<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Izredna-64-2014-05-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A93A0BB5327810EFC1257D8500454C71</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=A93A0BB5327810EFC1257D8500454C71</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-64-2014-05-14.DZ" n="64">
               <name>Izredna</name>
               <date when="2014-05-14"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-64-2014-05-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">64. izredna seja</stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Polonca Komar.</stage>
            <stage type="time">Seja se je začela ob 12. uri. </stage>


            <sp xml:id="SDZ6-Izredna-64-2014-05-14.sp1">

               <speaker>PREDSEDNIK JANKO VEBER:</speaker>

               <p> Spoštovani kolegice poslanke in kolegi poslanci, gospe in gospodje!</p>
               <p>Začenjam 64. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: gospa Irena Tavčar, gospod Roberto Battelli, gospa Marija Plevčak, gospa
               Kristina Valenčič, dr. Ljubica Jelušič od 15.30 dalje, gospod Matevž Frangež od 15.30
               dalje, gospod Rihard Braniselj od 15.30 dalje, gospod Jakob Presečnik, gospod Franc
               Bogovič, dr. Jožef Kunič, gospa Romana Tomc, gospa Eva Irgl in mag. Andrej Vizjak. Na
               sejo sem vabil predstavnike Vlade in vse prisotne lepo pozdravljam!</p>
               <p>Prehajamo na <title>določitev dnevnega reda</title> 64. izredne seje Državnega zbora.
               Predlog dnevnega reda ste prejeli v petek, 9. maja 2014, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora.</p>
               <p>Prehajamo na obravnavo in odločanje o predlogu za širitev dnevnega reda.
               Podpredsednica Državnega zbora Polonca Komar Državnemu zboru predlaga, da dnevni red
               64. izredne seje razširimo z naslednjo točko, in sicer točko 2. Mandatno-volilne
               zadeve. Predlog ste prejeli 13. 5. 2014.</p>
               <p>Želi mogoče predlagatelj dodatno predstaviti ta predlog? <stage>(Ne želi.)</stage> Želi mogoče
               predstavnik Vlade besedo v zvezi s to razširitvijo? <stage>(Ne želi.)</stage> Želite besedo
               predstavniki poslanskih skupin? Ugotavljam, da ne, zato zaključujem razpravo o
               predlogu širitve. 
                   Prehajamo na odločanje. Prosim vas, da pred odločanjem preverite delovanje
                     glasovalnih naprav. Lahko odločimo o predlogu za širitev? 
                Glasujemo. Navzočih je 65 poslank in poslancev, za je glasovalo 65, proti
               nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet.</p>
               <p>Zbor bo izglasovano širitev obravnaval kot 2. točko dnevnega reda.</p>
               <p>Prehajamo na glasovanje o dnevnem redu v celoti. Zboru predlagam, da za današnjo
               sejo določi dnevni red, kot ste ga prejeli s sklicem in v skladu s sprejeto
               dopolnitvijo. Torej, glasujemo o dnevnem redu v celoti.</p>
               <p>Glasujemo. Navzočih je 65 poslank in poslancev, za je glasovalo 64, proti 1.</p>
               <p><stage>(Za je glasovalo 64.)</stage> <stage>(Proti 1.)</stage></p>
               <p>Ugotavljam, da je dnevni red 64. izredne seje zbora določen.</p>
               <p>Prehajamo na <title>2. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Pod točko a prehajamo na obravnavo <title>Ugotovitve prenehanja mandata poslancu
                  Državnega zbora Petru Vilfanu</title> . V skladu z drugim odstavkom 202. člena
               Poslovnika Državnega zbora vas obveščam, da me je poslanec Peter Vilfan 12. maja 2014
               pisno obvestil, da odstopa s funkcije poslanca. Besedo lahko dobi v tem trenutku tudi
               poslanec Peter Vilfan za obrazložitev odstopa.</p>
               <p>Izvolite.</p>
            </sp>
            <sp xml:id="SDZ6-Izredna-64-2014-05-14.sp2">

               <speaker>PETER VILFAN (PS NP):</speaker>

               <p>Hvala za besedo, gospod predsednik. Spoštovani kolegice in kolegi ter vsi ostali
               prisotni!</p>
               <p>Mislim, da je prav, da povem nekaj besed o tem sobotnem dogodku, čeprav verjamem, da
               ste vsi bolj ali manj seznanjeni z njim. Že nekaj minut po tem nesrečnem dogodku sem
               vedel, kaj mi je storiti in kaj bom storil, to pa je, da bom že naslednje jutro
               oziroma dopoldne odstopil, in tudi sem odstopil, kot poslanec Državnega zbora. To sem
               naredil zaradi sebe, to sem naredil zaradi ljudi, ki me poznajo in ki so to zagotovo
               od mene tudi pričakovali. To sem naredil zato, ker sem vedno v življenju prevzemal
               odgovornost in tudi posledice, ki jih taka odgovornost nosi, in ne nazadnje tudi
               zato, da se bom tudi v prihodnje lahko pogledal v ogledalo. Rad bi pa danes dal eno
               sporočilo, sporočilo vsem tistim, ki mislijo, pa naj gre za športnike ali bivše
               športnike ali pa samo ljudi, ki se dobro počutijo ali pa menijo, da so v dobri
               psihofizični kondiciji, in zaradi tega mislijo, da lahko, preden sedejo za volan,
               popijejo tudi kakšno pivo ali dva, mogoče celo tri. Moje sporočilo je seveda, da temu
               ni tako in da tega ne smejo. Jaz zagotovo tega ne bom več naredil. Še enkrat naj
               povem, da globoko obžalujem to dejanje in se še enkrat tudi opravičujem gospodu, ki
               je bil v tem nesrečnem dogodku udeležen.</p>
               <p>Na koncu se vam zahvaljujem za sodelovanje. Mislim, da smo korektno sodelovali, to
               je moje mnenje, in to velja za vse, tako za te na sredini kot tiste na levi in tiste
               na desni. Hvala lepa.</p>
               <p>/ aplavz/</p>
            </sp>
            <sp xml:id="SDZ6-Izredna-64-2014-05-14.sp3">

               <speaker>PREDSEDNIK JANKO VEBER:</speaker>

               <p>Petru Vilfanu se zahvaljujem za obrazložitev.</p>
               <p>Gospod Vilfan, mogoče samo trenutek. Želim vam tudi sam izreči zahvalo za vaše
               sodelovanje v Državnem zboru. Seveda vam želim uspešno delo tudi v prihodnje na
               dolžnostih, ki jih boste opravljali. Hvala.</p>
               <p>Ugotavljam, da Petru Vilfanu v skladu s šesto alinejo prvega odstavka in drugim
               odstavkom 9. člena Zakona o poslancih ter tretjim odstavkom 202. člena Poslovnika
               Državnega zbora preneha mandat poslanca s 14. majem 2014. O tem bom takoj obvestil
               Državno volilno komisijo in jo zaprosil, da zboru sporoči, kateri kandidat oziroma
               kandidatka bo v skladu s 17. členom Zakona o volitvah v državni zbor postal poslanec
               oziroma postala poslanka za preostanek mandatne dobe namesto poslanca, ki mu je
               prenehal mandat. Na podlagi obvestila Državne volilne komisije bo Mandatno-volilna
               komisija Državnega zbora pripravila poročilo in predlagala potrditev mandata ter o
               svoji ugotovitvi poročala zboru. Državni zbor se na podlagi 200., 201. in 112. člena
               Poslovnika Državnega zbora seznani še z naslednjim sklepom: Ugotovi se, da je
               poslancu Petru Vilfanu, ki mu s 14. 5. 2014 preneha mandat poslanca, prenehala tudi
               funkcija podpredsednika Komisije za poslovnik.</p>
               <p>S tem prekinjam to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI S PREVISOKIMI KAZNIMI V KMETIJSTVU.</title>
               </p>
               <p>Predlog priporočila je v obravnavo Državnemu zboru predložila skupina 26 poslank in
               poslancev, s prvopodpisanim Jožetom Tankom. V zvezi s tem predlogom priporočila je
               skupina 26 poslank in poslancev, s prvopodpisanim Jožetom Tankom, zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga priporočila dajem besedo predstavniku
               predlagateljev gospodu Robertu Hrovatu.</p>
            </sp>
            <sp xml:id="SDZ6-Izredna-64-2014-05-14.sp4">

               <speaker>ROBERT HROVAT (PS SDS):</speaker>

               <p>Hvala lepa za besedo. Spoštovani!</p>
               <p>Predlagatelji seje menimo, da vlada Alenke Bratušek deluje proti podeželju in proti
               slovenskemu kmetu. Kazni v kmetijstvu so enake ali višje kot za najhujše davčne
               prekrške. Očitno ministrstvo vidi na področju kmetijstva samo nek vir za obdavčitev
               in za polnjenje proračuna, medtem ko se bore malo naredi na področju izboljšanja
               kmetijske rabe, izboljšanja kmetijske strukture, izboljšanja kmetij, uvedbe modernih
               tehnologij in tako dalje. S takšnimi posegi v kmetijstvo, kot se jih poslužujeta
               ministrstvo in minister Židan, dela kmetijstvo neperspektivno ter poskuša z
               omejevalnimi ukrepi in z enormnimi kaznimi onesposobiti ali pa celo odstraniti vse
               tiste, ki bi morda še imeli željo, da bi na tistem področju kmetovali. V tem mandatu
               se ukvarjamo predvsem z neracionalnim predpisovanjem glob za kmeta, na čigar plečih
               se poskuša reševati tudi gospodarsko krizo v Sloveniji. Predlaganih je bilo namreč
               več zakonov, v katerih so predpisane globe enormno visoke in niso primerljive s težo
               prekrška. Skoraj vsa zakonodaja, ki je bila v tem mandatu spremenjena na področju
               kmetijstva, prinaša bistveno, bistveno povečanje kazni. V vseh primerih je značilno
               to, da predvideva enormne kazni za tiste, ki storijo manjše prekrške.</p>
               <p>V kazenskih določbah Zakona o gozdovih je zapisano, da se z globo od 2 tisoč 500 do
               50 tisoč evrov kaznuje pravna oseba, posameznik, ki samostojno opravlja dejavnost ali
               espe, če ima na prevoznem sredstvu naložene ali prevaža gozdne lesne sortimente brez
               prevoznice ali če podatki na prevoznici niso popolni. Ta kazen predstavlja ogromen
               znesek glede na vrednost naloženega ali prevoženega blaga. Globa je lahko torej nekaj
               desetkrat višja od vrednosti prevoza, lahko celo tudi stokrat višja, in globa je
               neodvisna od tega, ali ta oseba slučajno pri sebi nima prevoznice in ji je bila sicer
               izdana, to se pravi, da jo je pozabil ali pa da te prevoznice sploh ni dvignil. Z
               globo od 300 do 2 tisoč evrov se za enak prekršek kaznuje tudi posameznika.
               Predlagatelji seje smo sicer mnenja, da je prav, da se zagotavlja sledljivost lesa,
               vendar pa smo že vseskozi opozarjali, da je takšen način reševanja sledljivosti
               neživljenjski, predvsem pa so nesmiselne kazni, ki nikakor nimajo vzgojnega učinka.
               Kazni, ki jih je določil mag. Židan, so previsoke, neracionalne in niso sorazmerne
               prekršku ter škodi, ki lahko nastane. Denarne kazni so določene nesorazmerno z
               evropsko uredbo, ki pravi, da se morajo kazni določati sorazmerno z okoljsko škodo, v
               zakonih pa teh kriterijev enostavno ni. Ker ni kriterijev, se bo lahko za nekoga, ki
               nima prevoznice, odmerila enaka kazen kot za posek na črno. Enako obravnavanje
               lastnikov gozdov kot tistih, ki les kradejo ali z njim trgujejo, je po našem mnenju
               nedopustno.</p>
               <p>Evropska uredba, ki je bila z omenjeno novelo vnesena v slovenski pravni red, se
               osredotoča na gospodarske subjekte, ministrstvo pa je z zakonom obremenilo predvsem
               male kmete. Poleg administrativnega bremena so naložili na pleča kmetov še enormne
               finančne sankcije. Podobno se je zgodilo pri Zakonu o vinu, kjer so predlagatelji
               novele zakona poenostavili postopek kaznovanja ter zvišali kazni za prekrške, in
               sicer za večje prekrške za trikrat, za manjše pa za 50 %. Zakon o vinu določa kazni
               od 2 tisoč 800 do 28 tisoč evrov za proizvajalca vina, če uporabi geografsko označbo,
               tradicionalni izraz ali dodatni tradicionalni izraz, če ne označi posode ali najavi
               vinarskemu inšpektorju posesti mošta. Za male proizvajalce so kazni od 650 do 6 tisoč
               500 evrov, kar pomeni, da je to približno toliko litrov vina, kot je visoka kazen.
               Predlagatelji seje smo prepričani, da je zelo malo malih proizvajalcev vina, ki
               pridelajo 6 tisoč 500 litrov vina na leto, kar pomeni, da je kazen višja od letnega
               pridelka in sploh ni sorazmerna prekršku ter škodi, ki lahko nastane. Sicer razumemo
               in podpiramo osnovni namen zakona, zaščito potrošnika pred zavajanjem o poreklu in
               kakovosti vina ter zaščito proizvajalca grozdja in vina pred nelojalno konkurenco,
               vendar menimo, da je minister Židan tudi tokrat šel predaleč s kaznimi.</p>
               <p>Podobno se bo očitno zgodilo tudi pri noveli Zakona o ohranjanju narave, ki jo že
               imamo v parlamentarni proceduri. Za lažji prekršek velja vožnja oziroma če pravna
               oseba vozi, ustavi ali parkira vozilo na motorni pogon v naravnem okolju in vozilo ne
               stoji ali ni parkirano v 5-metrskem pasu izven vozišča ali če uporablja vozilo na
               motorni pogon, ki ni vpisano v evidenco in ni označeno. Globa za to je od 5 tisoč do
               10 tisoč evrov, pri čemer za espeje ta globa velja od tisoč do 5 tisoč evrov. Iz
               vsega povedanega sledi, da so kazni za prekrške v kmetijstvu v očitnem nesorazmerju s
               kaznimi za prekrške na drugih področjih. Za posebno hude davčne prekrške se v
               primeru, če je znesek premalo plačanega davka višji od 5 tisoč evrov, z globo v
               višini 20 % od premalo plačanega davka, vendar ne manj kot tisoč 200 evrov in ne več
               kot 50 tisoč evrov, kaznuje za prekršek samostojni podjetnik posameznik ali
               posameznik, ki samostojno opravlja dejavnost. Z globo v višini 30 % od premalo
               plačanega davka, vendar ne manj kot tisoč 500 evrov in ne več kot 150 tisoč evrov, se
               kaznuje za prekršek pravna oseba. Za hujše kršitve se banke lahko kaznuje z globo od
               80 tisoč do 370 tisoč evrov, medtem ko se kršitve člana uprave oziroma nadzornega
               sveta banke lahko kaznuje z globo le 2 tisoč 500 do 15 tisoč evrov. Za najhujše
               kršitve se lahko zavarovalnice kaznuje z globo od 25 tisoč do 125 tisoč evrov, medtem
               ko se kršitve člana uprave oziroma nadzornega sveta zavarovalnice kaznuje z globo le
               od 400 do 4 tisoč 100 evrov.</p>
               <p>Tako se lahko kmeta, ki prepelje 5 kubikov lesa brez prevoznice ali so podatki na
               prevoznici nepopolni, kaznuje z izredno visoko globo, medtem ko se davčnega
               utajevalca, ki utaji davkov za, na primer, 3 milijone evrov, lahko kaznuje z globo
               največ 50 tisoč evrov. Da članov uprav in nadzornih svetov bank, ki jih za prekrške
               lahko doleti maksimalna kazen 15 tisoč evrov, niti ne omenjamo. V Slovenski
               demokratski stranki smo pri vseh omenjenih zakonih izredno visokim kaznim odločno
               nasprotovali in predlagali sorazmerne kazni. Na žalost smo bili vedno s strani
               koalicije preglasovani in zato te enormne kazni veljajo še danes, in glede na
               včerajšnje odzive ministra bodo veljale še naprej. Končuje se mandat te vlade, s tem
               tudi mandat ministra Židana, ki je po naši oceni vodil politiko proti podeželju in ne
               za podeželje, kot bi pričakovali. Veliko je bilo govorjenja, veliko je bilo obljub, a
               razen drastičnih kazni se ni za izboljšavo in razvoj kmetijstva naredilo praktično
               nič. Premalo je, da ste v koalicijsko pogodbo zapisali, da bo strateški cilj vaše
               kmetijske politike povečanje proizvodnje kakovostne, varne in cenovno konkurenčne
               hrane. Treba je preiti od besed k dejanjem.</p>
               <p>Sprejeli ste načrt oziroma resolucijo Zagotovimo.si hrano za jutri. Gre za zelo
               privlačen in populističen naslov, ki zavaja javnost z navideznimi prizadevanji
               ministrstva oziroma Vlade. Če bi res želeli doseči cilj dvig stopnje samooskrbe z
               določenimi ključnimi kmetijskimi pridelki, bi se to moralo še kako odraziti v
               pripravi proračuna za področje kmetijstva. To pa pomeni preusmeritev proračunskih
               sredstev v panoge, ki so ključne. Odstotek doma pridelane osnovne hrane v Sloveniji
               dosega v povprečju 30 do 65 % potreb. Izjeme so le goveje meso, mleko, perutnina in
               deloma tudi jabolka. Rešitev nastale situacije je moč iskati v posrednem stimuliranju
               dviga produkcije hrane, preko ukrepov programa razvoja podeželja, vezavi planiranja
               proizvodnje za znanega kupca in seveda obdavčitvi neobdelanih kmetijskih zemljišč. V
               praksi to predstavlja potrebo po povečavi površin za poljščine na račun površin,
               namenjenih za živinorejo. Le-to se mora seliti na območja, ki niso primerna za
               poljedelstvo.</p>
               <p>Današnja seja je priložnost, da se izpostavi področje, kjer še vedno ni premikov
               oziroma kjer je treba vložiti še kar nekaj napora, če ne želimo le črk na papirju. To
               je povezovanje ukrepov programa razvoja podeželja z doseganjem ciljev dviga
               samooskrbe. V Slovenski demokratski stranki ocenjujemo, da bi morali biti v ukrepih
               razvoja podeželja, kjer je sicer široka platforma aktivnosti, zasledovan cilj, da to
               podeželje plasira viške hrane, pridelane na tem podeželju, v verigo samooskrbe, torej
               povezovanje, večletne pogodbe, prevzem rizikov v celotni verigi, kar bo omogočilo
               kmetom planiranje proizvodnje. Prav na tem področju je največji manko in le ureditev
               tega pričakujemo v prihodnje. Sistem program razvoja podeželja namenja Sloveniji kar
               eno milijardo in 100 milijonov evrov sredstev za naslednjih 7 let, in pridelovalci
               hrane upravičeno pričakujejo, da bo velik del te milijarde namenjen povečanju
               prehranske samooskrbe. Država bi morala narediti precej več, kot le dvigniti kazni,
               za izboljšanje položaja v kmetijstvu. V Slovenski demokratski stranki pogrešamo
               ustrezne ukrepe kmetijske politike. Govorim o viziji razvoja, o ustrezni zakonodaji
               in o poenostavitvi predpisov. Vsega tega ni, zato se ekonomsko-socialni položaj kmeta
               iz leta v leto slabša.</p>
               <p>Spoštovani, večkrat sem že to povedal za to govornico, pa bom ponovil tudi zdaj.
               Zaustaviti je treba grozeče praznjenje podeželja. Ampak to bo naloga naslednjega
               ministra za kmetijstvo in okolje, kajti dohodek slovenskih kmetov še nadalje pada in
               slabša se njihov socialni položaj. Zagotovo na to vpliva splošna gospodarska kriza,
               ki se odraža v padcu cen kmetijskih pridelkov. Kmetijstvo je manj donosna gospodarska
               dejavnost, zato so javne podpore nujne. Pa tudi slabša konkurenčnost slovenskega
               kmetijstva, ki je posledica neugodne starostne, izobrazbene strukture in razdrobljene
               posestne strukture. Če dodamo še neustrezna razmerja v repro verigi in premalo javne
               zavesti o potrebnosti slovenskega kmeta in doma predelane hrane, je seveda vse jasno.
               Zato, spoštovani minister, spoštovana koalicija, si priznajmo, da ste z ogromnimi
               kaznimi na področju kmetijstva naredili kmeta še manj konkurenčnega, in to seveda ni
               prav. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp5">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Predlog priporočila je 13. 5. 2014 obravnaval Odbor za kmetijstvo, gozdarstvo,
               prehrano in okolje. Ker po končani razpravi odbor ni sprejel delov predloga
               priporočila, je predsednik odbora ugotovil, da je obravnava predloga priporočila na
               seji delovnega telesa končana.</p>
               <p>Za predstavitev poročila odbora dajem besedo podpredsedniku gospodu Branku Ficku.
           </p>
            </sp>
            <sp xml:id="SDZ6-Izredna-64-2014-05-14.sp6">

               <speaker>BRANKO FICKO (PS PS):</speaker>

               <p>Lep pozdrav vsem skupaj!</p>
               <p>Odbor za kmetijstvo, gozdarstvo, prehrano in okolje je Predlog priporočila v zvezi s
               previsokimi kaznimi v kmetijstvu obravnaval na 40. nujni seji 13. 5. 2014. Odbor se
               je seznanil s pisnim mnenjem Zakonodajno-pravne službe in mnenjem Vlade. V razpravi
               je predstavnica Zakonodajno-pravne službe poudarila, da služba ocenjuje, da je
               priporočilo sicer primerna oblika, vendar ugotavlja, da so nekatere točke nejasne ali
               pa presegajo načelo delitve oblasti oziroma so sporne glede skladnosti s pravnim
               sistemom. V nadaljevanju je povzela bistvene pripombe, in sicer pri prvi točki omenja
               visoke kazni v kmetijstvu, pri čemer so iz gradiva za priporočilo razvidni le trije
               primeri glob za prekrške iz treh zakonov, kar po mnenju Zakonodajno-pravne službe ne
               zadošča za oceno, da so visoke kazni splošen problem na celotnem področju kmetijstva.
               Pri drugi točki je nejasna glede vzroka za zatrjevano nesorazmernost kazni v
               kmetijstvu s težo prekrškov. Pri tretji točki vsebuje nedoločen ukrep, ker ni jasno,
               s katerim področjem naj se primerjajo kazenske določbe v kmetijstvu. Pri četrti točki
               je sporna z vidika načela delitve oblasti. Take usmeritve so tudi s pravnosistemskega
               vidika nedodelane in ni mogoče predvideti, kakobi učinkovale v postopkih
               predpisovanja sankcij za kršitve predpisov.</p>
               <p>Pri peti točki lahko zaradi svoje kategoričnosti po mnenju Zakonodajno-pravne službe
               pomeni poseg zakonodajne veje oblasti v izvršilno, kar je v nasprotju z načelom
               delitve oblasti. V razpravi je večji del opozicijskih poslancev namenil širšo
               pozornost nezadovoljivemu stanju v kmetijstvu in odgovornosti Vlade oziroma ministra
               za kmetijstvo in okolje za takšno stanje. V zvezi s predlogom priporočil pa so
               opozorili, da so obstoječe višine kazni, določene predvsem v Zakonu o gozdovih in
               Zakonu o vinu, previsoke, nesmiselne, neracionalne in niso sorazmerne prekršku ter
               škodi, ki lahko nastane, zato tudi ne morejo imeti vzgojnega učinka. Tako jih je
               mogoče razumeti kot vir za obdavčitev in polnjenje proračuna ter so uperjene proti
               kmetom in slovenskemu podeželju. Predvidene kazni v kmetijski zakonodaji gredo do
               nerazumnih višin, še posebej, če jih primerjamo s kaznimi za posebno hude davčne
               prekrške, prekrške na področju bančništva in zavarovalništva.</p>
               <p>Glede na to bi po mnenju predlagateljev morala Vlada čim prej pripraviti analizo, s
               katero bi se ugotovilo, na katerih področjih so kazni previsoke, na katerih so
               prenizke in bi jih bilo celo treba zvišati, in na katerih področjih so primerne.
               Člani odbora iz vrst koalicijskih poslanskih skupin pa so menili, da je predlog
               priporočil slabo pripravljen, nekatera celo pomenijo poseg zakonodajne veje oblasti v
               izvršilno, zato predloga ni mogoče sprejeti. Poleg tega gre za tematiko, ki v tem
               trenutku ni tako kritična, morebitno sprejetje priporočil pa v ničemer ne bi
               pripomoglo k izboljšanju stanja v kmetijstvu. Po opravljeni razpravi je odbor
               glasoval o vseh delih predloga priporočila skupaj in jih ni sprejel. Ker deli
               Predloga priporočila v zvezi s previsokimi kaznimi v kmetijstvu na matičnem delovnem
               telesu niso bili sprejeti, je obravnava predloga priporočila na matičnem delovnem
               telesu končana. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp7">

               <speaker>PREDSEDNIK JANKO VEBER:</speaker>

               <p>Hvala tudi vam za predstavitev poročila.</p>
               <p>Za uvodno obrazložitev mnenja dajem besedo Vladi, in sicer mag. Dejanu Židanu,
               ministru za kmetijstvo in okolje.</p>
            </sp>
            <sp xml:id="SDZ6-Izredna-64-2014-05-14.sp8">

               <speaker>MAG. DEJAN ŽIDAN:</speaker>

               <p>Spoštovani gospod predsednik, spoštovani poslanke in poslanci, ostali prisotni!</p>
               <p>Današnji dan bo verjetno dober, ker se bomo pogovarjali o kmetijstvu, proizvodnji
               hrani in gozdarstvu. O tem se v Sloveniji premalo pogovarjamo, premalo se zavedamo,
               kaj je to prehranska varnost. Dovolite pa, da začnem na neobičajen način. Danes se
               pogovarjamo o kaznih v kmetijstvu, čeprav ste videli, da v gradivu predlagatelja niso
               omenjeni zakoni, ki so najpomembnejši za kmetijstvo. Namreč, kmetijstvo ureja Zakon o
               kmetijstvu. Kolikor je meni znano, je bila v tem državnem zboru sprememba sprejeta
               soglasno. Vsaj v spominu imam 72 prisotnih, 72 jih je bilo za. To je temeljni zakon.
               Pomemben zakon je Zakon o živinoreji, ki ga sicer nismo imeli časa spremeniti, čeprav
               ga je treba sčistiti, ker je prezahteven in se težko izvaja. Zelo veliko je govora o
               Zakonu o gozdovih. Dovolite kratko informacijo, spoštovani poslanke in poslanci.
               Nekateri se spominjate, nekateri od vas, ki ste danes tukaj, ste sedeli 20. 11. 2007
               ob 16.23 v tej dvorani in ste glasovali za tedanji zakon vlade SDS, vašega ministra
               in tudi vašega generalnega direktorja direktorata za gozdarstvo. Tudi Socialni
               demokrati smo takrat tisti zakon podprli, ni bilo nobene razprave o kazni, zato ste
               verjetno pozabili, kaj ste takrat sprejeli.</p>
               <p>Takrat ste sprejeli višje kazni v Zakonu o gozdovih od teh, o katerih se sedaj
               pogovarjate. Bistveno ste spremenili kazensko politiko. Vam povem samo dva, tri ali
               štiri primere. 78. člen, ki je do leta 2007 določal minimalne kazni za fizične osebe,
               torej za kmete skoraj brez kazni – v tem členu ste napisali kazni, ki so višje kot
               kazni, ki jih danes omenjate. Postavili ste kazen za posameznika od 800 evrov naprej.
               Danes se pogovarjamo o kaznih za kmeta od 300 evrov naprej, ob tem, da velja
               polovička. Določili ste kazni za odgovorne osebe od tisoč do 2 tisoč 500 evrov, in
               določili ste kazni za pravne osebe od 2 tisoč do 50 tisoč evrov. Tako visoke kazni
               ste določili za več področij, paša v gozdu, tam, kjer se ne sme izvajati, prevoz
               okrasnih dreves brez plombe, vendar takrat pač ni bilo razprave, saj je verjetno bila
               utemeljitev takšna, da zakoni morajo biti takšni, da so sorazmerni, da so odvračalni
               in da so učinkoviti. In značilnost opozicije na levi strani je, da ko so argumenti
               dobri, se ne gre politike, to, kar vi danes tukaj počnete.</p>
               <p>Kar se pa tiče Zakona o vinu, dovolite, da vam samo malo obudim spomin. Ministrstvo
               so v začetku prejšnjega leta obiskale tri asociacije, asociacija družinskih kmetij in
               vinogradnikov; to so ljudje, ki živijo od vinogradništva in vinarstva, srednje
               velikih kleti in velikih kleti. Prosili so nekatere stvari zato, da bodo lažje živeli
               in da bo manj konkuriranja sive ekonomije. Ministrstvo jim je šlo na roko. Kakor je
               ta skupina, v katero smo potem dali tudi pristojne inšpektorje, tudi naše uradnike,
               ki poznajo to področje, predlagala, v takšni obliki smo zakon tudi poslali v Državni
               zbor, kjer ste kazni, ki so bile sem poslane, znižali, vendar to so bile kazni
               sektorja, ki je sam predlagal. Res pa je, in je včerajšnja razprava to pokazala, da
               dejansko tu notri, ko smo se pogovarjali, niso bili prisotni hobi vinogradniki. Bili
               so prisotni ljudje, ki živijo od vinogradništva in vinarstva, in moram vam povedati,
               prejšnji teden je bilo srečanje slovenske obrti. Od politike na desni strani sta bili
               prisotni dve stranki, Nova Slovenija in Slovenska ljudska stranka, od politike na tej
               strani Socialni demokrati, drugih se ne spomnim, in eden od uspehov, ki so jih
               obrtniki napovedali – ne vem, če je bila Pozitivna Slovenija ... Tudi Pozitivna
               Slovenija je bila, se opravičujem, tako da napako popravljam. Torej eden od uspehov,
               ki so jih obrtniki napovedali, ste rekli, da vsaj na tem področju uvajate red, da
               tisti, ki živimo od področja, smo tudi bolj zaščiteni. In to vi danes tukaj napadate.</p>
               <p>Verjamem, da si bomo danes vzeli vsi silno dosti časa, da se pogovarjamo. Moram še
               na neko napačno trditev odgovoriti. Res je, v zadnjih 10 letih, ko smo v Evropski
               uniji, sta se vrednost in količina kmetijske proizvodnje zmanjšali. Res je tudi, da
               smo bili v neverjetni nevarnosti, ko smo stopili v Evropsko unijo, to pa zato, ker
               smo bili izoliran trg, meje so bile skorajda zaprte, zato se naše kmetijstvo in tudi
               industrija nista mogla prilagoditi, vendar je relativno dobra politika zadnjih 10 let
               kljub vsemu omogočila, da je večji del kmetij preživel, nekatere ste postale zelo
               prodorne, vmes pa se je zgodilo nekaj, kar, spoštovani poslanci in poslanke, ki ste
               predlagali današnjo sejo, ne boste želeli slišati, ampak vam moram povedati. Realna
               rast, fizična, vrednostna in v faktorskem dohodku – preko tega se meri uspešnost
               kmetijske proizvodnje –, je bila prisotna leta 2011. Leta 2010 se je po dolgih letih
               padec stabiliziral, leta 2011 je kmetijstvo začelo rasti po kazalcih, ki jih
               spremljamo.</p>
               <p>Na žalost ni bilo tako leta 2012, vendar to ni bila kriva vaša vlada, ampak težke
               razmere, in kot kaže, se ponovno pobiramo letošnjega leta. Če pogledate statistične
               podatke za januar in za februar letošnjega leta, pa tudi nekatere podatke za december
               in november prejšnjega leta, kaj opazite? Opazite, da imamo rast v vrednosti
               prodanega kmetijskega produkta od 11 do 13 % mesečno v primerjavi z istim obdobjem
               lanskega leta. Med drugim je to tudi posledica tega, da smo izredno hitro pričeli
               izplačevati plačila, ki jih kmetje morajo dobiti. Če ste bili mogoče pozorni, v
               februarju tega leta smo izplačali skoraj vsa neposredna plačila za leto 2013. Boste
               rekli, da to ni nič, ampak če pogledate, prvič, pravni okvir, da je čas, da se to
               naredi do konca 6. meseca, in če pogledate prakso držav, ki govorijo, da so v boljši
               kondiciji, kot je Slovenija, boste ugotovili, kako velik uspeh je to bil. Sedaj pa,
               spoštovane gospe in spoštovani gospodje, dovolite še nekaj primerjav. Generalno
               največje področje, ki ga pokriva kateri od naših inšpektoratov, in je vezano na
               kmetijstvo, je Inšpektorat za kmetijstvo in okolje. Ta inšpektorat je leta 2012
               izrekel sankcije v evrih za milijon 490 tisoč, leta 2013 za milijon 157 tisoč in leta
               2014 za 251 tisoč.</p>
               <p>Bolj za šalo kot pa za neko resno analizo, ker vemo, da inšpektorati delujejo
               samostojno, ministrstva se sedaj ne vpletajo v njihovo delo, pa smo kljub vsemu
               naredili primerjavo, koliko izrečenih kazni je bilo pod desno vlado, ki jo je vodil
               SDS, in pod sedanjo vlado. To pa zato, ker sta obe vladi trajali 13 mesecev, prejšnja
               še 9 dni, sedanja, smo upoštevali, 18 dni. In kaj smo opazili? Da kadar so na oblasti
               leve vlade, so kmetje kaznovani manj. Za 17 % manj glob je bilo izrečenih. Še enkrat
               poudarjam, to lahko vzamete tudi kot šalo, saj v bistvu to kaže statistika –
               ministrstva se ne vpletajo, vendar statistika to kaže. Naslednje področje, ki
               kmetijstvo obremeni, so korekcije ali vračila po letih, kar se tiče izvajanja
               neposrednih plačil in programa razvoja podeželja. Moram reči, da tudi tukaj opažamo
               napredek. Opažamo, da se v bistvu – in tukaj mislim, da moram pohvaliti naše kmetice
               in kmete in tudi njihove svetovalce, to je kmetijsko svetovalno službo – plačila, ki
               jih preko tega morajo kmetije vračati, iz leta v leto manjšajo. Če so bila še leta
               2008 2 milijona 300, leta 2009 3 milijone 700, leta 2010 2 milijona 900, leta 2011 2
               milijona 900, leta 2012 milijon in lansko leto milijon in pol. Torej, tudi ta
               obremenitev, kar pa je posledica tega, da se bolje vodijo postopki, da tudi
               svetovalci verjetno svoje delo dobro opravijo, ta obremenitev kmetijstva se
               zmanjšuje. Lahko bi vam tudi povedal obremenitev, ki je povezana s tem, kar dela
               slovenska policija, vendar vam tega ne bom, ker so zneski tako majhni, da enostavno
               mislim, da to ni potrebno.</p>
               <p>Bi vam pa rad, spoštovane gospe, spoštovani gospodje, še nekaj povedal; verjetno mi
               dovolite. S področja, ki je pod Ministrstvom za kmetijstvo in okolje, je izjemno
               pomemben segment varovanje potrošnikov. Mi smo dolžni, mi smo tisto ministrstvo, ki
               varuje potrošnike, da je hrana, ki jo zaužijejo, varna, da jim ne škoduje. Mogoče en
               opis, koliko glob je tukaj. Leta 2012 je bilo izrečenih glob za 388 tisoč evrov, leta
               2013 za 547 tisoč evrov in v letošnjem letu do sedaj 144 tisoč evrov. Na tem
               segmentu, če pogledamo realno, pa so globe pod sedanjo vlado nekoliko narasle. Če so
               bile pod prejšnjo vlado izrečene globe za pol milijona, so sedaj skoraj 600 tisoč
               evrov. Zakaj? Zato, ker se inšpekcijski pregled na varnost hrane ne dela samo
               sistematično po letnih planih, ampak se je šlo na akcijske plane. Vidite pogosto naše
               pristojne inšpektorje, kako delajo v soboto, v nedeljo, med prazniki, in preganjajo
               tisto, kar je treba preganjati. Preganjajo nelojalno konkurenco, ki najbolj škoduje
               kmetijam, in v končni fazi ščitijo nas, ki smo potrošniki.</p>
               <p>Spoštovana direktorica, če pogledate to sliko. Poglejte to sliko. Ta slika je sicer
               letošnja, ampak lansko leto se je dogodilo – kaj? Ugotovili smo, mi smo dejansko
               ugotovili lansko leto, da ljudje, ki se prikazujejo v Sloveniji kot slovenski
               proizvajalci, gredo v Italijo, kupijo, ali so jagode, višnje, karkoli, po nizki ceni
               in jih potem v Sloveniji prodajajo po bistveno višji ceni. In ugotovili smo, da tudi,
               ko jih nadziramo, imamo težave pri spremljanju podatkov – to smo uredili s spremembo
               zakona, ki ste jo vsi letos potrdili –, in da so kazni smešne. Kazen v lanskem letu
               je lahko bila samo 40 evrov. Pa si rečete: saj ni to velika napaka. Je pa to grozna
               napaka zato, ker zaradi te napake slovenski kupci na nekaterih tržnicah ne verjamejo
               več slovenskemu kmetu in le-ta bistveno težje prodaja. Res so se na tem področju
               kazni zvišale za trikrat; mislim, da namesto 40 evrov tisti, ki dela takšne
               lumparije, plača sedaj 100 evrov. / oglašanje iz dvorane/ Ja, 100 evrov je polovička.
               To je bil dogovor v parlamentu. Mene osebno ne bi motilo, če bi bilo treba plačati
               tudi več.</p>
               <p>Veliko smo se pogovarjali o vinu, spoštovani gospe in gospodje. Povedal sem vam že,
               kako je zakon nastajal. Tudi sami se zavedate, da ste znotraj parlamentarne procedure
               kazni še prepolovili. Saj ste tudi zato tukaj, da zakone, ki prihajajo, kritično
               pogledate, se posvetujete, tudi politične ocene sprejmete. Vendar pa moram povedati
               številke, da bomo vsi razumeli, o čem se pogovarjamo. V času prejšnje vlade je bilo
               na področju kršitev v vinarstvu izrečenih glob v neverjetni številki: 21 tisoč evrov.
               Pa veste, kako velik je sektor. V času te vlade – ta zakon že nekaj časa velja – je
               številka postala še bolj pomembna, ima vrednost 12 tisoč evrov. In danes govoriti, da
               z 12 tisoč evri nekdo uničuje sektor, pridevnika ne bom uporabil, ampak verjetno
               domet take trditve vidite, spoštovane in spoštovani, tudi sami. Dovolite, da za konec
               še nekaj povem. Tekom današnje razprave in tudi po današnji razpravi bomo imeli še
               sejo, na kateri se bomo pogovarjali o neposrednih plačilih. In bomo ugotavljali –
               kaj? Ugotavljali bomo, da v bistvu vsi želimo, da je proizvodnja hrane v Sloveniji
               večja, da vsi želimo, da kmetje bolje živijo. In ugotovili bomo tudi, da smo na
               zadnjih evropskih pogajanjih, ki so se delno vodila pod Pahorjevo vlado, delno pod
               Janševo, nato pa pod vlado Alenke Bratušek, dosegli zelo veliko. Zelo veliko pa smo
               dosegli tudi zato, ker kmetijstva nismo izrabljali za borbo vsakega proti vsakemu,
               ampak ker smo znali dejansko ugotoviti, kaj so naši skupni interesi. Hvala.</p>
            </sp>
            <sp xml:id="SDZ6-Izredna-64-2014-05-14.sp9">

               <speaker>PREDSEDNIK JANKO VEBER:</speaker>

               <p>Hvala tudi ministru za uvodno predstavitev mnenja Vlade.</p>
               <p>Prehajamo na predstavitev stališč poslanskih skupin. Gospod Janez Ribič bo
               predstavil stališče Poslanske skupine Slovenske ljudske stranke.</p>
            </sp>
            <sp xml:id="SDZ6-Izredna-64-2014-05-14.sp10">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani predsednik Državnega zbora. Spoštovani minister s
               sodelavci, spoštovani poslanke in poslanci!</p>
               <p>Mnenje Poslanske skupine Slovenske ljudske stranke je sledeče. V Poslanski skupini
               Slovenske ljudske stranke smo že nekajkrat opozorili na to, kako sta tako letošnje
               kot prihodnje leto prelomni za slovensko kmetijstvo, kar pa za kmete ne pomeni nujno
               dobro, ravno nasprotno. Z začetkom letošnjega leta je tako prišlo do uveljavitve
               obveznega knjigovodstva za kmetije, katerih skupni dohodek članov kmečkega
               gospodinjstva iz osnovne kmetijske in osnovne gozdarske dejavnosti v prehodnem letu
               presega 7 tisoč 500 evrov. Prav tako se je z začetkom letošnjega leta izteklo
               prehodno obdobje, v katerem se je kmetom v davčno osnovo iz naslova opravljanja
               osnovne kmetijske in gozdarske dejavnosti vštevalo 50 % subvencij. Od zdaj naprej se
               bo namreč v davčno osnovo vštevala stoodstotna višina subvencij, kar bo po nekaterih
               ocenah za slovenske kmete predstavljalo približno 10 milijonov dodatnega davčnega
               bremena. Vprašanje katastrskega dohodka za naslednjih nekaj let je sicer na nek način
               rešeno, saj imamo v proceduri novelo zakona, ki ohranja način določanja višine
               katastrskega dohodka, kot je bil uveljavljen lansko leto. Ta torej za naslednja leta
               ostane na višini iz leta 2013.</p>
               <p>Poleg navedenega pa obstaja še kup nedorečenosti glede izvajanja neposrednih plačil
               v obdobju 2015–2020, o čemer bomo govorili na seji pristojnega odbora po koncu
               današnje razprave, ter nam neznana usoda programa razvoja podeželja za že trajajočo
               finančno perspektivo, ukinitev mlečnih kvot v letu 2015 in drugo. To je le del
               problemov, ki zaposlujejo slovenske kmete. Nedvomno med probleme, o katerih velja
               spregovoriti, sodijo tudi visoke globe za prekrške, ki zadevajo področje kmetijstva
               in jih predpisuje naša zakonodaja. Zato podpiramo današnjo razpravo o tej
               problematiki, a se bojimo, da kakšnih konkretnih sprememb s tem ne bomo dosegli, saj
               se morajo višine glob spreminjati znotraj posameznih zakonov. Na nerazumno višino
               glob tako za kmete kot obrtnike, ki za nekatere prekrške dosegajo tudi 50 tisoč
               evrov, smo v Poslanski skupini Slovenske ljudske stranke opozarjali že lani ob
               sprejemanju novele Zakona o gozdovih, ki je uveljavljala zloglasne prevoznice. Če se
               spomnimo, so bile prvotno predlagane kazni v tem zakonu še približno trikrat višje,
               kot so na koncu obveljale. A ne glede na to so tudi trenutno veljavne globe iz tega
               zakona po našem mnenju nesorazmerne s težo prekrška, vprašanje pa je tudi, ali so v
               skladu z evropsko uredbo o zagotavljanju sledljivosti lesa, zaradi katere se je zakon
               spreminjal.</p>
               <p>Kot ugotavljajo predlagatelji današnje seje, so podobno nesorazmerne kazni določene
               tudi v Zakonu o vinu, kjer so se globe za nekatere prekrške zvišale tudi do dvakrat,
               in v predlagani noveli Zakona o ohranjanju narave, ki je že v zakonodajnem postopku.
               V Poslanski skupini Slovenske ljudske stranke se s temi navedbami strinjamo, saj so
               predpisane globe predvsem za pravne osebe zelo visoke in po našem mnenju presegajo
               namen odvračanja od prekrškov. Bojimo se, da takšne kazni posameznika bolj odvračajo
               od opravljanja kmetijske dejavnosti kakor pa, da bi jih to odvračalo od nezakonitih
               ravnanj. To žal ne velja samo za področje kmetijstva, pač pa to velja tudi za
               opravljanje ostalih dejavnosti. Na nesorazmerne kazni so nas konec koncev prejšnji
               teden opozarjali tudi obrtniki. Globe za tiste, ki legalno opravljajo neko dejavnost,
               so namreč neprimerno višje od glob za šušmarje, ki delajo na črno, obrtnikom jemljejo
               delo in predstavljajo nelojalno konkurenco. Zato so se nekateri tudi prisiljeni
               posluževati nezakonitih metod, od neizdajanja računov do nezaračunavanja dela
               opravljenih storitev, če želijo obdržati delo oziroma ostati konkurenčni. Torej,
               imamo na eni strani težnje za povečanje glob za fizične osebe, ki se poslužujejo dela
               na črno, po drugi strani pa težnjo po znižanju nesorazmerno visokih kazni za pravne
               osebe in samostojne podjetnike ter nosilce kmetijske dejavnosti. V Poslanski skupini
               Slovenske ljudske stranke ocenjujemo, da je današnja razprava o višinah kazni v
               kmetijstvu dobrodošla, in upamo, da bo prinesla kakšno novo idejo o tem, kako na
               najbolj pravičen način urediti področje glob v kmetijstvu. Hvala.</p>
            </sp>
            <sp xml:id="SDZ6-Izredna-64-2014-05-14.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Jana Jenko bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Izredna-64-2014-05-14.sp12">

               <speaker>MAG. JANA JENKO (PS DeSUS):</speaker>

               <p>Gospod predsednik, hvala lepa za besedo. Vsem skupaj prav lep pozdrav!</p>
               <p>Predlagatelj današnje izredne seje na temo previsokih kazni v kmetijstvu tudi tokrat
               ni razočaral vseh tistih, ki smo se spraševali, kaj vse lahko še postane vzrok za
               sklic izredne seje Državnega zbora. Bo to ponovna interpelacija ministra Viranta ali
               mogoče prva za ministra Židana, se bo iskalo krivca za zelo hladno majsko vreme ali
               morebiti saboterja avtomobilskih akumulatorjev, ali kaj tretjega, kot na primer kvazi
               previsoke kazni v kmetijstvu? Predlagatelj se je odločil začeti volilno kampanjo na
               način, ki se mu ne da očitati, da je nezakonit, kljub temu, da datum predčasnih
               volitev še ni dokončno znan in potrjen. Tako lahko predlagatelju samo čestitamo za
               hitro reakcijo in sklicevanje izrednih sej s populističnimi vsebinami, ki med volilno
               bazo vzbujajo simpatije in pozitivne reakcije v smislu naraščajoče podpore v
               javnomnenjskih raziskavah. Takšnih sej s populistično vsebino lahko do volitev
               verjetno pričakujemo še kar nekaj. Zakaj v Poslanski skupini DeSUS ocenjujemo, da je
               današnja tema izredne seje Državnega zbora populistična? Za to se moram vrniti za
               nekaj več kot leto dni nazaj, ko je bila na oblasti še vlada Janeza Janše in je
               pripravljala predlog spremembe Zakona o gozdovih. Če bi bil sprejet točno tak zakon,
               kot ga je takrat pripravila omenjena vlada, bi se slovenske lastnike gozdov letno
               obremenilo z 2 milijonoma evrov, kot bi znašali stroški izdaje odločb in prevoznic.</p>
               <p>Ob tem ni nezanemarljiv podatek, da je bilo v času prejšnje vlade, torej
               ministrovanju gospoda Bogoviča, na osnovi določb Zakona o gozdovih pobranih približno
               enkrat več kazni kot v času ministrovanja gospoda Židana. Tudi samo zavajanje in
               izkrivljanje podatkov v zahtevi za sklic izredne seje je prav zanimivo. Predlagatelj
               izredne seje je namreč v gradivu zapisal, da se lahko kmeta, ki pelje 5 kubičnih
               metrov lesa brez prevoznice oziroma z nepopolno prevoznico, kaznuje z globo do 50
               tisoč evrov. Tisti, ki se je vsaj malo potrudil prebrati veljavni zakon, kaj hitro
               ugotovi, da gre s takšno trditvijo za zlonamerno zavajanje, saj lahko v skladu z
               veljavnim zakonom lastnik gozda za lastno potrebo prevaža do 8 kubičnih metrov lesa
               brez prevoznice. Ministru se očitajo tudi visoke kazni, predpisane v Zakonu o vinu.
               Ob tem je predlagatelj gladko in verjetno namenoma spregledal dejstvo, da sta bila ta
               predlog zakona in višina kazni pripravljena na osnovi zahtev vinarjev, ki jim je
               nelojalna konkurenca ne samo odžirala dohodek, temveč tudi rušila ugled celotnemu
               slovenskemu vinarstvu s prodajo vina slabše kakovosti. Tudi glede novele Zakona o
               ohranjanju narave, ki je še v parlamentarnem postopku, se v Poslanski skupini DeSUS
               ne moremo strinjati, da so kazni previsoke.</p>
               <p>V naši poslanski skupini si namreč že nekaj časa prizadevamo za preprečitev
               škodljivih posledic vožnje z vozili na motorni ali lastni pogon v naravnem okolju in
               predvsem na neutrjenih površinah, saj menimo, da takšna neodgovorna vožnja škoduje
               naravi, predvsem pa je nevarna tako za ljudi kot tudi za živali. Po naši oceni je
               veljavna globa za takšno vožnjo smešno nizka, saj znaša le nekaj manj kot 42 evrov
               oziroma le 21 evrov, polovično, če se plača v 8 dneh po izdaji plačilnega naloga. Ob
               tem bi rada opozorila tudi na mnenje Zakonodajno-pravne službe, da je predlagatelj
               pri pripravi predloga priporočil prezrl ustavno načelo delitve oblasti. Predlog
               namreč v nekaterih delih posega v okvire načela delitve oblasti in predvideva
               rešitve, ki niso skladne s pravnim sistemom, in predstavlja nedopusten poseg
               zakonodajne veje oblasti v izvršilno. V Poslanski skupini DeSUS menimo, da je pravi
               pokazatelj, da gre pri zahtevi za današnjo izredno sejo za zgodnjo volilno kampanjo,
               tudi dejstvo, da predlagatelj izpostavlja tri zakone, ki ne predstavljajo samo biti
               pravne podlage za zagotavljanje pravnih okvirjev slovenskega kmetijstva, pa s tem ne
               želimo omalovaževati pomembnosti gozdarstva ali vinarstva za slovensko kmetijstvo.</p>
               <p>Želimo zgolj opozoriti, da bi bilo po naši oceni bolj smiselno izpostaviti kakšno
               drugo problematiko, ki močno izstopa v slovenskem kmetijstvu, na primer zlorabe
               razpisov, kakršen je bil nekaj let nazaj, ko se je za prilagoditev na podnebne
               spremembe kar 99 % sredstev porabilo za nakup novega traktorja, kar po naši oceni ni
               neka huda prilagoditev podnebnim spremembam, temveč bi pričakovali, na primer, nakup
               mrež za zaščito proti toči ali namakalne sisteme. Naj se na koncu dotaknem še afere,
               ki je izbruhnila lani poleti, ko so slovenski novinarji razkrili, da mnogi branjevci
               zelenjavo in sadje kupujejo na italijanskih tržnicah, nato pa jih v Sloveniji
               prodajajo kot domače. Takrat je opozicija zahtevala višje kazni za kršitelje, torej
               višje kazni za tiste, ki predstavljajo manjši delež volivcev stranke predlagateljev
               današnje izredne seje, in nižje kazni za njihove volivce – tako ne gre.</p>
               <p>V Poslanski skupini DeSUS se torej ne strinjamo z zahtevami in predlogi priporočil v
               zvezi s previsokimi kaznimi v kmetijstvu in menimo, da kršitelji pač morajo plačati
               za storjeni prekršek. Če je kazen prenizka, potem ne doseže nobenega učinka, seveda
               pa mora kljub temu biti sorazmerna in v skladu z ekonomskim stanjem kršitelja, kar pa
               inšpektorji pri izrekanju višjih glob od najnižjih predpisanih tudi upoštevajo. Je pa
               tako v življenju, da se z višino kazni ukvarja tisti, ki krši zakon, ostali, ki
               delujemo pošteno, s tem nimamo težav. Hvala.</p>
            </sp>
            <sp xml:id="SDZ6-Izredna-64-2014-05-14.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
            </sp>
            <sp xml:id="SDZ6-Izredna-64-2014-05-14.sp14">

               <speaker>IVA DIMIC (PS NSi):</speaker>

               <p>Spoštovani predsednik, minister z ekipo, kolegice in kolegi!</p>
               <p>Krščanski demokrati vidimo, da se žal potrjuje naše predvidevanje, ki ga ponavljamo
               že dobro leto dni. Očitno je pošten slovenski kmet ponovno, kot je bil dolgih 60 let,
               državni sovražnik številka 1. Trenutna vlada dosledno uveljavlja predpise, ki kažejo
               nezaupanje do slovenskega podeželja in nalagajo pretežko breme slovenskemu
               kmetijstvu. Razmere za kmetovanje in kmetovalce niso ravno ugodne. Nasprotno,
               kmetijstvo v Sloveniji je zapostavljeno, kmečko delo pa premalo cenjeno in tudi slabo
               plačano. Krščanski demokrati se zavzemamo za nizke davke in vitko javno upravo.
               Država bi morala z lastnim transparentnim poslovanjem ter jasnimi zakoni sama dajati
               zgled državljanom in jih s tem spodbujati k spoštovanju zakonov. Menimo, da je
               sedanja vlada v odstopu ubrala napačno pot z zviševanjem glob in kazni. Dvomimo, da
               zelo visoke kazni in globe delujejo odvrnilno. Nasprotno, po naših izkušnjah iz
               obiskov s terena samo povečujejo apatijo in agonijo slovenskih kmetov. Državljanke in
               državljani nam sporočajo, da trenutna slovenska vlada samo viša kazni in davke, ni pa
               pomoči, olajšav in spodbud.</p>
               <p>Star slovenski pregovor pravi, da kdor da, hitro da, dvakrat da. Vlada v odhajanju
               pa v kmetijstvu dela ravno nasprotno. Nekateri kmetje še niso prejeli odškodnin za
               sušo, glede žleda pa slika s terena kaže, da je stanje še veliko hujše, kot je
               ugotovilo ministrstvo, in da so potrebne dodatne spodbude. V Novi Sloveniji smo bili
               ostro proti uvedbi prevoznega dokumenta, tako imenovanih prevoznic, ki naj bi morale
               spremljati prevoz gozdnih lesnih sortimentov. Po našem mnenju to pomeni novo
               nepotrebno obremenitev lastnikov gozdov. Predvsem kmetje bi s to ureditvijo bili
               podvrženi dodatnim birokratskim postopkom, ki bi jim še otežili normalno delo.
               Računamo na to, da bo naslednja ekipa na Ministrstvu za kmetijstvo in okolje dokončno
               ukinila prevoznice, ki jim v Novi Sloveniji že vseskozi nasprotujemo. Ob vsem tem pa
               kmetom grozi še višji katastrski dohodek. Še dobro, da je vsaj Ustavno sodišče
               Republike Slovenije ubranilo kmete pred najhujšo katastrofo, ki bi jo prinesel
               načrtovani davek na nepremičnine. Zaključimo lahko, da se sedanja vlada nikakor ne
               zaveda pomena kmetijstva, predvsem pa visoke stopnje samooskrbe ter visokih
               standardov varne hrane za državo. Ob nadaljevanju takšnih trendov bodo kmetije v še
               večji meri ostajale prazne, saj mladi nimajo prav nobene motivacije za njihov prevzem
               in nadaljnji razvoj ter življenje na kmetiji. Kmetje in njihovi predniki so si svoje
               imetje prigarali, država pa je dolžna takšne ljudi podpreti, spoštovati in
               razbremeniti, ne pa da v praksi dela ravno obratno.</p>
               <p>Zaradi tega bomo poslanci Nove Slovenije predloge podprli.</p>
            </sp>
            <sp xml:id="SDZ6-Izredna-64-2014-05-14.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Zvonko Lah bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Izredna-64-2014-05-14.sp16">

               <speaker>ZVONKO LAH (PS SDS):</speaker>

               <p>Spoštovani predsednik, spoštovani minister, gostje, kolegice in kolegi!</p>
               <p>Slovenska demokratska stranka je predlagala današnjo sejo zaradi tega, ker nam je
               mar za kmetijstvo in za podeželje. Glede na poročilo o stanju kmetijstva v preteklih
               letih smo lahko zaskrbljeni, čeprav smo poslušali ministra, ki trdi nekoliko drugače.
               Slovenija ima med državami evropske skupnosti najmanj kmetijskih površin za predelavo
               hrane na prebivalca. Od tega sta dobri dve tretjini na območju z omejenimi dejavniki
               kmetovanja, kjer predelava ne more biti konkurenčna kmetijam v državah z mnogo
               boljšimi pogoji kmetovanja. Zaskrbljujoča je tudi samooskrba, saj ne dosega niti
               polovice potrebne hrane. Na področju prireje mleka in govejega mesa pa kmetje več kot
               polovico krme uvozijo. Povprečna kmetija, ki obdeluje slabih 6,5 hektarja kmetijskih
               površin, ne omogoča preživetja na kmetiji, zato se tudi mladi ne odločajo za prevzem
               kmetij. Raje odidejo v podjetje ali celo v tujino, da si zagotovijo preživetje.
               Povprečna starost nosilca kmetije je v Sloveniji preko 60 let. Manjše kmetije se
               morajo tako odločiti, ali povečati dodano vrednost z dopolnilnimi dejavnostmi na
               kmetiji ali opustiti kmetovanje in oddati zemljo v najem večjim kmetom. Ti večji
               kmetje pa ponavadi s svojimi velikimi stroji ne morejo obdelati vse zemlje na velikih
               strminah ali preozkih parcelah, ki so ponavadi tudi težko dostopne.</p>
               <p>Taka kmetijska zemljišča so tako prepuščena zaraščanju, kar je tudi velik problem
               naše kmetijske politike, ki ga pa nihče noče videti. Prav ostareli nosilci manjših
               kmetij težko sledijo nenehnim spremembam predpisov in novim zahtevam, ki jih narekuje
               tudi evropska skupnost, država pa se je namesto, da bi z vso svojo stroko pomagala
               tem kmetom, očitno odločila z visokimi globami še pospešiti propad manjših, predpisov
               neukih kmetij, ki kmetujejo na tradicionalen in trajnosten način. Prav v zadnjem
               obdobju je ta vlada nenormalno povečala globe na področju gozdarstva, kjer se sicer
               slabo gospodari z gozdom v privatni lastnini, in na področju vinogradništva, predvsem
               malim vinogradnikom, kjer sledi samo interesom večjih pridelovalcev. Ker ima Državni
               zbor poleg zakonodajne tudi nadzorno funkcijo na posameznih področjih, smo se v
               Poslanski skupini Slovenske demokratske stranke odločili opozoriti na nesorazmernost
               glob težjih prekrškov v kmetijstvu in predlagati tudi določena priporočila.</p>
               <p>V Sloveniji smo sicer prenormirani na vseh področjih, v vseh zakonih, ne samo
               kmetijskih, pa so predpisane globe ne dovolj premišljene in ne temeljijo na
               strokovnih analizah o tem, kakšne posledice bodo tako visoke kazni povzročile v
               praksi. Gre pa tudi za vprašanje o tem, kaj je namen kaznovalne politike. Tukaj smo
               poslušali ministra, ki je govoril tudi o statistiki, ki gre predvsem o kazni na
               področju vinogradništva. Zakon o kmetijstvu, ki smo ga tudi v naši poslanski skupini
               podprli, pa tudi ni tako nedolžen. Vsaj v primerjavi z določenimi kaznimi, ki so
               veljale od 28. 7. 2012, so za razliko od 29. 4. 2014 mnogo višje. Predvsem pa gre
               tudi tukaj za posameznika, saj, recimo, 177. člen pravi, da se z globo od 200 do 600
               evrov za prekršek kaznuje posameznik, to je od veljavnosti na dan 24. 5., za enak
               prekršek pa je od 29. 4. letošnjega leta globa od 600 do tisoč 800 evrov, to se pravi
               trikrat višja, s tem da je v 178.a členu tega zakona tudi priporočilo, bom citiral:
               "Za prekrške iz tega zakona se sme v hitrem postopku izreči globa tudi v znesku, ki
               je višji od najnižje predpisane globe, določene s tem zakonom." Se pravi, da zakon
               priporoča inšpektorjem, da lahko tudi za prvi primer kršitve odmerijo višjo kazen,
               kot pa je najnižja, določena s tem zakonom. Torej ne velja to, da tudi v osnovnem
               zakonu kazni niso povečane.</p>
               <p>Potem navajamo tudi Zakon o gozdovih, kjer ne bom omenjal sedaj prevoznic,
               nesmiselnosti teh prevoznic, ki so zamrznjene za eno leto, ampak v tem letu bodo
               veljale. Imamo tudi nesorazmerne globe, recimo, za prekršek, kjer posameznik presega
               desetletni možni posek – nek neuk posameznik lahko hitro naredi ta prekršek –, ki se
               kaznuje od 800 do 2 tisoč evrov. Ali je to sorazmeren prekršek? Ali, recimo,
               prekršek, če pase v gozdu, kadar to ni dovoljeno z gozdnogojitvenim načrtom, kadar ni
               – je tudi kazen od 400 do 800 evrov. Imamo primere, ko divjad iz državnih lovišč
               popase kmetom še kmetijske površine, ne samo gozdove, in se je nenormalno razmnožilo,
               zato, da tovariši hodijo na trofeje, pa ne vem, kako ločimo to, ali popase živina ali
               popase divjad. Tukaj v parlamentu so govorili tudi župani, da se celo kakšen jelen
               pomeša med krave in gre v štalo. In mi kaznujemo s takimi globami, kjer mislim, da je
               nesmiselno. Potem Zakon o vinu – minister je tukaj priznal, da je sprememba
               zakonodaje na tem področju z namenom, da se zajezi siva ekonomija, čeprav bi rad
               slišal obrazložitev, kaj je pri malih vinogradnikih siva ekonomija, ko plačujejo vse
               dajatve državi že preko davka, katastrskega dohodka in preko trošarin, če imajo
               vinograd tako velik, da morajo prijaviti pridelek. Veliko je pa tistih, ki imajo
               manjše, to se pravi hobi vinogradnikov, kot je rekel minister.</p>
               <p>Namreč, povprečna velikost vinograda v Sloveniji je nekaj preko 20 arov. To se
               pravi, da je velika, velika večina lastnikov vinogradov hobi vinogradnikov, ki pa
               pridelajo več, kot porabijo sami, in s tem zadnjim zakonom se jim onemogoča prodajo
               vina, razen stekleničenega vina, za kar pa je treba imeti določeno tehnologijo,
               primerne prostore, da se vino primerno pripravi za stekleničenje in tudi stekleniči.
               Seveda to za manjšega vinogradnika ne pride v poštev. Imamo letošnji primer, ko je
               določen pridelovalec cvička dobil vrhunsko oceno na ocenjevanju, pridela tisoč litrov
               cvička, ki ga zase porabi mogoče 200, 300 litrov, in vprašanje je, kaj bo z ostalim.
               Pravi, da ga bo komu podaril ali pa zlil stran, prodati ga pač ne more. Ko je
               minister kazal sliko branjevk, ki so kupovale zelenjavo na veletržnici in potem
               prodajale pod drugim imenom, bi lahko sam prinesel sliko, kako je videti gorica, kjer
               stojijo betonski stebri na posekanem vinogradu in na koncu na vrhu vinograda
               zidanica, in kako bo izgledalo čez nekaj let, ko bodo iz teh korenin pognale trte, ki
               jih ne bo nihče šprical in se bo zaredil ameriški škržatek ter prenesel zlato trsno
               rumenico tudi v vinograde večjih pridelovalcev.</p>
               <p>Kdo bo potem odgovoren za posledice tega, ki se bodo pokazale? Seveda, ta vlada je z
               veseljem prisluhnila velikim pridelovalcem, ki od tega živijo, saj je tudi pridelava
               hrane v kmetijstvu, kot pravi minister, večja, je pa tudi zaraščanje kmetijskih
               zemljišč večje, in število kmetij se zmanjšuje. Od kod potem – ali se povečuje uvoz
               krme, da je pridelane hrane pri nas več? Namesto da bi Vlada pomagala manjšim kmetom
               pri tem, kako obdelati čim več kmetijske zemlje, pridelati čim bolj zdravo hrano, se
               je odločila z visokimi kaznimi ustrašiti te kmetije, sploh tiste starejše, ki niso
               tako dovzetne za razne spremembe tako na področju predpisov kot tudi tehnologije. S
               temi ukrepi bo Vlada pripomogla, da bo še več zemlje zaraščene in da bodo ljudje
               boljšo kmetijsko zemljo odstopili večjim kmetom, zemlja, ki je na območjih s težkimi
               pogoji obdelave, pa se bo zarasla, in nikomur mar, važno, da bomo imeli hrane dovolj.
               Če je pa hrana zdrava, pa si, gospod minister, kupite na tržnici solato, in to brez
               analize. Najcenejša analiza je ta, da jo ponudite konju, in če je ne bo poskusil,
               verjemite, da je slabo užitna, pa čeprav je šla skozi vse laboratorije. Hvala
               lepa.</p>
            </sp>
            <sp xml:id="SDZ6-Izredna-64-2014-05-14.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Minister bo dobil besedo takoj, ko bomo prešli na splošno razpravo poslank in
               poslancev. Nadaljujemo s predstavitvijo stališč poslanskih skupin. Gospod Branko
               Ficko bo predstavil stališče Poslanske skupine Pozitivne Slovenije.</p>
            </sp>
            <sp xml:id="SDZ6-Izredna-64-2014-05-14.sp18">

               <speaker>BRANKO FICKO (PS PS):</speaker>

               <p>Še enkrat dober dan!</p>
               <p>V Poslanski skupini Pozitivne Slovenije smo razočarani nad dejstvom, da se institut
               izredne seje zlorablja z namenom pridobivanja političnih točk. Dvig glob z zakoni s
               področja kmetijstva, govorim seveda o gozdovih in o vinu, je bil namreč nujen ukrep,
               s katerim se koalicija bori proti sivi ekonomiji. Predpisane globe za številne
               prekrške so bile namreč prenizke, da bi kršitelje odvračale od prekrškov. To je še
               posebej pomembno ob nezadostnem nadzoru, ki ga imamo na večini področij. V Pozitivni
               Sloveniji smo že v dosedanjih razpravah ob obravnavi Zakona o gozdovih ter Zakona o
               vinu zagovarjali stališče, da mora biti višina glob takšna, da ima ustrezen
               destimulativni učinek, ki bo prispeval k uresničevanju glavnih ciljev zakonov, če se
               seveda spomnimo, da se v Republiki Sloveniji vsako leto nezakonito poseka milijon
               kubičnih metrov lesa, da je zaslužek pri teh poslih seveda lahko lahek in mamljiv, da
               tudi ob sedanji višini glob pri marsikomu odtehta tveganje. Če globe ponovno znižamo,
               bo nezakonita sečnja še toliko privlačnejša. Ob tem pa ne smemo pozabiti, da škoda
               pri nezakoniti sečnji ni le manj davčnih prilivov, ampak se zaradi nestrokovnih
               posekov dela tudi dolgoročna škoda gozdovom. Nikomur, ki zakon spoštuje, pa se globe
               seveda ni treba bati, ne glede na predpisano višino. Edina skupina, ki bi z znižanjem
               glob pridobila, je skupina tistih, ki želijo z nezakonito sečnjo v slovenskih
               gozdovih na hitro in mimo države zaslužiti. Podobna zgodba je tudi na področju
               prometa z vinom. Takšen zaslužek je lahko navadna kraja, ki gre na škodo nas vseh,
               tudi velike večine poštenih kmetov in lastnikov gozdov.</p>
               <p>V Pozitivni Sloveniji seveda ščitenju kršilcev zakonov ne bomo prikimavali in ga
               podpirali, zato smo nasprotovali predlaganim priporočilom. Menimo, da je minilo
               premalo časa, da bi lahko temeljito ocenili učinke zadnjih sprememb v zakonu. Ponovno
               naj poudarim mnenje Zakonodajno-pravne službe, ki ugotavlja, da so točke priporočil
               nejasne oziroma presegajo načelo delitve oblasti in so sporne glede skladnosti s
               pravnim sistemom. Priporočilo torej v ničemer ne bi pripomoglo k izboljšanju stanja v
               kmetijstvu. To pa seveda ne pomeni, da smo v Pozitivni Sloveniji zadovoljni z
               rezultati v kmetijstvu in izvajanjem kmetijske politike vse od leta 2007 naprej, kar
               je povezano z razdelitvijo EU denarja, ampak to je seveda že druga tema. Hvala lepa.
           </p>
            </sp>
            <sp xml:id="SDZ6-Izredna-64-2014-05-14.sp19">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Aljoša Jerič bo predstavil stališče Poslanske skupine nepovezanih poslancev.
           </p>
            </sp>
            <sp xml:id="SDZ6-Izredna-64-2014-05-14.sp20">

               <speaker>ALJOŠA JERIČ (PS NP):</speaker>

               <p>Hvala lepa za besedo. Spoštovane in spoštovani!</p>
               <p>Poslanci SDS so zahtevali sklic današnje izredne seje Državnega zbora, na kateri
               bomo obravnavali problematiko domnevno previsokih kazni v kmetijstvu. Prepričani so
               namreč, da je v zadnjem letu dni spremenjena zakonodaja prinesla enormne kazni za
               tiste, ki storijo manjše prekrške. Gre za kazenske določbe treh zakonov, se pravi
               Zakona o gozdovih, Zakona o vinu in še nesprejetih sprememb Zakona o ohranjanju
               narave. V SDS ocenjujejo, da so kazni za prekrške v kmetijstvu v očitnem nesorazmerju
               s kaznimi za prekrške na drugih področjih. Eden od sklepov, ki so jih predlagali v
               potrditev Državnemu zboru, priporoča Vladi, ki sicer od četrtka opravlja le še tekoče
               posle, naj takoj pristopi k znižanju kazni v kmetijstvu. Vlada naj bi pri tem
               izdelala strokovne podlage za predpisovanje kazni s področja kmetijstva in okolja,
               pred tem naj bi izdelala še analizo. V Poslanski skupini nepovezanih poslancev
               ugotavljamo in opozarjamo, da gre za še eno od številnih izrednih sej, ki jih je
               zahtevala SDS, ki je v tem trenutku več kot očitno namenjena izključno volilni
               kampanji, pri čemer lahko SDS očitamo to, da je izbrala neposrečeno problematiko, ki
               se jo težko povezuje z volitvami v Evropski parlament. Pri tem pa je za nameček še
               popolnoma neizvirna, saj v razlogih za sklic današnje izredne seje navaja v bistvu
               reciklirane očitke, ki jih je SDS izrekla že v fazi obravnave vladnih novel zakonov o
               gozdovih in o vinu, katerima so dodali ravnokar vloženo novelo Zakona o ohranjanju
               narave, ki je nista obravnavala ne matično delovno telo ne Državni zbor in ki sploh
               ne sodi v sklop zakonov oziroma aktov s področja kmetijstva.</p>
               <p>Zakon o ohranjanju narave torej sploh še ni bil obravnavan oziroma še ni sprejet in
               je zaradi tega irelevanten za razpravo. Poleg tega tudi vsebinsko ne sodi v razpravo
               o previsokih kaznih v kmetijstvu, saj je to zakon, ki sodi v področje okolja. Je pa
               res, da sodi v pristojnost ministra Židana, kar pa ne more biti edini razlog za
               vključitev v zahtevo za izredno sejo. Takšnega političnega analfabetizma pa si
               največja opozicijska stranka, ki je vodila že dve vladi, po našem prepričanju ne bi
               smela privoščiti. Torej, gre tudi za obrtniško podpovprečen in slab izdelek iz
               politične delavnice SDS. Na slednje nas ne nazadnje opozarja mnenje
               Zakonodajno-pravne službe Državnega zbora, ki opozarja, da predlagatelji seje oziroma
               SDS z obravnavo tako raznolikih tem presegajo okvir same zahteve, da mešajo različne
               cilje, ki jim sprejeti oziroma predlagani zakoni sledijo, poleg tega pa so predlagana
               priporočila v neskladju z načelom delitve oblasti. Državni zbor ne more ugotoviti, da
               so sankcije v kmetijstvu nesorazmerne s težo prekrška le na podlagi nekih posameznih
               primerov. Za takšno ugotovitev bi bilo treba sistematično pregledati vse predpise s
               področja kmetijstva. Čeprav Državni zbor v skladu s svojim poslovnikom lahko v obliki
               priporočila predlaga ukrepe za delo državnih organov, organizacij in posameznikov, ki
               opravljajo javne službe ali izvršujejo javna pooblastila, pa gre v primerih
               konkretnih priporočil za nedopustno vmešavanje zakonodajne veje oblasti v delo
               izvršne.</p>
               <p>Na podlagi navedenih razlogov smo v Poslanski skupini nepovezanih poslancev vse
               predloge priporočil zavrnili že na seji matičnega delovnega telesa včeraj. Pomenljivo
               je tudi to, da za predloge priporočil SDS ni glasovala nobena od preostalih
               poslanskih skupin, tudi opozicijskih, kar pomeni, da je zahteva za izredno sejo SDS
               povsem neprimerna in da predstavlja zgolj tratenje časa Državnega zbora. Če se pa
               vrnemo na obrazložitev same zahteve za izredno sejo, pa v Poslanski skupini
               nepovezanih poslancev opozarjamo, da bi se SDS kot stranka, ki je nekoč vlado vodila,
               morala zavedati, da se predpisi, s katerimi se v Sloveniji določajo prekrški, lahko
               uporabljajo le v skladu z Zakonom o prekrških, določbe prvega dela zakona, in sicer
               materialnopravne določbe, pa veljajo za vse prekrške, ki jih v Sloveniji določajo
               zakoni, uredbe Vlade Republike Slovenije in odloki samoupravnih lokalnih skupnosti.
               Glede na navedeno je treba pri določanju višine glob na vseh področjih in ne le na
               področju kmetijstva upoštevati 17. člen zakona, ki določa pravila, ki jih morajo
               pristojni organi upoštevati pri predpisovanju glob za posamične prekrške v ustreznih
               pravnih aktih. Splošni okvir višine glob na področju kmetijstva je torej opredeljen v
               17. členu Zakona o prekrških. Pri pripravi posamezne specialne zakonodaje se globe
               določajo glede na težo samega prekrška in posledično povzročene škode. Sankcioniranje
               kršiteljev je treba umestiti v širši družbeni kontekst in oceniti tudi pomen
               preventivnega vpliva, ki je dvojen, in sicer specialen v kontekstu do konkretnega
               kršitelja in generalen v smislu preprečevanja in zatiranja protipravnih ravnanj
               bodočih potencialnih kršiteljev.</p>
               <p>Pri pripravi zakonodajnih predlogov so tako vsakokratno izdelane analize in presoje
               učinkov kazenskih določb. Pri tem se sledi cilju, da so globe učinkovite, sorazmerne
               in odvračilne. Pravni okvir za predpisovanje glob je torej dovolj natančno določen že
               v Zakonu o prekrških, zato priprava strokovnih smernic za predpisovanje glob na
               področju kmetijstva in okolja ni potrebna. Da ne omenjamo, da Vlada ne more, tako kot
               predlaga SDS, takoj pristopiti k znižanju glob na področju kmetijstva, saj globe
               predpisuje oziroma določa zakonodajalec, torej mi, Državni zbor. SDS bi se torej
               morala zavedati, da lahko, če je nezadovoljna z višino glob, slednje spremembe
               predlaga zgolj s spremembami zakonodaje, kar pa ne nazadnje lahko stori tudi sama.
               Čudi me, zakaj tega še ni storila, mogoče pa bo to še en izgovor za še eno sejo, ki
               bo sledila. Poleg tega bi radi SDS opozorili, kaj je sploh namen opredelitve
               prekrškov in določitve glob v kmetijstvu, gozdarstvu in na področju varstva narave.
               To je v prvi vrsti varovanje potrošnika, varstvo pridelovalcev pred nelojalno
               konkurenco, zaščita poslovnih subjektov, ki poslujejo pošteno, in varstvo gozdov in
               narave na splošno. Zato bi se morala SDS po našem prepričanju nad svojimi predlogi
               resno zamisliti.</p>
               <p>Če se, na primer, dotaknemo Zakona o vinu oziroma v tem zakonu določenih glob za
               prekrške. Zakon prinaša krepitev obeh osnovnih načel zakona, to sta zaščita
               potrošnika in zaščita pridelovalca grozdja oziroma vina. Tako se s povečanim nadzorom
               ščiti potrošnika pred zavajanjem o poreklu in kakovosti vina, pridelovalce grozdja in
               vina pa pred nelojalno konkurenco. Zakon tudi omejuje točenje neustekleničenega vina
               v gostinskih obratih, s čimer se še dodatno zagotavlja obe osnovni načeli zakona.
               Zato takratna razprava sploh ni tekla v smeri previsokih glob. Zaradi tega so bile
               predlagane spremembe pripravljene in dogovorjene z Vinsko družbo Slovenije,
               Združenjem družinskih vinogradnikov – vinarjev Slovenije in Zvezo društev
               vinogradnikov in vinarjev Slovenije. Tudi Zakonodajno-pravna služba Državnega zbora v
               svojem mnenju višine glob sploh ni problematizirala. Kar se tiče Zakona o gozdovih,
               pa velja opomniti, da sta zakonodajalec in predlagatelj zakona sprejetje zakona
               utemeljevala z izvajanjem uredbe EU, katere osnovni namen je preprečevanje nezakonite
               sečnje in z njo povezane trgovine.</p>
               <p>O akutnosti problematike pričajo podatki. V Sloveniji se po uradnih ocenah vsako leto
               nezakonito poseka okoli milijon kubičnih metrov lesa, ki se potem vozi pretežno v
               tujino, kjer se potem proda po dampinških cenah. Zaradi tega je bilo mnenje
               predlagatelja, da je treba uveljaviti strožjo politiko kaznovanja, ki bo delovala
               predvsem odvračilno. Državni zbor je tako podprl dvig glob za kršitelje. Višine, ki
               so določene v noveli zakona, naj bi imele ustrezno destimulativni učinek, ki bo
               prispeval k uresničevanju glavnih ciljev zakona. Opozoriti pa velja tudi, da
               primerjava predloga kazni, ki so bile predlagane v mandatu prejšnje Janševe vlade, z
               zakonom, ki je bil sprejet v mandatu sedanje vlade, nikakor ne izkazuje očitanih
               trendov kaznovanja lastnika gozda. Srž odvračalnih učinkov kazni je usmerjen v pravne
               osebe in odgovorne osebe pravnih oseb, z razponom višine kazni za posamezne prekrške
               pa v kvalificirane prekrške in ponavljanje kršitev. Kar pa zares želi SDS s to
               zahtevo za izredno sejo, je v javnosti ustvariti vtis, da ta vlada ne stori dovolj za
               razvoj podeželja in kmetijstva, da neutemeljeno in nesorazmerno penalizira
               slovenskega kmeta in administrativno zapleta opravljanje kmetijske dejavnosti.</p>
               <p>To početje SDS je svojevrsten paradoks, ki se izkazuje skozi dejstva in je v popolni
               kontradikciji z argumentacijo SDS in strank desne politične provenience. Dosedanja
               dejstva namreč izkazujejo, da so za sedanji položaj kmetijstva najbolj zaslužne
               levosredinske vlade z Janezom Drnovškom, Borutom Pahorjem in Alenko Bratušek. Obe
               Janševi vladi dobesedno capljata daleč za omenjenimi. To dokazuje tudi bilanca te
               vlade. Vlada Alenke Bratušek se je pod ministrom mag. Dejanom Židanom v 13 mesecih
               svojega delovanja za razliko od prejšnje 11-mesečne Janševe vlade osredotočila
               predvsem na preprečevanje nelojalne konkurence, sive ekonomije in dela na črno ter
               zagotavljanje stabilnosti slovenskemu kmetijstvu in proizvodnji hrane. Sprejela pa je
               naslednje pomembne akte in ukrepe s področja kmetijstva. Tako je sprejela Zakon o
               kmetijstvu, zaključila je pogajanja o reformi skupne kmetijske politike, neposrednih
               plačil in Programa razvoja podeželja 2014–2020, učinkovito je izvajala ukrepe skupne
               kmetijske politike, izvedla je predplačila neposrednih plačil in izplačila za območja
               z omejenimi možnostmi za kmetovanje, za kmetijska gospodarstva, prizadeta v lanski
               suši.</p>
               <p>Učinkovito se je ministrstvo odzvalo na naravno katastrofo, ki jo je povzročil žled,
               in med ukrepi in zakoni bom naštel naslednje. Sprejela je interventni zakon, to je
               Zakon o ukrepih za odpravo posledic žleda med 30. januarjem in 10. februarjem 2014,
               oblikovala je podukrepe Programa razvoja podeželja 2014–2020, kjer se preprečuje in
               odpravlja škodo v gozdovih zaradi gozdnih požarov ter naravnih nesreč. Sprejela je
               spremembe Zakona o odpravi posledic naravnih nesreč, sprejela je spremembe Zakona o
               gozdovih, izvajala sanacijo gozdov, poškodovanih v februarskem žledolomu, in ravno
               tako sprejela ukrepe za preprečitev dodatnih škod v gozdovih zaradi podlubnikov ter
               pripravila predlog zakona o upravljanju gozdov v lasti Republike Slovenije. Med
               drugimi sprejetimi zakoni naj naštejem še Zakon o spremembah in dopolnitvah Zakona o
               vinu, Resolucijo o zaščiti kranjske čebele ter nazadnje Zakon o spremembah in
               dopolnitvah Zakona o Kobilarni Lipica. Naj na koncu zaključim s prepričanjem, da
               našteti ukrepi vlade Alenke Bratušek še zdaleč ne bodo njeni zadnji. Hvala.</p>
            </sp>
            <sp xml:id="SDZ6-Izredna-64-2014-05-14.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Mirko Brulc bo predstavil stališče Poslanske skupine Socialnih demokratov.
           </p>
            </sp>
            <sp xml:id="SDZ6-Izredna-64-2014-05-14.sp22">

               <speaker>MIRKO BRULC (PS SD):</speaker>

               <p>Lep pozdrav vsem prisotnim!</p>
               <p>Pred nami je ponovno dolgo popoldne na izredni seji Državnega zbora, seveda ponovno
               na zahtevo Poslanske skupine SDS in prvopodpisanega gospoda Jožeta Tanka. Kakšno je
               zanimanje Poslanske skupine SDS, kaže 5 od 26 poslancev SDS prisotnih tu v dvorani,
               in še kolega Tanko ne bo imel možnosti postopkovnih nagajanj, kajti kompletna ekipa
               ministrstva za kmetijstvo je tu prisotna, za kar vam čestitam. V Poslanski skupini
               Socialnih demokratov nas veseli, da je prišlo do sklica te seje, vendar pa so naši
               razlogi za to veselje drugačni kot pri predlagateljih. Predlagatelji so zahtevali
               sklic te izredne seje in pred njo Odbora za kmetijstvo, gozdarstvo, prehrano in
               okolje iz želje po brezplačni reklami v obliki neposrednega prenosa na TV3, se pravi
               programu nacionalne televizije. Volilna kampanja se je začela, uradna sicer še ne,
               vendar pa smo ji že priča. Tako se bom obnašal tudi jaz. Nas pa veseli, da se končno
               lahko pogovarjamo o kaznih in tudi namenu kazni. Zakaj kaznujemo? Zakaj je sploh
               potrebno kaznovanje? Verjetno ne zato, ker ne bi bilo prekrškov in ljudje ne bi
               grešili.</p>
               <p>Poznamo pregovor, da mora biti kazen tudi vzgojna. In vzgojna je tista kazen, ki te
               nekaj nauči. Če ne drugače, tudi na način, da te udari po žepu. In če te je strah
               udarca po žepu, boš dobro premislil, ali boš prekršek naredil ali ne. Naloga kazni je
               tudi, da preprečuje zlorabo in izigravanje zakonodaje, okoriščanje na račun drugih,
               krajo in še kaj. Sicer pa ne poznam primera, da bi kdo koga silil, da dobesedno krade
               hlodovino v gozdu, prodaja vino sumljive kakovosti, neznanega izvora, španske češnje
               pod naslovom, da so briške, da ne naštevam naprej. Koga ščitimo, ko take ljudi
               kaznujemo? Ščitimo domačega kmeta, majhnega in velikega. Lansko leto, ko se je
               razkrilo, da se na tržnicah prodaja uvožena hrana iz veletržnic v Italiji, in so bile
               kazni takrat 120 evrov oziroma polovička je 60 evrov, tako imenovana polovička, pa
               smo se vsi strinjali, da je kazen absolutno prenizka ter da morajo biti grešniki tako
               kaznovani, da se to ne bo ponavljalo.</p>
               <p>Danes v predstavitvi SDS omenjajo kazni iz zakonov, ki so bili sprejeti še pod
               ministrom Jarcem, poskušajo jih pa naložiti na pleča ministru Židanu. In naslov
               današnje argumentacije za sklic te današnje seje je skrajno slab, za lase privlečen,
               in tudi predlagateljem zmanjkuje argumentov in imajo težave z zagovarjanjem nujnosti
               sklica te seje. To se je sedaj v teh dveh urah že videlo. SDS očita ministru visoke
               kazni, predpisane v noveli Zakona o gozdovih. Ker pa je spomin očitno kratek, naj
               opozorim, da so bile tako visoke kazni, morda še višje, sprejete že v noveli Zakona o
               gozdovih, ki ga je sprejel Državni zbor novembra 2007. Premislimo, kdo je takrat
               vodil vlado in kdo je bil takrat v opoziciji. V poslanski skupini menimo, da očitane
               kazni niso nesorazmerne s težo prekrška, predvsem ker moramo vedeti, da je splošni
               okvir višine glob v kmetijstvu opredeljen v 17. členu Zakona o prekrških, ki določa
               pravila za določanje glob. Tudi če bi minister za kmetijstvo želel imeti nižje globe
               za prekrške, jih ima določene v tem zakonu. Zaključil bom s tem, da še enkrat trdim,
               da mora biti kazen vzgojna. Do kazni pa lahko pride le, če je storjen prekršek.</p>
               <p>Torej je ključno vprašanje te seje, ali so kazni previsoke ali pa ljudje delajo
               preveč prekrškov, da jih visoke kazni tako motijo in prizadenejo. Statistični podatki
               kažejo, da je že grožnja z visokimi kaznimi prispevala k zmanjševanju prekrškov, in
               relativno malo izrečenih kazni to tudi dokazuje. Je pa res, ponavljam, ta seja je EPP
               za SDS, ki pričakuje dobre volilne rezultate na račun obljub, kot so: znižali bomo
               davke, znižali bomo kazni, ne bomo uvedli davka na nepremičnine in še kaj. Socialni
               demokrati smo ponosni na uspeh ministra Židana z ekipo, ki je tukaj prisotna. Že v
               tem enoletnem mandatu se kažejo pozitivni trendi pri urejanju mnogih zahtevnih nalog
               ministrstva. Prepričan sem, da bo še čas, da se ekipa z ministrom Židanom ponovno
               dokaže, da je visoko strokovna in uspešna v korist kmetijstva v Sloveniji. Hvala
               lepa.</p>
            </sp>
            <sp xml:id="SDZ6-Izredna-64-2014-05-14.sp23">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Katarina Hočevar bo predstavila stališče Poslanske skupine Državljanske liste.
           </p>
            </sp>
            <sp xml:id="SDZ6-Izredna-64-2014-05-14.sp24">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav ministru s svojo ekipo in vsem prisotnim tudi v imenu
               Državljanske liste!</p>
               <p>Današnja tema, danes govorimo o previsokih kaznih v kmetijstvu, čeprav se
               predlagatelji v tej temi oziroma v besedilu ne dotikajo krovnega zakona, ki na tem
               področju velja, to je Zakon o kmetijstvu. Uvodoma pa je seveda treba poudariti
               oziroma pojasniti, da tako kot morajo biti v Republiki Sloveniji vsi zakoni skladni z
               ustavo, morajo biti vsi predpisi, s katerimi se v Sloveniji določajo prekrški,
               usklajeni z Zakonom o prekrških. Vse višine glob, ne samo na področju kmetijstva,
               morajo biti upoštevane znotraj maksimalne in minimalne višine, določene v 17. členu
               Zakona o prekrških. In pri pripravi zakonodajnih predlogov se vsakokratno izdelajo
               analize in presoje učinkov kazenskih določb. Pri tem se seveda vedno sledi cilju, da
               so globe učinkovite, sorazmerne in odvračilne. Zato lahko ugotovimo, da je pravni
               okvir za predpisovanje glob dovolj natančno določen v Zakonu o prekrških in zato
               priprava kakršnihkoli strokovnih smernic za predpisovanje glob na področju kmetijstva
               in okolja ni potrebna, kar so v gradivu predlagali predlagatelji s svojimi sklepi, ki
               pa včeraj niso dobili zadostne podpore na matičnem delovnem telesu.</p>
               <p>Predlagatelji se, ko izpuščajo veliko število zakonov na tem področju, omejujejo na
               Zakon o vinu, Zakon o gozdovih in Zakon o ohranjanju narave in ga na nek način
               primerjajo z Zakonom o davčnem postopku. Pri tem je treba poudariti, da je novela
               Zakona o spremembah in dopolnitvah Zakona o ohranjanju narave sicer vložena v
               parlamentarni postopek, ampak še ne velja, in zakonodajni postopek imamo ravno zato,
               da poslanci besedilo spremenimo, dopolnimo oziroma če menimo, da je neustrezno, celo
               umaknemo. Tako je moja prva ugotovitev, da predlagatelji problematizirajo nekaj, kar
               sploh še ne velja. In to me nekako spominja na tisto idejo ministra Viranta, ko je na
               glas razmišljal oziroma podal pobudo o združevanju občin in je dobil interpelacijo.
               Minister Židan pa pač dobi izredno sejo, če nekaj zapiše na papir. Nekaj podobnega je
               z Zakonom o gozdovih. Dejstvo je, da prevoznice niso ukrep, zaradi katerega bi z
               velikim navdušenjem ploskali aktualnemu ministru. Je pa tudi res, da je bil predlog
               napisan in zgodilo se je že celo koalicijsko usklajevanje v prejšnji vladi, pod
               prejšnjo vlado.</p>
               <p>Evropa pač zahteva sledljivost lesa, in tudi v tem primeru se je še enkrat pokazalo,
               da prevečkrat preveč pridno, bom rekla kar preveč hlapčevsko, povzemamo pravila
               Evropske unije, jih po slovensko še dodatno zakompliciramo do neprepoznavnosti, pa
               naj bo minister gospod Bogovič ali gospod Židan. Vendar dejstvo je, da prevoznice v
               tem trenutku ne veljajo, so zamrznjene, določbe, ki jih določajo, se ne uporabljajo,
               in zato jih v praksi ni možno niti izvajati niti uveljavljati, glob oziroma kazni s
               tega področja. Torej ostane edini zakon, po katerem se sploh lahko globe uporabljajo,
               in je naveden v gradivu predlagateljev, Zakon o vinu, ki smo ga sprejeli konec
               lanskega leta in velja oziroma se uporablja od sredine januarja letošnjega leta.
               Vsekakor so 4 meseci prekratko obdobje, v katerem bi ocenili oziroma evalvirali
               morebitne učinke previsokih glob. Dejstvo je, da smo poslanci ta zakon sprejemali na
               prošnjo, praktično na zaprosilo vinogradniških združenj, vinarjev in društev s tega
               področja. Pred poslance je prišel predlog novele tega zakona, ki je predvidel v
               svojem prvotnem besedilu kar trikrat višje globe. Lahko bi rekla, da smo dosegli
               politični ali pa strankarski kompromis, in končno sprejeto besedilo je bilo takšno,
               da smo višino glob korigirali oziroma popravili, zvišali za 1,5-krat.</p>
               <p>Namen opredelitve prekrškov in določitve glob v kmetijstvu, gozdarstvu in na
               področju varstva narave v prvi vrsti ni to, kar nekateri tako radi ponavljajo, da bi
               uničili slovensko kmetijstvo, pač pa je v prvi vrsti varovanje potrošnika, varstvo
               pridelovalcev pred nelojalno konkurenco, zaščita poslovnih subjektov, ki poslujejo
               pošteno, varstvo gozdov in varstvo narave na splošno. In temu cilju je treba slediti.
               Če potegnemo pod črto, se argumenti za sklic izredne seje hitro razblinijo kot milni
               mehurčki že ob površinskem, površnem pregledu tega področja. Sploh pa smo v času, ko
               bomo svoje zaupanje ponovno iskali pri volivcih. In želela bi si, da tudi na področju
               kmetijstva v tem obdobju razpravljamo o pomembnejših temah, vezanih na razvoj
               kmetijstva. Ker vem, da so kmetovalci, pridelovalci hrane pošteni in delavni ljudje
               in globam kot taki ne bodo izpostavljeni, si tema o višini glob v kmetijstvu ne
               zasluži izredne seje Državnega zbora. Tisto, kar je ključno in vredno naše pozornosti
               v tem trenutku, je uvedba reforme neposrednih plačil, program razvoja podeželja za
               novo finančno perspektivo. S temi temami bomo pomagali slovenskemu kmetijstvu, ne pa
               s političnim zamegljevanjem z globami. Glede glob in kazni bi bilo bolj smotrno kaj
               reči v povezavi z divjo privatizacijo in odobravanjem nezavarovanih bančnih kreditov,
               kjer se je dogajalo bistveno več nepravilnosti kot pa na slovenskih kmetijah.</p>
            </sp>
            <sp xml:id="SDZ6-Izredna-64-2014-05-14.sp25">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo končali s predstavitvijo stališč poslanskih skupin. Prehajamo na splošno
               razpravo poslank in poslancev o predlogu priporočila.</p>
               <p>Preden dam besedo mag. Dejanu Židanu, želite postopkovno? Prosim? / oglašanje iz
               dvorane/ Ja, hvala.</p>
               <p>Besedo dajem mag. Dejanu Židanu.</p>
            </sp>
            <sp xml:id="SDZ6-Izredna-64-2014-05-14.sp26">

               <speaker>MAG. DEJAN ŽIDAN:</speaker>

               <p>Hvala, gospod predsednik.</p>
               <p>Dovolite, da popravim nekaj izrečenih napak. Sedanja vlada ni uvedla kazni, kar se
               tiče paš v gozdu. To je bilo uvedeno leta 2007. Veste, katera vlada, kateri minister
               je bil takrat. Takrat ste uvedli, da če se pase v gozdu, mora kmet plačati od 400 do
               800 evrov kazni. Pred letom 2007 je to bilo 125 evrov. Takrat ste uvedli tudi kazni
               na nekaterih drugih področjih, ampak o tem se bomo še pogovarjali naprej. Mimogrede,
               za gospoda Laha ali za gospoda Roberta Hrovata, nekdo je to povedal – na konju se
               hrane preizkušati ne sme. To je prepovedan poizkus v skladu s slovensko in evropsko
               zakonodajo, in prosim lepo, tega res ne počnite. In naslednja stvar, kar se tiče KD.
               Niso vsi obdavčeni. Dejansko niso vsi obdavčeni in dejansko nekateri vinogradniki
               nelojalno konkurirajo, če prodajo neobdavčeno vino tistim, ki prodajajo in od tega
               živijo. Če pogledamo primer, kaj se obdavči, kje je katastrski dohodek. Meja je
               približno 0,6 hektarja vinograda. In če pogledamo Dolenjsko, spoštovane in
               spoštovani, je v bistvu 6 tisoč 600 vinogradnikov neobdavčenih, 420 pa obdavčenih.
               Pravilno je, da proizvajajo vino, pravilno je, da imajo to za hobi, vendar ni
               pravilno, da ti, ki so neobdavčeni, konkurirajo tistim, ki od tega živijo. Pa še
               nekaj, da ne bo mogoče tudi vnaprej, da se Slovenija zarašča. Podatki tega ne kažejo.
               Preberem vam podatek iz konca leta 2012 in potem iz konca leta 2013. Leta 2012 smo
               imeli kmetijskih površin skupaj 554 tisoč 420 hektarjev, leta 2013 na koncu leta 455
               tisoč 534, torej tisoč hektarjev več. Želel bi si, da bi bilo še več, vendar v vsakem
               primeru ni zaraščanja. Hvala.</p>
            </sp>
            <sp xml:id="SDZ6-Izredna-64-2014-05-14.sp27">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Za besedo je prosil gospod Jože Tanko kot predlagatelj.</p>
            </sp>
            <sp xml:id="SDZ6-Izredna-64-2014-05-14.sp28">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mislim, da je tema, o kateri govorimo ta trenutek, to pa so penalizacije na področju
               kmetijstva in okolja – lahko tudi dopolnimo z okoljem –, pomembna tema. Sicer bi bil
               odziv vseh tistih, ki ste na nek način poskušali diskreditirati to področje,
               drugačen. Očitati, da Slovenska demokratska stranka izrablja čas, v katerem smo, za
               neke predvolilne bitke, je pravzaprav, milo rečeno, popolno sprenevedanje. Kar zadeva
               področno zakonodajo, če spomnim samo na zadnja dva projekta te vlade, gre za Zakon o
               vinu in Zakon o gozdovih, smo pri teh dveh zakonih prav na področju, o katerem
               govorimo, aktivno nasprotovali rešitvam, ki so, in seveda posledično tudi ukrepom, ki
               temu sledijo. Ne nazadnje sem na prejšnji seji vprašal tudi ministra za kmetijstvo z
               ustnim poslanskim vprašanjem o podobnem področju, pa ni bilo ustreznega odgovora in
               tudi v koaliciji ni bilo ustrezne podpore za to, da bi opravili razpravo v Državnem
               zboru o odgovoru ministra. Torej, ne očitati nečesa poslancem Slovenske demokratske
               stranke, če smo že v vseh teh svojih dosedanjih naporih aktivno izkazovali
               nasprotovanje rešitvam, ki se predlagajo. To smo predlagali. Mislim, da bi bila lahko
               vaša ugotovitev, tako imenovanih koalicijskih poslancev in vršilca dolžnosti,
               ministra, bolj korektna.</p>
               <p>Drugo vprašanje se nanaša bolj na procesni del, kaj smejo poslanci. Veste, to, da se
               izgovarjate, da naj mi ne bi nečesa smeli predlagati Vladi ali pa zahtevati od Vlade,
               je, milo rečeno, skregano z vso zdravorazumsko logiko, ne glede na mnenje
               Zakonodajno-pravne službe. Državni zbor ni samo zato, da obravnava predloge, ki jih
               predlaga vlada, in samo v limitih, v katerih dopusti razpravo vlada. Če lahko
               govorimo o Zakonu o gozdovih, če lahko govorimo o Zakonu o kmetijstvu, o Zakonu o
               vinu, o prekrških in ne vem še čem, lahko tudi govorimo o politikah na tem področju.
               To je pravzaprav primarna naloga Državnega zbora, da govori tudi o usmeritvah in
               dogajanjih na posameznih področjih. In karkoli predlagamo mi iz te svoje pristojnosti
               Vladi kot izvršni veji oblasti, ni nič v neskladju z nobenim pravnim aktom v tej
               državi. Ločenost oblasti zagotovo je, zato ker mora vlada določene stvari predlagati.
               Za to ima tudi personal, da to pripravi, in zadeva se procesira na način, kot se
               procesira. Mi smo tisti, ki te zadeve na tak ali drugačen način obravnavamo.</p>
               <p>Kar zadeva to, da se zdaj govori, recimo, o nekaterih rešitvah, ki so pred nami –
               recimo, govorite o prevoznici. To je dokument, katerega teža je v poslovanju
               kogarkoli bistveno prevrednotena. S tem dokumentom ne boste preprečili nobene prodaje
               gozdnih lesnih sortimentov nikamor, ne v Avstrijo, ne v Italijo, ne k sosedu na žago,
               ne v drugo pokrajino znotraj Republike Slovenije, nikamor, nikamor. To je tisto, o
               čemer skušate govoriti. Je pa dejstvo, da je, recimo, v Zakonu o pravilih cestnega
               prometa, če boste pogledali njegov 16. člen, opredeljeno, kaj mora tisti, ki je
               udeleženec v cestnem prometu, imeti, in kakšne so sankcije za te stvari. In ta člen
               se nanaša na kontrolo voznikov, vozil, opreme, naprav in tovora. Se pravi, da
               govorimo o vozniškem dovoljenju, govorimo o prometnem dovoljenju, govorimo o tovornem
               listu v nadaljevanju in tako naprej. In kazen, recimo, za osebo, ki ravna v nasprotju
               s temi dokumenti, ki jih mora imeti, to se pravi, da jih nima pri sebi, znaša 40
               evrov. Ne boste verjeli, 40 evrov. Če nima tovornega lista, je 40 evrov. Če noče
               pokazati dokumenta, je kazen 160 evrov.</p>
               <p>Vi pa ste za prevoznico, ki se nanaša na gozdne lesne sortimente, predpisali kazen
               od – koliko? 5 tisoč evrov do 50 tisoč evrov. 50 tisoč evrov je skrajna. Zdaj mi pa
               naj nekdo z ministrstva razloži, kako je možno, da nekdo, ki prevaža na avtocesti
               neke snovi, nek tovor, plača, če enega izmed teh dokumentov nima ali, ne vem, ne
               izpolnjuje vseh teh pogojev, recimo celo prometnega dovoljenja nima, da ima kazen,
               recimo, 40 evrov. Za prevoznico je pa tisočkrat višja kazen. V primeru, ko nekdo
               prevaža, recimo, nevarne snovi, so kazni bistveno, bistveno nižje, pa ne izpolnjuje,
               recimo, določil zakona. Nekaj sto evrov je kazni. Vam jih preberem, imam vse tu
               zbrane. Nekaj sto evrov. Zdaj pa sprašujem, kako nevaren tovor pa so gozdni lesni
               sortimenti, kako nevaren tovor za zdravje ljudi, za nesreče na cestah in tako naprej.
               Je to hujše kot strupi, kot, recimo, naftni derivati in podobno, da si zaslužijo tako
               neugoden tretma? Pa gre pri tistih tovorih ravno tako lahko za črno borzo, za
               prekupčevanje in tako naprej. In še mnogo več takih primerov lahko ugotovimo v tem
               delu.</p>
               <p>Tudi, recimo, Zakon o vinu – so rešitve, ki zadevajo, recimo, male vinogradnike, to
               je norost. Mi imamo vrsto malih vinogradnikov, ki pridelajo do tisoč litrov vina na
               leto, do tisoč litrov vina na leto. To ni komercialna količina, tega ne moreš prodati
               nikamor. Ni nobene gostilne, ki bi to kupila, po domače povedano. Tisti, ki iz takih
               območij prihajajo, to vedo. Ni prodajljiva količina to. In kazen za nekoga, ki ne bo
               prijavil 300 litrov mošta ali pa 500 litrov mošta ter ima status in sodi v kategorijo
               malega vinogradnika, je do 6 tisoč 500 evrov. Tisoč litrov vina je pa tisoč evrov
               vredno. Tukaj je cena, recimo, na rinfuzo vina na terenu, cvička, najboljšega cvička,
               evro in pol. Glejte, ko govorimo o tem, kaj je sorazmerno, potem moramo upoštevati te
               okoliščine. In če nekemu malemu vinogradniku, ki ni prijavil tisoč litrov vina ali pa
               tisoč litrov mošta, kar je vredno tisoč evrov, predpišete kazen 6 tisoč 500 evrov, se
               pravi šestkratnik vrednosti letnega pridelka, kazen ni sorazmerna, ni normalna, ni
               življenjska, pa se lahko smejete, lahko razmišljate kakorkoli, ampak to je tako. Pri
               nekaterih drugih primerih imate podobne rešitve. Recimo, mi smo dejansko opozorili
               tudi na kazensko ureditev pri Zakonu o ohranjanju narave. Res je zakon v zakonodajnem
               postopku, ampak to smo opozorili zato, da vidimo, kakšne nenormalne stvari se
               predpisujejo pri tej ureditvi.</p>
               <p>Ko smo opozarjali v Državnem zboru za prevoznice ali pa, recimo, pri Zakonu o vinu,
               da so te zadeve neživljenjske, dali smo primere zraven – saj ni noben trznil. Ali ste
               odreagirali mogoče? Ste kakšen naš amandma v tem smislu podprli? Ste pritegnili
               argumentaciji, ki smo jo dali? Nihče! Nihče. Vlada je predlagala, koalicija je
               zamižala in dvignila roko. Mislim, da je to pravzaprav neprimerno, da se potem
               nekoga, ki opozori na problem petnajstič, še dodatno diskreditira. Tudi kar zadeva
               prevoznice. Ne glede na to, da so suspendirane zaradi pogojev, recimo, za eno leto,
               to ne pomeni, da se po izteku tega blokiranega roka ne bodo začele izvajati. Minister
               je prej govoril, koliko kazni se je v kakšni vladi pobralo. Mi ne govorimo o tem,
               koliko kazni se je pobralo, mi govorimo o tem, kakšne kazni so predpisane. Najbrž se
               je zahvaliti samo inšpekcijskim službam, ki so ta področja nadzorovale, da so ravnale
               racionalno. Če bi katerikoli od inšpektorjev iz kateregakoli razloga predpisal kazen,
               ki je plafonirana, ki je na zgornji meji, potem pomeni to v bistvu razlastitev malega
               vinogradnika, lastnika kmetije ali gozda in tako naprej. Razlastitev, ker take kazni
               "skeširati" vam najbrž skoraj nihče ne more. Ne minister ne kdorkoli drug na teh
               področjih ne reagira, kot na to opozarjamo.</p>
               <p>Če je razlastitev enega izmed kmetijskih lastnikov zato, ker je naredil nek banalen
               prekršek, cilj te vlade ali pa katerekoli vlade prej ali pa kasneje, potem je nekaj v
               tej državi hudo narobe. Težko boste našli lastnika kmetije, sploh če gre za male
               lastnike, ki bi lahko razpolagal s tako veliko gotovino, da vam bo take kazni plačal.
               Mislim, da je to nemogoče. Če pogledate način dela v kmetijstvu. Recimo, kmet, ki gre
               v gozd, ne gre v zakmašni obleki, to je dejstvo. In vi pričakujete, da bo nek kmet
               imel vedno, ko gre v gozd, ali pa lastnik, ki bi rad odpeljal, ne vem, 15 kubikov
               lesa, vse dokumente pri sebi. Kolikokrat se komu med vami zgodi, da nima pri sebi
               vozniškega ali prometnega dovoljenja samo zato, ker se je preoblekel doma? In če
               osebo, ki nima s seboj ustreznega dokumenta, ustavi prometna policija, je kazen, če
               boste pogledali določbe zakona, bagatelna, bagatelna v primerjavi s prevoznico pri
               Zakonu o gozdovih. Ti sumi, ko govorite, koliko se proda na črno vina ali gozdnih
               lesnih sortimentov – vse ste stvari so v veliki meri privlečene za lase. Jaz mislim,
               da če Vlada želi govoriti o količinah oziroma o sumih o količinah, potem bi za to
               morala imeti narejeno neko analizo, neko podlago, pa tega ni.</p>
               <p>Sedaj nam bo propadlo po žledolomu kakšnih 5 milijonov kubikov lesa, kakšnih 5
               milijonov kubikov. Mislim, da je bila celo ponujena tuja pomoč pri sanaciji, pa je
               bila zavrnjena. Ne gre sedaj samo za sortimente, ki so polomljeni. To, kar se bo
               sedaj dogajalo s podlubniki, z gradacijo podlubnikov in posledično kasneje tudi z
               lesnimi škodljivci, bo najbrž hujša posledica, ker bo napadlo tudi zdravo drevje.
               Tiste ljudi, ki se ukvarjajo z gozdom, bolj skrbi to, kaj se bo dogajalo z zdravim
               drevjem v nadaljevanju, kot tisto, kar se je že zgodilo s polomijo, ki se je zgodila.
               Tisto je hujši problem. Skrb zaradi podlubnikov je predvsem zaradi tega, ker je v
               nevarnosti zdravo gozdno drevje. Take razmnožitve teh škodljivcev, teh žuželk
               enostavno ne prenese niti zdravo drevje. Nastane epidemija po domače povedano.
               Poglejte, mi smo v situaciji, ko na tem področju ne moremo reagirati. Je pa
               simptomatična izjava, tudi ministra, ki je odšel, da so se v času ene vlade izrekale
               neke kazni, v času druge vlade pa drugačne kazni. Jaz mislim, da izvajanje zakona v
               določbah, kar zadeva inšpekcijski nadzor in izrekanje ukrepov, ni v neposredni
               pristojnosti ministra ali pa vlade Alenke Bratušek. Če pa je, potem pa to lahko meji
               že na kakšno drugo posledico, ki je povezana z drugimi usmeritvami.</p>
               <p>Mislim, da bi bilo treba o teh stvareh temeljito razmisliti. Tisti, ki podpirate
               koalicijo, ste zamudili priložnost, ker to je priložnost za razpravo za naprej, za to
               ali pa naslednjo vlado, za to ali pa naslednjo koalicijo. In na tem področju je treba
               narediti korenite spremembe, korenite spremembe. Tisto, kar se predpisuje kot kazen,
               kot sankcija, mora biti sorazmerno s povzročenim ukrepom. Če nekdo parkira v
               zaščitenem območju, ne vem, 5 metrov zunaj zaščitenega območja, ne more biti globa za
               tak prekršek od 5 do 10 tisoč evrov in stranski ukrep odvzem sredstva, s katerim je
               povzročena, bi rekel, nevarnost. To je neobičajno, nenormalno. Če se zaradi tega, ker
               je nekdo parkiral v zaščitenem območju, ni zgodilo nič, potem je lahko mandatna
               kazen, kot napačno parkiranje ali kaj podobnega. Ne more biti pa za to kazen 5 tisoč
               evrov ali pa 10 tisoč evrov in še kakšen dodatek zraven, tako kot je sedaj predvideno
               v Zakonu o ohranjanju narave. In takih čudnih zadev je mnogo, mnogo preveč.
               Pričakoval bi, da se tudi poslanske skupine in Vlada do tega resno opredelimo. Tu ne
               gre za tekmo, kdo ima, ali pa za predvolilni čas, ampak gre za vsebino. Gre za to,
               kakšen odnos imamo do naših ljudi. Na koncu kazni ne bom plačal jaz, ker nisem kmet,
               ker nisem lastnik gozda, ampak tisti, ki to je. In v Sloveniji je nadpovprečno veliko
               malih posesti.</p>
               <p>V teh primerih, ko se take kazni predpisujejo, imamo na drugi strani množico malih
               ljudi, množico malih lastnikov, večinoma tudi celo takih, ki so že na izteku
               življenjske dobe, se pravi, ki imajo težave celo s tem, da dobijo naslednika za
               upravljanje z njihovo kmetijsko lastnino. In za take ljudi se najbrž take kazni ne
               predpisujejo. Je pa zanimivo, da je, recimo, za tistega, ki je utajil 10 milijonov
               evrov, za 10 milijonov evrov mu davčna ugotovi davčne utaje, da je za tega utajevalca
               predpisana kazen največ v višini 50 tisoč evrov, toliko kot če nima prevoznice,
               največ 50 tisoč evrov. Zdaj mi pa naj nekdo razloži od tistih – prej ste se nekateri
               sklicevali na ustavo in na druge, in na krovni zakon o prekrških –, ali sta ti dve
               zadevi, 15 kubikov prevožene hlodovine ali pa 200 litrov mošta, adekvatni utaji 10
               milijonov evrov. Kazen pa približno enaka v nominalnem znesku, na zgornji meji, na
               zgornji meji. Je to sorazmeren ukrep? Pravne podlage – lahko jih preverite – smo vam
               napisali tudi v našo zahtevo. Lahko vse preverite, in bi lepo prosil, ali to, kar smo
               napisali v našo zahtevo za izredno sejo, drži ali ne. Če je za najhujši davčni
               prekršek, zavestna davčna utaja, najvišja možna kazen ne glede na to, če je to 10
               milijonov ali 5 milijonov evrov, 50 tisoč evrov, za to, če nimaš prevoznice, pa je
               lahko ista najvišja kazen, potem nekaj v tem režimu predpisovanja kazni ne deluje, ne
               deluje, in so kazni nesorazmerne. Za nekoga, ki je povzročil bančno luknjo, je bilo
               pobranih koliko kazni iz tega naslova?</p>
               <p>Prej je minister rekel: "V naši vladi smo število pobranih kazni prepolovili." Koliko
               ste jih pa povečali v bančnem sistemu pri glavnih povzročiteljih bančne luknje?
               Milijon kubikov utajenega lesa ne povzroči bančne luknje, milijon kubikov pomeni
               nekaj sto tisoč evrov ali pa nekaj milijonov evrov denarja, ne pa nekaj milijard.
               Vrednost gozdno-lesne proizvodnje je nekaj sto milijonov evrov, mislim, da okrog 300
               milijonov evrov, če bi vse to obračunali. Samo Ljubljanska banka je izkazala v enem
               letu po sanaciji zdaj že 150 milijonov evrov čiste izgube. Po sanaciji, ki je bila
               enormna. Skratka, spoštovani kolegi, predlagam, da se tej temi resno posvetimo.
               Škoda, ker niste sprejeli nobenih predlogov sklepov, to je velika škoda, ker bi s tem
               zavezali to vlado v prehodnem obdobju, ker bomo še nekaj časa delali, in naslednjo
               vlado, da področje, kar zadeva predpisovanje kazni na področju kmetijstva in okolja,
               usmeri k neki razumni smeri. To, kar je sedaj zapisano, to, kar je sedaj bilo
               predlagano, to, kar je bilo popravljeno in sprejeto, ni adekvatno teži storjenega
               dejanja, teži prekrška. Imejte pred seboj bančno luknjo, imejte pred seboj davčne
               utajevalce. Poglejte njihove višine kazni in poglejte višino kazni za kmeta, ki nima
               enega dokumenta, ki se mu reče prevoznica. Na drugi strani pa lahko policija ustavi
               nekoga, ki nima tovornega lista, in plača 40 evrov. Prevoznica ima v bistvu vlogo
               nekega tovornega lista, nič drugega. Nič drugega, nobene dodane vrednosti v tem
               sistemu ni. Nič drugega. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp29">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na splošno razpravo poslank in poslancev o predlogu priporočila. Sedaj bom
               prebrala vrstni red glede na to, da je nekaj prijavljenih razpravljavcev zamenjalo
               vrstni red za razpravo. Prva bo imela besedo gospa Aleksandra Osterman, za njo gospod
               Rihard Braniselj, potem gospa Ljudmila Novak in za njo dr. László Göncz.</p>
               <p>Gospa Aleksandra Osterman, imate besedo.</p>
            </sp>
            <sp xml:id="SDZ6-Izredna-64-2014-05-14.sp30">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospa podpredsednica. Spoštovani kolegi, spoštovane kolegice!</p>
               <p>Kot že veste, prihajam iz kočevske dežele, najbolj gozdnate dežele v Sloveniji.
               Občina je imela pred osamosvojitvijo razcveteno gospodarstvo, ljudje so imeli delo,
               ljudje so imeli denar za kruh, za izobraževanje, za osnovne življenjske potrebe.
               Občina je doživela selektivni politični pristop, in danes je to občina, ki si zasluži
               največji posluh države, občina, ki je v bistvu popolnoma obubožala, nima
               gospodarstva, nima razvoja, in ljudje dejansko ne vidijo nobene prihodnosti več. Ima
               pa les. Ima les, občina, katere edini gospodarski potencial je les. Na žalost pa je
               to tudi občina, v kateri dnevno spremljamo, kako se velike količine hlodovine vsak
               dan odvažajo iz naših gozdov, iz kočevskih gozdov. In kar je največji absurd, je to,
               da se ta hlodovina, ta les, ta gozd iz naših gozdov odvaža v sosednje evropske
               države, v Italijo in Avstrijo. In kar je še večji absurd, večina te hlodovine je
               nezakonito posekane.</p>
               <p>Naša nekdaj cvetoča lesnopredelovalna industrija pa ne da počasi umira ali umira,
               naša lesnopredelovalna industrija na Kočevskem je že zdavnaj umrla. Izgubili smo
               veliko delovnih mest. Dragi kolegi, pri nezakoniti sečnji gre tudi za to, da
               izgubljamo delovna mesta. In po mojem mnenju so globe na tem področju še vedno
               premile. Zaslužki in nezakonite sečnje gredo mimo države in občinske blagajne
               naravnost v žepe prav teh brezvestnih ljudi, ki za nameček za svoje početje
               uporabljajo in dodatno uničujejo našo gozdno infrastrukturo, ki jo plačujemo vsi
               državljani in državljanke in zato plačujemo davke. Nezakonita sečnja je problem.
               Ogroža našo prihodnost, ogroža delovna mesta, in nam je mar za ljudi. Veste, dragi
               kolegi, drage kolegice, sama bi najraje videla, da ne bi potrebovali več nobenih
               kazni, vendar žal še vedno obstajajo ljudje, za katere so še tako visoke kazni žal
               prenizke. Hvala.</p>
            </sp>
            <sp xml:id="SDZ6-Izredna-64-2014-05-14.sp31">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Rihard Braniselj.</p>
            </sp>
            <sp xml:id="SDZ6-Izredna-64-2014-05-14.sp32">

               <speaker>RIHARD BRANISELJ (PS DL):</speaker>

               <p>Hvala lepa, spoštovana podpredsednica. Kolegice in kolegi!</p>
               <p>Jaz bi mogoče začel z umestitvijo sektorja kmetijstva in pokazatelji, ki definirajo
               ta sektor v Republiki Sloveniji. Nam se je v zadnjih 50 letih zarasla ena tretjina
               države. Pa ne s kvalitetnim gozdom, ampak z grmovjem. Nam je v zadnjih 20 letih
               propadlo približno 30 tisoč kmetijskih gospodarstev. To ne pomeni samo, da so se nam
               zarasle kmetijske površine, to ne pomeni samo, da nam je 30 tisoč trosilcev propadlo.
               Predvsem je pomembno to, da je 30 tisoč kmetijskih gospodarstev ostalo brez znanja,
               ki se je prenašalo iz roda v rod, iz stoletja v stoletje, in so preživljale in so
               imele potencial se preživljati samooskrbno tudi naprej. Podatek, ki je pravzaprav
               najbolj šokanten, pa je, baje, da je pravilen, da za milijardo 800 tisoč evrov ta
               država uvozi hrane. To so gabariti, ki nas definirajo. Pa če grem nazaj na pobudo
               današnje seje, ki govori o problematiki kazni v kmetijstvu. Predlagatelja skrbijo
               zagrožene kazni. Jaz bi tukaj popravil – niso pomembne zagrožene kazni, pomembne so
               kazni, ki so izrečene. Od tukaj do tam pa je seveda svetlobna leta daleč in cela
               vrsta neke politike, ki jo mora ta država izvajati na ravni sankcioniranja.</p>
               <p>V letu 2002 smo imeli novelo Zakona o prekrških, ki je postavila neke gabarite
               kaznovanja pri prekrških. V letu 2008, 6. februarja 2008, je ta državni zbor sprejel
               novelo Zakona o prekrških na pobudo ministra za pravosodje dr. Lovra Šturma in seveda
               vladne koalicije, ki so dvignili te okvire, ki definirajo kaznovanje prekrškov,
               svetlobna leta v višino. Če je bila prej kazen za posameznika do tisoč 200 evrov, je
               potem znašala kazen za posameznika, ki stori prekršek v tej državi, do 5 tisoč evrov,
               za pravno osebo in samostojnega podjetnika prej 125 tisoč evrov, po novem 500 tisoč
               evrov, odgovorna oseba, pravne osebe in tako naprej do limita 4 tisoč evrov in nekaj
               – limit 10 tisoč evrov. Zgornji prag je bil dvignjen in s tem dvignjeni zakonski
               okviri za predpisovanje prekrškov v vseh drugih zakonskih aktih. In takrat očitno
               tisti, ki ste to sprejemali, niste imeli nobenega slabega občutka, nobene slabe
               vesti. Sprostili ste razpone v nedogled, in ti razponi seveda sedaj veljajo za vse
               prekrške, ki se predpisujejo. Vendar kar se mene tiče, to niti ni tak problem.
               Problem je v verodostojnosti predlagatelja, ampak govorim še enkrat, niso problem
               kazni, ki so predpisane, problem so kazni, ki so izrečene. In če pogledamo vse
               segmente, ki vplivajo na to, kako pridemo od kazni, ki je zagrožena, do kazni, ki je
               izrečena, moramo upoštevati celo vrsto pravil, ki jih morajo prekrškovni organi tudi
               upoštevati. Predvsem morajo upoštevati težo prekrška. Zato so ti razponi.</p>
               <p>In pa še nekaj. Ko govorimo o življenjskih zadevah, ki se na terenu pojavljajo in na
               katere prekrškovni organ naleti, jih mora upoštevati. Prvenstveno imamo možnost
               izrekanja opominov, imamo možnost izrekanja opozoril, imamo možnost plačila polovice
               te globe, globe na obroke in tako dalje. In v primeru, da pride do anomalij, da se
               tisti, ki mu je kazen izrečena, čuti, da kazen ni sorazmerna, kar bi mogla biti s
               težo storjenega prekrška, seveda lahko zahteva zahtevo za sodno varstvo. In če pride
               do anomalije, da je ta izrečena sankcija prehuda glede na življenjske situacije,
               potem sodišče gladko kazen odpravi, jo nadomesti z drugo, izreče opomin, izreče
               opozorilo, kakorkoli že. In takrat govorimo o življenjskih situacijah, o katerih je
               kolega Tanko govoril. Ni avtomatizem zagrožena kazen avtomatsko tudi izrečena kazen.
               Vmes je cela vrsta nekih instrumentov, ki jih je treba upoštevati. Primer davčnega
               utajevalca, ki utaji določen znesek – kolega Tanko je seveda opozoril na kazen, ki je
               nesorazmerna, zagrožena.</p>
               <p>Veste, kaj je največja kazen pri davčnem utajevalcu? Ne zagrožena kazen in izrečena
               kazen, zakonske zamudne obresti pri finančnih prekrških in kaznivih dejanjih so
               tisto, kar je sankcionirano, najbolj učinkovito, in zato teh zadev ne moremo
               primerjati. Ko davčna uprava izračuna vse te zakonske zamudne obresti, ki jih je
               treba plačati, potem je pravzaprav tudi tisti znesek, ki je od–do in zagrožen,
               popolnoma brezpredmeten. In pa še nekaj. Pri teh zadevah govorimo potem tudi o
               možnosti davčne izterjave in tako, da od nekoga sploh kaj dobimo. To pa je drugo
               področje, o katerem danes ne bi govoril. Govorim, še enkrat, problematizirati
               zagrožene kazni, pa ne upoštevati tudi potem dejansko, kaj v praksi to pomeni na
               nivoju tudi dejansko izrečenih kazni, pa mislim, da tukaj ni korektno. In pa še
               nekaj. Če bi ena področja izvzeli iz kaznovalne politike, potem tudi po drugi strani
               priznamo, da ta področja niso pomembna, da so nekatera področja manj pomembna in da
               si ne zaslužijo pravnega varstva in enakosti pred zakonom. Zato mora biti kaznovalna
               politika v tej državi transparentna, pravična predvsem, tako na nivoju predpisovanja
               kazni, predvsem pa na nivoju izrekanja teh kazni. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp33">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Ljudmila Novak. Pred tem bi želel gospod Jože Tanko besedo kot
               predlagatelj.</p>
            </sp>
            <sp xml:id="SDZ6-Izredna-64-2014-05-14.sp34">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Jaz se s to trditvijo, ki jo je na koncu izrekel gospod Braniselj, da mora biti
               kazen sorazmerna in pravična, strinjam. Pravzaprav je to bistvo razprave oziroma naše
               zahteve za razpravo na tej seji Državnega zbora. Ko pa govorite o Zakonu o prekrških
               in o nekdanjem ministru Šturmu, pa je od takrat minilo najbrž že 5 let. Vmes se je
               zamenjala Pahorjeva vlada, pa je bil minister za kmetijstvo Židan, pa Janševa vlada,
               ko je bil minister za kmetijstvo gospod Bogovič, pa imamo spet vlado Alenke Bratušek,
               ki ima spet ministra. In v tem času bi najbrž lahko ugotovili, če prej ne, pa iz
               razprav, ki smo jih imeli pri Zakonu o vinu in Zakonu o gozdovih, da je s
               prekrškovnimi določbami pri zakonih s področja kmetijstva nekaj hudo narobe, hudo
               narobe. Vam bom še enkrat prebral – zdaj bom pa prebral določbo Zakona o pravilih
               cestnega prometa, 16. člen. Nanaša se na listine, ki jih morajo imeti pri sebi
               udeleženci cestnega prometa, in na obveznosti udeležencev pri kontroli voznikov,
               vozil, opreme, naprav in tovora. V prvem odstavku je napisano: "Voznik je dolžan
               imeti pri sebi listino, s katero dokaže, da sme voziti vozilo v cestnem prometu,
               veljavno prometno dovoljenje, listine o tovoru, dovoljenje za vožnjo v času prepovedi
               prometa, pri opravljanju prevoza skupine otrok pa tudi potrdilo o poklicnih vozniških
               izkušnjah." To je prvi odstavek. In peti odstavek istega člena pravi: "Z globo 40
               evrov se kaznuje za prekršek voznik, ki ravna v nasprotju z določbo prvega odstavka
               tega člena." 40 evrov.</p>
               <p>Če nima prevoznice in ga zaloti inšpektor na gozdni cesti, je kazen – gospod
               Braniselj, poglejte Zakon o gozdovih – od 5 tisoč evrov do 50 tisoč evrov. Zdaj mi pa
               povejte, ali je določba pri Zakonu o gozdovih sorazmerna ali je tisočkrat ali pa
               petnajsttisočkrat previsoka. Potem imamo pa še dve določbi, bom tudi ti dve prebral.
               Isti 16. člen, druga alineja, pravi: "Voznik mora pooblaščeni uradni osebi na njeno
               zahtevo izročiti na vpogled listine, navedene v prejšnjem odstavku tega člena." In
               tretji odstavek pravi: "Voznik mora na zahtevo pooblaščene uradne osebe omogočiti
               pregled vozila, opreme, naprav, tovora in pri njem sodelovati." Potem je pa kazenska
               določba v istem členu, šesti odstavek to določa. "Z globo 160 evrov se kaznuje za
               prekršek voznik, ki ravna v nasprotju z določbo drugega ali tretjega odstavka tega
               člena." Govorim samo o tem, kaj je sorazmerno pri, recimo, prekršku, ki se nanaša na
               to ureditev, in to je Zakon o varnosti cestnega prometa. Če želite, vam potegnem
               Zakon o prevozu nevarnega blaga.</p>
               <p>Težko me bo kdo v tej državi prepričal, da je 10 kubikov drv ali pa hlodovine, ki se
               peljejo brez prevoznice, bolj nevarno kot, recimo, prevoz strupov, naftnih derivatov
               in ne vem česa še, kar spada v kategorijo nevarnega blaga. Težko me bo kdo prepričal,
               da je to res, ampak kazen za prevoz hlodovine brez prevoznice je, milo rečeno,
               petstokrat višja kot prevoz nevarnega blaga brez dokumentov. Zdaj mi pa razložite,
               zakaj je ta hlodovina tako nevarna, ki se pelje iz gozda brez prevoznice. Pa morda –
               na to smo tudi opozarjali v razpravi – tisti, ki je naročil prevoz, celo prevoznico
               ima, pa je nima pri sebi. Lahko jo celo ima, ampak je samo pri sebi nima v času, ko
               se ta prevoz opravlja. Zna kdo razložiti? Pa gre lahko tudi pri prevozu nevarnega
               blaga ali pa naftnih derivatov za sivo ekonomijo. Tudi to se je namreč že zgodilo.
               Hvala lepa.</p>
            </sp>
            <sp xml:id="SDZ6-Izredna-64-2014-05-14.sp35">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Se opravičujem, gospa Ljudmila Novak, besedo je želela še gospa državna sekretarka
               mag. Tanja Strniša.</p>
            </sp>
            <sp xml:id="SDZ6-Izredna-64-2014-05-14.sp36">

               <speaker>MAG. TANJA STRNIŠA:</speaker>

               <p> Hvala lepa, podpredsednica, za besedo.</p>
               <p>Dovolite mi, da vseeno še enkrat čisto jasno povem, da se kar naprej ne ponavljajo
               številke, ki ne držijo. Kazen po Zakonu o gozdovih za prevoz lesa brez prevoznice je
               od 300 do 2 tisoč evrov, če prevaža tak prevoz fizična oseba. Trenutno te prevoznice
               niso obvezne. Vsi vemo, zakaj in do kdaj ta moratorij velja. Za pravne osebe je pa 2
               tisoč 500 do 50 tisoč evrov, s tem da smo že tudi večkrat povedali, kakšen je namen
               kazni v razponu. Vedno se po praksi inšpektorjev določi najnižja kazen, in šele višja
               kazen od najnižje je v hitrem postopku možna, kadar gre za kvalificirane kršitelje
               oziroma ponavljajoče se kršitve. In še enkrat moram povedati, da je bila presoja o
               tem, kakšne naj bodo kazni v gozdarstvu, določena leta 2007 s takratno novelo, ko so
               se vse kazenske določbe prevedle iz tolarjev v evre in so se tudi za posamezne
               prekrške znatno zvišale. Minister je prej povedal, kakšne so bile kazni prej, recimo,
               za pašo, lahko bi šli tudi za druga dela, recimo kdor ne opravi varstvenih del, kdor
               ne ravna v skladu s predpisi, kar se tiče čiščenja po sečnji, kdor krči gozd brez
               odobritve in podobno.</p>
               <p>Pred letom 2007 je bila za take prekrške kazen 125 evrov, preračunana iz tolarjev,
               za pravne osebe 835 evrov. Zakon je v letu 2007 te kazni dvignil na od 400 do 800
               evrov za fizične osebe in na od tisoč 200 evrov do 42 tisoč evrov za pravne osebe. Za
               pravne osebe je bila torej najnižja kazen zvišana za 1,5-krat, najvišja možna je bila
               pa zvišana za 50-krat. Toliko o tem, kakšna je kazen, če nekdo vozi brez prevoznice.
               Jaz bi želela še na nekatere stvari opozoriti, in sicer večkrat je bilo omenjeno, da
               se kaznuje kmete, ki ne prijavijo podatkov v register. Tukaj so bili mišljeni
               vinogradniki, če ne prijavijo pridelka ali pa ne prijavijo vinograda. Vedno je po
               inšpekcijski praksi najprej opozorilo. Jaz moram povedati, da inšpekcijske službe več
               kot sankcij izdajo v bistvu ureditvenih odločb, kar pomeni, da kmetu z odločbo
               povedo, kaj mora narediti, in če kmet to nepravilnost odpravi, če prijavi pridelek,
               če kakšno drugo nepravilnost odpravi, potem mu denarna kazen sploh ni izrečena, ker
               večina kmetov potem to že odpravi. Pa če še enkrat povem, ker vendarle pa so tudi
               izrečene seveda denarne kazni.</p>
               <p>Po Zakonu o vinu je bilo za fizične osebe, kamor spadajo kmetje in tudi samostojni
               podjetniki, v letu 2012 izrečeno skupaj kazni za 2 tisoč 618 evrov v celem letu, za
               vse, in v letu 2013 za 8 tisoč 500 evrov za vse fizične osebe. Naj povem še en
               primer, da vidimo, kakšne so izrečene sankcije iz prakse, ker veliko govorimo o
               praksi. Inšpekcija je pri pregledu v gostinskem obratu našla nepravilno označeno
               vino, ki ni imelo predpisanih spremnih dokumentov, in inšpektor je naknadno ugotovil
               iz uradnih evidenc, se pravi iz registra pridelovalcev grozdja in vina, da ta oseba
               obdeluje 1,8 hektarja, če zaokrožim, vinograda in ima 9 tisoč trt. Pridelovalca –
               torej, to je bil primer v lanskem letu – se je kaznovalo še pred uveljavitvijo tega
               zakona, po prej veljavnem zakonu. Pridelovalec že od leta 2008 ni prijavil pridelka
               vina, se pravi 5 let, prav tako pa tudi z nobenim dokumentom ni dokazal, da je svoje
               vino prodal gostinskemu lokalu, tako kot bi bilo v skladu s predpisi.</p>
               <p>Tako je inšpektorica ugotovila, da je bilo v prometu vino, ki ni bilo ocenjeno, ker
               tudi ni imelo nobene analize, da vina niso spremljale predpisane listine, da je bilo
               vino nepravilno označeno in da ni prijavljal zalog. Kakšni so bili ukrepi? Gostincu
               je bilo s pravno odločbo naloženo, da mora umakniti vino iz prometa, pridelovalcu je
               bil s pravno odločbo naložen umik vina iz ostalega prometa, in globa za vse te
               prekrške in za 5-letno kršenje zakonodaje je bila tisoč 691 evrov plus sodna taksa.
               To je pač en primer, tule imam še en primer. Hočem povedati, kar je moje sporočilo,
               da si tudi inšpekcijske službe želijo predvsem vzpostaviti normalno in zakonito
               stanje in da je njihov prvi ukrep izdati odločbo oziroma kmetom naložiti z odločbo,
               kaj morajo narediti in kako morajo poslovati. In če te pomanjkljivosti odpravijo,
               potem običajno tudi kazni ni. In v prvi vrsti je to cilj, ne pa pobiranje kazni.
               Hvala lepa.</p>
            </sp>
            <sp xml:id="SDZ6-Izredna-64-2014-05-14.sp37">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko kot predlagatelj.</p>
            </sp>
            <sp xml:id="SDZ6-Izredna-64-2014-05-14.sp38">

               <speaker>JOŽE TANKO (PS SDS):</speaker>

               <p>Hvala lepa za besedo še enkrat.</p>
               <p>Zakon o prevozu nevarnega blaga, 54. člen: "Z globo tisoč evrov se za prekršek
               kaznuje pravna oseba, samostojni podjetnik posameznik ali posameznik, ki samostojno
               opravlja dejavnost, če kot pošiljatelj pakira nevarno blago v embalažo, ki ne
               ustreza, če vozi nevarno blago v embalaži, ki ne ustreza, če prevzame blago v
               embalaži, ki ne ustreza ..." To je tisoč evrov kazni po Zakonu o prevozu nevarnega
               blaga. Zdaj vas pa vprašam, spoštovana gospa, po Zakonu o vinu vino ne sodi med
               nevarno blago, vendar če nekdo ne prijavi 500 litrov mošta kot mali proizvajalec, je
               kazen do 6 tisoč 500 evrov. Do 6 tisoč 500 evrov! Poglejte kazenske določbe, pa boste
               videli. Kar je pa še hujše, za isti status, kot sem ga prej prebral, za pravno osebo,
               samostojnega podjetnika posameznika ali posameznika, ki samostojno opravlja dejavnost
               in vozi nevarno blago v neustreznih pakiranjih in tako naprej, je kazen tisoč evrov,
               če pa nekdo, samostojna oseba, pravna oseba, samostojni podjetnik posameznik ali
               posameznik, ki samostojno opravlja dejavnost, pa se kaznuje z globo od 5 tisoč do 50
               tisoč evrov, če ima na prevoznem sredstvu naložene ali prevaža gozdne lesne
               sortimente brez prevoznice. To imate pa v 77.c členu.</p>
               <p>Zdaj me pa zanima, zakaj se za te gozdne lesne sortimente istega samostojnega
               podjetnika posameznika, če nima prevoznice, kaznuje za od 5 tisoč, kar je minimalna
               kazen, do 50 tisoč evrov, če pa nekdo pod podobnimi pogoji prevaža nevarno blago, je
               pa samo do tisoč evrov kazni. Naj mi nekdo to razloži! Tisto, kar pa vi namigujete,
               da se lahko opravlja sivi trg, se lahko pa pri nevarnih snoveh, pri strupih, pri
               derivatih in pri gozdnih lesnih sortimentih – in to se najbrž tudi dogaja. Imeli ste
               primere, ko se je odkrilo celo verigo, ki je prekupčevala z naftnimi derivati, najbrž
               tudi s strupi, s strelivom in tako naprej. V čem je razlika? Za isto definicijo
               pravne osebe, ki prevaža nevarno blago, je kazen tisoč evrov, za gozdne lesne
               sortimente pa od 5 do 50 tisoč evrov.</p>
            </sp>
            <sp xml:id="SDZ6-Izredna-64-2014-05-14.sp39">

               <speaker>PODPREDSEDNICA RENATA BRUNSKOLE:</speaker>

               <p>Mag. Tanja Strniša, državna sekretarka, ima besedo.</p>
            </sp>
            <sp xml:id="SDZ6-Izredna-64-2014-05-14.sp40">

               <speaker>MAG. TANJA STRNIŠA:</speaker>

               <p>Poglejte, res je moteče, če se ves čas ponavljajo iste napačne številke. Spodnja
               kazen, sem že povedala, se vedno izreče – če ne gre za kvalificiranega kršitelja, če
               ne gre za ponavljanje, se vedno, vedno izreče spodnja kazen. In za pravne osebe je
               spodnja kazen 2 tisoč 500 in ne 5 tisoč. Ponavljam. Prav tako ste omenili prekršek po
               Zakonu o vinu. Pri Zakonu o vinu so spodnje kazni za hujše prekrške, za hujše
               prekrške odvisne od tega, kako velik je pridelovalec. In če bi vzeli manjšega
               pridelovalca in hujše prekrške, je kazen od 650 evrov pa do 6 tisoč 500. Vi ste
               povedali zgornjo kazen. Vedno se izreče najnižja kazen. To je pač manjši pridelovalec
               in hujši prekršek. Je pa res, da je, če je velik pridelovalec, nad 10 hektarov, ta
               spodnja zagrožena kazen za hujše prekrške tisoč 570 evrov. Poglejte, jaz sem prej
               povedala en primer iz prakse, in kazen je bila tisoč 691 evrov. Pa se pojdimo malo
               številk. Če ima ta oseba v lasti 1,8 hektarja vinograda in 9 tisoč trt, je čisto moja
               ocena čez palec, pa me boste lahko popravili, okoli 10 tisoč litrov vina na leto.
               Sami ste prej rekli, po koliko se vino prodaja. Torej, koliko litrov vina, ki je bilo
               prodano brez papirjev, brez analize, in ne vemo, ali je bilo ustrezno, ali bo sploh
               primerno za promet, je šlo za tako kršenje, ki se je dogajalo več let? Hvala lepa.
           </p>
            </sp>
            <sp xml:id="SDZ6-Izredna-64-2014-05-14.sp41">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko ima besedo.</p>
            </sp>
            <sp xml:id="SDZ6-Izredna-64-2014-05-14.sp42">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Bom še enkrat prebral, gospa, 77.c člen Zakona o gozdovih: "Z globo od 5 tisoč evrov
               do 50 tisoč evrov se za prekršek kaznuje pravna oseba, posameznik, ki samostojno
               opravlja dejavnost, ali samostojni podjetnik posameznik, ki ima na prevoznem sredstvu
               naložene ali prevaža gozdne lesne sortimente brez prevoznice." Sedaj vam bom pa
               prebral 54. člen Zakona o prevozu nevarnega blaga, ki pravi: "Z globo tisoč evrov se
               za prekršek kaznuje pravna oseba, samostojni podjetnik posameznik ali posameznik, ki
               samostojno opravlja dejavnost, če kot prevoznik vozi nevarno blago v embalaži, ki ne
               ustreza tem pogojem." Poglejte, obe določbi zakona veljata za isti status osebe, ki
               se nadzira, isti status osebe, za katero je predpisana kazen, vendar je pri Zakonu o
               gozdovih najnižja kazen 5 tisoč evrov in najvišja 50 tisoč, pri prevozih nevarnega
               blaga je pa kazen tisoč evrov. Bistvena razlika, pa gre za isti status pravnih oseb.
               Sedaj mi pa povejte, kakšen poseben dokument je prevoznica, da predpisuje spodnjo
               kazen 5-krat višjo od tukaj limitirane kazni in kumulirano kazen 50-krat višjo od
               prevoza nevarnega blaga. Lahko podobno narediva analizo tudi z Zakonom o vinu. To mi
               razložite.</p>
               <p>Pravite, da je podlaga Zakon o prekrških, da je to krovni zakon za te normirane
               zadeve. Razložite, zakaj je prevoznica 5-krat bolj pomemben dokument za prevoz
               gozdnih lesnih sortimentov kot en dokument, ki spremlja nevarne snovi, strupe recimo.
               Te kazni niso sorazmerne, nimajo veze z logiko. Nimajo veze z ničemer, gospa. To
               lahko poveste tudi ministru, ki ga ni več tukaj. Mi predlagamo, da se o teh stvareh
               opravi razprava. Samo to bi radi, da spravimo na neko raven kazni, ki veljajo za
               enake pravne osebe z istim statusom, enkrat prevažajo hlodovino, in tu je spodnja
               kazen 5-krat višja kot za tiste, ki prevažajo nevarne snovi. Torej je to super
               nevarna stvar, tisto, kar se prevaža iz gozda na predelovalni obrat. To je najbolj
               nevarna stvar v tej državi. Vidim, da bo težko dobiti logične odgovore. Hvala
               lepa.</p>
            </sp>
            <sp xml:id="SDZ6-Izredna-64-2014-05-14.sp43">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Nadaljujemo z razpravo poslank in poslancev. Gospa Ljudmila Novak ima besedo.</p>
            </sp>
            <sp xml:id="SDZ6-Izredna-64-2014-05-14.sp44">

               <speaker>LJUDMILA NOVAK (PS NSi):</speaker>

               <p>Spoštovani kolegice poslanke in kolegi poslanci, spoštovana vladna ekipa, lepo
               pozdravljeni!</p>
               <p>Najprej bi rekla samo to, da poslanci imamo pravico predlagati izredne seje, pa če je
               to komu všeč ali ne. Za to smo pač v službi, pa tudi gospod minister je dejal, da se
               premalo pogovarjamo o kmetijstvu. Torej je prav, da se več pogovarjamo, predvsem pa
               mislim, da se tudi premalo slišimo, kaj drug drugemu predlagamo. Seveda pa
               opozicijski poslanci lahko predlagamo tudi marsikatero spremembo. Vemo, da smo žal
               premalokrat uslišani, in zato je prav, da se tudi opravi razprava, ker vlada pa ima
               možnost predlagati spremembe, če ima večino, in so te spremembe tudi potem lahko
               sprejete. Zagotovo morajo biti kazni sorazmerne kršitvam, predvsem pa se v Novi
               Sloveniji zavzemamo za to, da so kazni za goljufije, ne pa da kaznujemo tiste, ki
               pridno delajo, pa morda pri tem tudi kaj pozabijo ali niso dovolj vestni pri vodenju
               dokumentov, kar seveda je dobro, zaželeno in pravilno, vendar imajo kmetje ponavadi
               ogromno dela, zato verjamem, da se lahko zgodi tudi kaj takšnega. Zaradi tega menim,
               da morajo biti kazni sorazmerne, vzgojne in predvsem tudi bolj usklajene. Če vidimo
               takšno razliko med kaznijo za prevažanje nevarnih snovi ali pa za eno prevoznico,
               potem to zagotovo ni sorazmerno.</p>
               <p>Predvsem pa si želim, da bi se pogosteje pogovarjali, tudi v parlamentu, o tem, da
               morajo biti naši zakoni bolj pregledni, jasni, učinkoviti in takšni, da jih bodo
               razumeli uporabniki, ne samo pravniki, za katere pa tako vemo, da imajo o istem
               zakonu lahko različna mnenja. Želim si pa tudi, da bi se več pogovarjali o
               spodbujevalni politiki, manj o kaznih. Ko obiskujemo terene, pogosto ugotavljamo, da
               je neko malodušje, in zelo sem vesela, če vidim, če spoznam mladega gospodarja na
               kmetiji, ki je pripravljen delati, prevzeti kmetijo, ki je zagnan, pa hkrati slišim:
               tukaj pa niste sprejeli dobre zakonodaje, tam ste nas kaznovali, tam imamo težave,
               tam je preveč birokracije. Predvsem bi se morali pogovarjati o tem, kako te stvari
               odpraviti, kako vzpostaviti neko spodbudno okolje, da bi tudi na kmetijah lahko bila
               nova delovna mesta, da bi se lahko več ljudi preživljalo s tem. Mi imamo v turizmu
               ogromno še neizkoriščenih možnosti. Če bi prodali več doma pridelane hrane, koliko
               novih delovnih mest bi lahko zagotovili in tako naprej.</p>
               <p>Skratka, želela bi, da se več pogovarjamo v prihodnosti o tem, in če bo tudi
               današnja razprava pripomogla k temu, da bo tudi vladna ekipa, ministrska oziroma
               ekipa z ministrstva premislila, na kaj so poslanci opozarjali, kaj lahko vendarle
               izboljša, spremeni, bom jaz zadovoljna, in potem je razprava tudi smiselna. Predvsem
               pa imam tudi pomisleke glede tega velikega razpona v kaznih, kajti to omogoča tudi
               določene manipulacije. Jaz bi si zelo želela, da so vsi inšpektorji pravični, da se
               držijo zakona, da so tudi človeški, vendar vemo, da ljudje v različnih situacijah
               lahko različno reagiramo, lahko smo tudi pri izrekanju kazni različni, in so razlike
               od enega do drugega inšpektorja. Takšen velik razpon v kaznih še bolj omogoča neko
               arbitrarnost, da ne govorim, da lahko koga tudi uničimo, če smo slučajno njegovi
               nasprotniki ali sovražniki ali karkoli. Mislim pa, da so učinkovita, pregledna, jasna
               zakonodaja, predvsem pa zmerni in nizki davki, tisti, ki tudi preprečujejo skrivanje,
               goljufanje, tako da bi v prihodnosti morali predvsem graditi na tem, na bolj
               pozitivnem odnosu do kmetijstva in pa tudi na tem, da bi bili davki zmerni in da bi
               jih tudi potem lažje plačevali in ne bi bilo potrebnih sankcij in kazni.</p>
            </sp>
            <sp xml:id="SDZ6-Izredna-64-2014-05-14.sp45">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima dr. László Göncz. Za njim se prosim pripravijo gospod Jožef Jerovšek,
               gospod Srečko Meh, gospod Ljubo Žnidar, gospod Jože Velikonja.</p>
               <p>Izvolite, dr. László Göncz.</p>
            </sp>
            <sp xml:id="SDZ6-Izredna-64-2014-05-14.sp46">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, gospa podpredsednica. Spoštovani prisotni!</p>
               <p>Glede na to, da se danes ne bodo sprejemali sklepi, bom jaz tudi nekoliko bolj
               splošno razpravljal. Skorajda bi se lahko strinjal z večino povedanega, kar je malo
               prej predstavila gospa Ljudmila Novak. Tudi sam menim, da se je o kmetijski
               problematiki in na sploh o kmetijstvu dejansko treba več pogovarjati. Morda s to
               lepotno napako, da osebno pričakujem dosti več vsebinskih in strokovnih razprav in
               morda malo manj nekih parcialnih, ki izvirajo iz takšnih ali pa drugačnih interesov.
               Vendar kljub temu menim, da so razprave v prid podpore kmetijstvu nujne in potrebne.
               Predvsem menim, da so zakoni, ki se v kmetijstvu sprejemajo, gledano z nekega ožjega
               zornega kota več ali manj dobro naravnani, vendar pa v celoti gledano, torej v neki
               kompleksnosti, marsikdaj izvisi celovita sistemskost. Morda je tudi to posledica
               tega, torej ta vsebina, o kateri bi danes bolj podrobno razpravljali. Skratka, jaz
               ocenjujem, da je pri sistemski naravnanosti rešitev v zakonodaji, ki se nanaša na
               kmetijstvo v najširšem pomenu besede, še kar precej za postoriti. Namreč, če s
               prekmurskega ali pa pomurskega zornega kota gledamo na ta problem, ugotavljamo, da
               območje žal trenutno premore skorajda 25-odstotno nezaposlenost, vsaj na določenih
               območjih, hkrati pa na istem predelu ali pa v istem naselju kmetijska dejavnost
               prebivalstva, ki se ukvarja s kmetijstvom, žal še vedno drastično upada. Torej to
               pomeni, da naši zakoni sistemsko niso naravnani tako motivacijsko, da bi to dejansko
               vsaj s tega vidika bil korak naprej, v pravo smer.</p>
               <p>Če se lotim za hipec tudi vprašanja previsokih kazni, so mnenja v lokalnem okolju
               dokaj deljena, ampak nedvomno prevladuje stališče, da je večina danes povedanih
               pripomb le na mestu. Torej, nekatere kazni so precej previsoke, nesorazmerne, in jaz
               menim, da bi z nekim sistemskim pristopom lahko tukaj naredili nedvomno več in pa
               tudi korak naprej. Predvsem tam, kjer so nekatere določbe zamrznjene, je še verjetno
               nekaj možnosti, da se zadeva spremeni na bolje. Zavedam se tudi situacije, da
               Evropska unija in pa evropska kmetijska politika v marsičem determinirata specifične
               možnosti, ki v Sloveniji veljajo. Vendar bi ravno zaradi tega temu vprašanju morali
               posvečati precej večjo pozornost in pa precej večjo težo. Pri tem soglašam s tistimi,
               ki trdijo ali pa trdite, da tukaj vse možnosti še niso izkoriščene. Torej, na
               območjih, kot je na primer Prekmurje, marsikdaj slišimo tudi pripombe, da se
               izenačujejo določeni kriteriji z območij, ki niso tako kmetijsko naravnana, in
               verjetno je tudi to ena sistemska zadeva, o kateri bi morali nedvomno razpravljati
               nekoliko več. Torej je kar veliko vprašanj in sem osebno tudi mnenja, da je v takšnih
               ali drugačnih okoliščinah o kmetijski problematiki treba veliko razpravljati, ker je
               kmetijstvo nedvomno področje, ki je lahko dodana vrednost z ene strani, glede
               splošnega družbenega razvoja, z druge strani pa je tisti plod, ki tako ali drugače,
               ali pa pridelek, izvira iz kmetijstva, naša osnovna možnost preživljanja in
               preživetja ne glede na to, ali smo levi, desni ali katerikoli generaciji pripadamo.
               Hvala lepa.</p>
            </sp>
            <sp xml:id="SDZ6-Izredna-64-2014-05-14.sp47">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Izredna-64-2014-05-14.sp48">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa predsedujoča. Spoštovani gospod minister v odhajanju, kolegice in
               kolegi!</p>
               <p>Današnja razprava je še kako potrebna. Namreč, tako očitno, kot je na podlagi nekaj
               zakonov s področja kmetijstva s strani sedanje vlade oziroma vlade v odstopu sedaj,
               tako kot je očitno, da je ta vlada izrazito naperjena zoper kmetstvo, zoper
               podeželje, zoper tiste, ki iz dneva v dan, dan za dnem, v nedeljo in delavnik,
               ustvarjajo neko dodano vrednost – je več kot očitno. Tu gre za tendenco in
               reinkarnacijo politike, za katero smo mislili, da je že davno preživeta. Kmet je bil
               vir izčrpavanja skoraj do konca prejšnjega sistema. V zadnjem obdobju se je sicer
               malo spremenilo, in sedaj doživljamo reinkarnacijo tega. To, kar je tukaj nazorno
               ugotovljeno, da je ministrstvo našlo vir polnjenja proračuna ravno v kmetih in da se
               tu uvajajo drakonske kazni, s katerimi se bo izčrpavalo kmeta, je seveda povedno samo
               po sebi. Glejte, kmetje so dandanes obremenjeni s številnimi stvarmi, predvsem pa jih
               izjemno moti ta birokratski sistem, kupi nekih dovoljenj, pooblastil, inšpektorji jim
               stojijo za vratom. Izgleda tako pod to levo oblastjo, kot da so kmetje kriminalci,
               kot da samo skrbijo za to, kje bodo nekaj denarja ukradli državi in ga pretopili v
               osebni luksuz. To ni res! Ni res! Jaz poznam mnogo kmetov, ker izhajam iz kmetije,
               živim na vasi, ampak tako redki so tisti kmetje, ki samo nekaj malo dodane vrednosti
               pretopijo v osebni luksuz, zelo redki so! Preveč se razdajajo, premalo skrbijo zase.
               Posledica je tudi, da opešajo potem prej, kot bi bilo potrebno. Ampak pametna
               politika bi spodbujala kmeta v proizvodnji, s tem da bi tudi primerno s tem zaslužil
               in takoj reinvestiral. Saj kmetje takoj dajo nazaj državi, takoj vrnejo, in s tem bi
               povečevali samooskrbo države, ampak ne, to ni cilj te politike, ki je tako
               transparentno vidna.</p>
               <p>Minister Židan je verjetno imel cilj, ki se mu je delno uresničil, da z izsesavanjem
               podeželja, prelivanjem tega denarja, uničevanjem kmetstva postane popularen v
               slovenskem nivoju. To se mu je uresničilo, kajti gre za delež prebivalstva ali pa
               volivcev – mestnega je bistveno več, je bistveno več. Ampak to je nevarna politika,
               gospe in gospodje, ki si je minister Židan ne bi smel dovoliti. In pričakoval sem, da
               se bo za današnjo razpravo vsaj katera od strank znotraj koalicije postavila na stran
               kmeta. Ne. Ni ene stranke, ki bi se postavila na stran kmeta. To pove veliko, da so
               te stranke centralno vodene, da komando naslednice edine prejšnje stranke SD
               sprejemajo brez prigovorov.</p>
            </sp>
            <sp xml:id="SDZ6-Izredna-64-2014-05-14.sp49">

               <speaker>PODPREDSEDNICA RENATA BRUNSKOLE:</speaker>

               <p>Predlagam, da se osredotočite na točko, gospod Jerovšek.</p>
            </sp>
            <sp xml:id="SDZ6-Izredna-64-2014-05-14.sp50">

               <speaker>JOŽEF JEROVŠEK (PS SDS):</speaker>

               <p>V tem je problem, ja. To je središčni del tega problema, o katerem razpravljamo.
               Torej, tukaj ste poenotene vse stranke. Niti priporočil ministrov niso pripravljeni
               podpreti poslanci iz teh strank. Bi si človek mislil, recimo, da bo en demos, ker so
               stari ljudje tudi na podeželju, imel srce za podeželje in za kmeta. Ne, to ne:
               Komanda je drugačna. Komanda je drugačna in jo je treba izpolnjevati. Jaz moram tukaj
               polemizirati s kolegico Aleksandro Osterman, ki je prej govorila, kako je na
               Kočevskem. Sedaj je vse narobe. Jaz verjamem, da je, ampak na Kočevskem je do sedaj,
               in mislim, da še sedaj, imela absolutno oblast v občini levica. Naš predsednik je bil
               dolgoletni župan. In to sem razumel kot kritiko županov, da za svojo občino niso
               naredili nič. Seveda imajo pa, kot je rekla, izjemno bogastvo v gozdu. In to sem jaz
               z gospodom Vebrom že v prejšnjih mandatih polemiziral, ko je na isti način
               utemeljeval, kot da je bilo prej vse v redu. Ja, zakaj se pa potem ne primerjajo po
               razvitosti z avstrijskimi občinami, kjer je gozd glavna surovina? Zakaj je pa v tej
               Jugoslaviji vse propadlo tam? Pa ni to, kar je govorila, kako je bilo rožnato. Največ
               vasi so na Kočevskem porušili!</p>
               <p>In to, da je govorila, da je črni posek, in da je s tem obsodila kmete, da sekajo na
               črno – to je žalitev za kmete. Jaz vem, da kmetje skorajda ne posekajo enega drevesa
               na črno in ga tudi ne prodajo. Na Kočevskem, kjer je pa prejšnji režim ustvaril
               gozdna gospodarstva, zarubil gozdove, gozdna gospodarstva, so bili fevdalni
               gospodarji v odnosu do kmeta, fevdalni, so gozdna gospodarstva direktno višek
               odvajala na Udbo, na podjetja v tujini, tudi udbovska in tako naprej. Tukaj je bilo
               pa marsikaj narobe, in Kočevska bi lahko bila izložba te države po tem, koliko lesa
               ima in kakšen lep gozd. Kot so izložba bavarske ali pa avstrijske vasi, kjer les
               prevladuje, najlepše urejene. Ja, kam je šla dodana vrednost? In sedaj so ta iz
               gozdnih gospodarstev prešla na koncesije, 20-letne. Gospod Veber se je izjemno boril
               za to, da je to ostalo takrat, drugi smo predlagali krajše koncesije. In ti
               koncesionarji so očitno izkoriščevalci ljudstva. Vemo, da niso plačevali niti
               minimalnih koncesij, denar se je prelival nekam in so sedaj tudi zainteresirani preko
               političnih posrednikov za izjemne drakonske kazni, ki se tičejo kmetov. Ali naj bo
               Zakon o vinu, Zakon o gozdovih, zakon o varovanju narave in tako naprej.</p>
               <p>Jaz pozivam ministra Židana, da spremeni kurz, samo sedaj se bo zagovarjal, da ni
               več v fotelju, da ne more nič narediti, ker je v odstopu. Povejmo pa Sloveniji, da je
               to del sistemske politike, ki so jo kmetje deležni pod tem vladanjem, da se ta
               politika levičarjev zaveda, da se bo kmet sicer oprijemal svojega grunta do zadnje
               kaplje krvi. In sedaj so izbrali isto politiko. Ko bo tik pred izdihom, bomo malo
               popustili, pa bo spet malo oživel, potem bomo pa spet lahko zategovali. Marsikaj je
               že bilo s takšno politiko doseženega negativnega. Številne vasi so odmrle. Mnogi
               mladi ljudje absolutno ne vidijo perspektive. Kar naprej se mi zdi, da še velja v
               naši družbi, da je kmet kot psovka, kot nekdo, ki je pač neprilagojen družbi in tako
               naprej. In to se zadnje čase zopet pospešuje pod to oblastjo. In vendar nas zgodovina
               Slovenije in slovenstva uči, da se je na tej kategoriji prebivalstva ohranilo
               slovenstvo, slovenski jezik in tako naprej, in da so ti bili na braniku slovenstva.</p>
               <p>Gregorčič je zapisal o kmečki hiši: "Od tod nam misleci, preroki, vsi od tam, iz
               kmetske hiše." Nekoč je bilo tako. Ampak če ne spoštujete več te zgodovine, mislim,
               da ste narod in državo zapisali propadu. Pozivam stranke v koaliciji, da naj se
               zdrznejo! Kaj podpirajo? Kakšno politiko do podeželja in do kmeta? Ali se zavedajo
               resnih posledic? Ali bodo kar naprej pod komando ene in iste oblasti, ki ima že
               praktično ves čas niti v rokah, sedaj pod tako, drugačno obliko. Priznam, da so se v
               času samostojne države izjemno izurili, na kakšen način je treba kontrolirati
               politiko drugih, ki so v vladi, na kakšen način jih je treba na vrvici držati, katere
               stranke je treba ustanavljati, da bodo ljudje spet prevarani. In vse to se sedaj
               vrši. Vidim, da ima vse to kolektivno podporo celotne vlade. Nihče iz koalicije se ni
               opredelil zoper to, za to neznosno izkoriščanje kmečkega življa. Eni se celo smejijo,
               eni se celo smejijo, češ le govorite, psi lajajo, kolona gre dalje. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp51">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Srečko Meh ima besedo.</p>
            </sp>
            <sp xml:id="SDZ6-Izredna-64-2014-05-14.sp52">

               <speaker>SREČKO MEH (PS SD):</speaker>

               <p>Hvala lepa.</p>
               <p>Res se mora človek nasmejati, kadar gospod Jerovšek govori o tem, da so stranke v
               koaliciji centralno vodene, pri tem pa najbrž ima v mislih SDS, ki je zagotovo
               centralno vodena in vodena tako, da svetuje in dela tako kot en mož. To se mi zdi
               resnično neprimerno za ta trenutek. Govorimo namreč o kaznih, o tem, kar je SDS
               predlagala, da danes govorimo. In jaz se z vsemi tistimi, ki ste govorili o tem, da
               bi kazalo o tem govoriti, zelo strinjam. Zato bi bil zelo vesel, če bi bila v
               materialu, ki ga je SDS pripravila, narejena zelo podrobna analiza, analiza, ki bi
               povedala, kakšni so vzroki, kaj se je zgodilo, kaj predlagajo, pa te analize ni. Gre
               čisto preprosto za pamflet, za napisano politično stališče, s katerim poskuša SDS
               ponovno narediti zmedo na tem področju. Ampak bom poskušal nekaj tudi povedati. Gre
               seveda za to, da je danes predlagatelj gospod Jože Tanko vseskozi govoril o
               argumentih, pa vendarle je bilo v letu 2013 vseh kazni, o katerih je bilo govora, za
               12 tisoč evrov, Zakona o vinu, za Zakon o gozdovih ni bilo nobene kazni izrečene.</p>
               <p>Zato govoriti tukaj zraven o bankah, o luknjah, o prevozih nevarnih snovi na cesti –
               seveda gre za dva popolnoma različna zakona, za dve različni področji, in če bi SDS
               želela resnično pravo razpravo, bi potem na to, kar je napisala Zakonodajno-pravna
               služba, predlagala amandmaje, spremembo sklepov, ki jih je predlagala SDS, pa ni bilo
               nobene želje po tem, da bi karkoli spremenili. Šlo je seveda za namen. Ta namen je
               bil pa pravi, in sicer pred volitvami smo, tudi tokrat govorimo tako, kot ne sodi
               tukaj v Državni zbor. Razprava o področju kmetijstva bi sodila na odbor za
               kmetijstvo, kjer bi vsi tisti, ki na kmetijstvu lahko sodelujejo, vse zbornice, vse
               asociacije lahko pripravile ves potreben material, in tam bi lahko govorili o
               vsebini, če mislimo, da bi na kmetijstvu res morali nekaj narediti. Tudi o kaznih.
               Tako pa gre za maniro SDS, in se z vsemi tistimi strinjam, ki so to tudi povedali
               naglas, da vedno znova spodbuja razpravo brez potrebnih analiz, brez argumentov,
               razpravo, ki v Državni zbor na ta način tudi ne sodi.</p>
               <p>Zanimivo pa bo brati te razprave, o katerih ste danes govorili tudi člani SDS, pa se
               mogoče nanje spomnite čez kakšno leto ali dve, kaj boste takrat naredili. Namreč,
               problem je, da je tukaj pri nas vse zapisano in da bo čez eno leto ali še prej tudi
               vse prav prišlo. Če kazni res vplivajo na proizvodnjo, kot je bilo danes tukaj
               rečeno, za koliko je manjša proizvodnja zaradi tega, ker so kazni tako drakonske, kot
               govorite? Za koliko je manjša? Kakšna je ta analiza? Kaj se je zgodilo z vsem tem? Pa
               še eno vprašanje se mi pojavlja danes, ko tako radi govorimo. Ali se je zaradi teh
               kazni v tem letu kaj spremenilo? Ali je v tem letu položaj kmetov ali kmetovalcev
               zaradi tega kaj slabši? Ali se je leto vlade Alenke Bratušek v tem letu tako
               spremenilo? Ali je kmetijstvo tako lahko, plaho, da pravijo, da se lahko v enem letu
               spreminja? Se je to spremenilo v letu vlade Janeza Janše? Se je to spremenilo v
               prejšnjih mandatih? Gospe in gospodje, ne more se tako hitro spreminjati, ne sme se
               tako hitro spreminjati. Dolgoročna politika mora biti na tem področju, kjer bomo
               zagotavljali proizvodnjo hrane, kjer bomo zagotavljali delovna mesta, ohranjanje
               narave in pa varstvo potrošnika. In za varstvo potrošnika gre, za proizvodnjo hrane,
               zdrave hrane gre. Škodo pa delamo mi tukaj, v tej politiki, kjer govorimo
               neargumentirano, kjer blatimo obstoječo vlado, kjer govorimo o tem, da Vlada ni nič
               naredila, in to je škoda, škoda politiki, seveda tudi nam tukaj, v tem državnem
               zboru.</p>
               <p>Kazni imajo namen, veliko je bilo tega povedanega, zmanjšati sivo ekonomijo,
               zaščititi potrošnike. Zelo pa sem bil razočaran nad tistimi, ki pravijo, da postaja
               očitno pošteni kmet sovražnik številka ena v tej naši državi. Seveda tudi jaz izhajam
               iz področja, ki je kmetijsko zelo močno. Torej, tudi veliko mojih sorodnikov, ko sem
               takole pisal, 10 mojih sorodnikov je gospodarjev ali gospodinj na velikih kmetijah in
               nihče od teh ne misli, da je sovražnik, ne številka ena in ne številka dve. Sploh ne
               misli, da je sovražnik kot kmet ali kmetovalec v tej naši državi. Seveda pa tudi vsi
               ti moji sorodniki, večina teh mojih sorodnikov pravi, da je položaj kmeta danes
               takšen, da lahko na tem živijo. Lahko živijo, živijo tam, kjer so moji stari starši,
               moji strici in vsi ostali izjemno težko živeli. Danes ti kmetje na teh kmetijah
               živijo, živijo, ustvarjajo in pravijo, da so pogoji ustvarjeni, da lahko na tem
               področju seveda tudi delajo. Poglejte, gospodje in gospodje, sklepi na odboru niso
               bili sprejeti. In naj ponovim, da SDS ni predlagala ne amandmajev ne spremembe
               sklepov, pa ste gospe in gospodje vedeli, da ti sklepi niso takšni, kot bi jih
               priporočala Zakonodajno-pravna služba, pa tega niste spremenili, kar me prepričuje v
               tem, da namen pravzaprav niso bili sklepi. Namen je bila razprava tukaj v Državnem
               zboru.</p>
               <p>Saj bi lahko to razpravo organizirali na odboru za kmetijstvo, ki je pristojen za
               to, kjer bi lahko zelo argumentirano govorili o tem, kaj moramo narediti na področju
               kmetijstva. In mislim, da si kmetijstvo zasluži razpravo na tem odboru. In če bi
               mislili, da so kazni previsoke, da je treba zakone med seboj uskladiti, o čemer je
               govoril predlagatelj gospod Jože Tanko, bi seveda predlagali, da o tem govori odbor
               za zakonodajo – kako se mu že reče? –, za notranjo politiko, za karkoli, odbor, ki bi
               potem med seboj uskladil posamezne zakone, pa tega niste predlagali. Torej ni bil
               namen uskladiti zakone med seboj. Ni bil namen uravnotežiti višino kazni med seboj.
               Namen je bil seveda imeti to razpravo danes tukaj, ponovno govoriti pred slovenskim
               narodom o tem, da so luknje, da za prevoz po cesti, če nimaš vozniškega dovoljenja,
               plačaš 40 evrov, tam jih plačaš toliko in toliko več, pa vendarle lahko vsakdo, ki
               policistu pove, da ima prometno dovoljenje pod tem in tem imenom, lahko policist to
               preveri. Zagotovo, zdaj so modernizirani in vedo, ali imaš prometno dovoljenje ali
               ne. Prevoznice pa zagotovo ne more preveriti in je ne more preveriti.</p>
               <p>Tako da je marsikaj o tem, o čemer smo danes tukaj govorili, bilo argumentov zaradi
               argumentov, razprav tudi mimo tega, kar smo nameravali govoriti, in to se mi zagotovo
               ne zdi prav. Pravzaprav bi bilo najboljše, če bi zreducirali razpravo resnično na
               kazni, ki so bile izrečene, na to, kaj je treba popraviti, in na zavezo vseh tistih,
               ki mislite, da je to narobe, da boste v naslednjem mandatu to takoj popravili, kot
               recimo davek na nepremičnine. Tudi o tem je bilo govora, pa še drugi davki, ki jih
               boste takoj ukinili in takoj naredili, da bodo boljši. Slovenski narod si zasluži
               resnico, resnico, da bomo morali sami poravnati vse tisto, kar se je zgodilo tudi v
               preteklosti. In ko zdaj govorimo o tem, koliko kazni bo dobil nekdo, ki je
               poneverjal, ukradel ali utajil davke, in koliko bi moral plačati kmet, gre za dve
               popolnoma različni vlogi. Zato, gospe in gospodje, je to razprava, kot so mnoge
               razprave, ki jih je do danes organizirala SDS tukaj v Državnem zboru in tudi na
               komisijah. Legitimno, prav imate, pravico imate, ni pa dobro za splošnega duha. Hvala
               lepa.</p>
            </sp>
            <sp xml:id="SDZ6-Izredna-64-2014-05-14.sp53">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jože Tanko kot predlagatelj.</p>
            </sp>
            <sp xml:id="SDZ6-Izredna-64-2014-05-14.sp54">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Nekaj odzivov na to razpravo je najbrž potrebnih. Najprej kar zadeva mnenje
               Zakonodajno-pravne službe. Upoštevanje mnenja Zakonodajno-pravne službe ni obvezno.
               Lahko ga upoštevamo, lahko ga ne. Kot predlagatelji smo ocenili, da je naš predlog
               sklepa v vseh tistih točkah, ki smo ga napisali, ustrezen. Če bi vi upoštevali mnenje
               Zakonodajno-pravne službe pri Zakonu o davku na nepremičnine, se ne bi zgodilo, kar
               se je. Opozorjeni ste bili s strani Zakonodajno-pravne službe, opozorjeni ste bili s
               strani vseh opozicijskih poslanskih skupin in poslancev. Seja se je vlekla ne vem
               koliko časa, pa si niste premislili in doživeli, kar ste doživeli. Kar zadeva to, kar
               ste nam očitali, da bi morali narediti neko primerjavo ali pa neko analizo ali pa
               strokovna izhodišča za to razpravo. Jaz sem pred enim mesecem postavil ministru ustno
               poslansko vprašanje. Minister mi je odgovoril takole, samo tisti del, ki je pomemben,
               bom citiral: "Kot prvo bi rad povedal, da sem preveril na ministrstvu, in ministrstvo
               ne daje izdelovati strokovnih izhodišč za katerikoli zakon, vsaj kolikor sem uspel
               preveriti, zato ker varčujemo." Torej, vi ne zahtevate strokovnih izhodišč od
               predlagatelja, se pravi ministra gospoda Židana, ampak zahtevate od nas, poslancev,
               ki zahtevamo o neki točki, ki je po našem mnenju neprimerno urejena, razpravo v
               Državnem zboru.</p>
               <p>Poglejte, kaj je še minister dejal v tem odgovoru: "Višina glob nastaja na ta način,
               da strokovne službe ministrstva preverijo stanje v drugih podobnih zakonih, preverijo
               stanje, kaj se dogaja na terenu, in preverijo – kolikor so nam podatki dosegljivi,
               večinoma so nam –, kakšne so globe v ostalih državah, s katerimi se radi primerjamo."
               Jaz sem pa prej spraševal, ali mi lahko kdo utemelji razliko, recimo, pri Zakonu o
               prevozu nevarnega blaga in Zakonu o gozdovih, ki se tudi nanaša na prevoz blaga, ali
               pa Zakonu o varnosti cestnega prometa, ker so tam tudi določbe, ki urejajo podobno
               tematiko – prevoz blaga in izpolnjevanje vseh predpisanih normativov. V vseh treh
               primerih sem citiral, kakšne kazni so določene za isti rang pravne osebe, isti
               status. In pri prevozu nevarnega blaga je kazen tisoč evrov, pri nekomu, ki prevaža
               otroke in mora izpolnjevati zadeve, če nima nekega dokumenta, 40 evrov, pri prevozih,
               če nekdo nima prevoznice, pa od 5 tisoč do 50 tisoč evrov. Torej, želel sem
               argumentacijo, zakaj nastopajo take razlike.</p>
               <p>In od ministrstva nisem dobil utemeljene argumentacije, zakaj je prevoz hlodovine
               brez prevoznice najmanj 5-krat dražje, 5-krat višje kaznovan kot prevoz nevarnega
               blaga brez ustreznega dokumenta, ali da je, recimo, nepravilno pakiran ali kakorkoli.
               V čem je razlog za tako razlikovanje? Ni odgovora. Mislim, da bi bilo prav, ker ne
               gre v vseh primerih za varstvo potrošnikov, tudi pri področju kmetijstva ali pri
               ohranjanju narave. Pri predpisovanju kazni ne gre v vseh primerih za varstvo
               potrošnikov, v nekaterih ja. Recimo, da je to en del, drugi del so pa čisto tehnične
               ureditve. Prevoznica ni varstvo potrošnikov, žal. To je nek dokument, ki spremlja nek
               prevoz blaga. In če očitate nam predlagateljem, da zahtevamo razpravo o tem, bi bilo
               mnogo bolj pametno, gospod Meh, da bi se obrnili na ministra in ga vprašali, zakaj
               predlaga pri prevoznicah kazni od 5 tisoč do 50 tisoč evrov, če so primerljive kazni
               za mnogo bolj nevarno blago tisoč evrov, recimo za strupe, razstreliva, naftne
               derivate in tako naprej. Tam je tisoč evrov, pri prevozu hlodovine brez prevoznice pa
               najmanj 5 tisoč evrov, za isti status pravne osebe. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp55">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imate repliko, gospod Srečko Meh? Imate besedo oziroma repliko.</p>
               <p>Nato je na vrsti minister mag. Dejan Židan.</p>
            </sp>
            <sp xml:id="SDZ6-Izredna-64-2014-05-14.sp56">

               <speaker>SREČKO MEH (PS SD):</speaker>

               <p>Gospod Tanko, namesto da bi napisali v razlogih za sklic izredne seje Državnega zbora
               resnico, ste napisali: "Minister za kmetijstvo in okolje mag. Dejan Židan se v svojem
               mandatu ukvarja predvsem z neracionalnim predpisovanjem glob za kmete, na katerih se
               očitno rešuje gospodarska kriza v Sloveniji." In potem v materialu, nadaljevanju te
               obrazložitve pravite: "Predlagatelji seje menimo, da vlada Alenke Bratušek deluje
               proti podeželju in slovenskemu kmetu. Kazen v kmetijstvu je višja ..." in tako
               naprej. "Očitno minister Židan vidi na področju kmetijstva samo nek vir za obdavčitev
               in za polnjenje proračuna, medtem ko nič ne naredi na področju izboljšanja kmetijske
               rabe." Nobenega argumenta nimate za to! 12 tisoč evrov je bilo pobranih kazni na
               podlagi Zakona o vinu v letošnjem letu in 20 tisoč v preteklem letu, vi pa govorite o
               drakonskih kaznih, govorite o tem, da je kmetijstvo popolnoma neperspektivno in
               predlagate sklepe, ki nimajo prav nobene povezave s tem, kar govorite in kar ste
               tukaj tudi predlagali. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp57">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima minister mag. Dejan Židan.</p>
            </sp>
            <sp xml:id="SDZ6-Izredna-64-2014-05-14.sp58">

               <speaker>MAG. DEJAN ŽIDAN:</speaker>

               <p>Hvala, predsedujoča.</p>
               <p>Še enkrat dovolite, da povem to, kar sem povedal spoštovanemu gospodu poslancu
               Tanku, ko sem njemu odgovarjal. Dejansko država v tem ministrstvu nima denarja, da bi
               z velikimi sredstvi plačevala zunanje firme. Kolikor vem, tudi vi ves čas temu
               nasprotujete. Tako da ne vem, zakaj sedaj od nas drugače zahtevate. Tisto, kar bi pa
               rad povedal, pa ste preslišali. S kaznimi ste eksplodirali leta 2007, vaša vlada, vaš
               minister, vaš direktor direktorata. Z izjemno nizkih številk ste šli gor na kazni 50
               tisoč evrov. Je pa res, da jaz povem pa nekaj, česar vi nočete povedati – da se meja
               začne pri 2 tisoč in da je polovička od tega tisoč. Tako nizke kazni so pa zato,
               zbrani denar namreč, ker inšpektorji delajo po svojem razumu in tudi v skladu z
               načeli, ki jih kot inšpektorji morajo upoštevati, in to je, da izrabljajo opozorila,
               kadar je to možno, da večinoma tudi uporabijo najnižje kazni. Te visoke kazni so pa
               za tiste prevarante, ki kršijo, kršijo, kršijo, kršijo in kršijo.</p>
               <p>Jaz res ne bi rad imel občutka, da ta državni zbor tem, ki kršijo, kršijo, kršijo,
               kršijo, želi v bistvu kriti hrbet. Vendar pa še enkrat poudarjam. Tako zelo visokih
               kazni, kot ste jih vi leta 2007 naprtili slovenskemu kmetu – namreč, na marsikaterem
               področju ste začeli s kaznimi čez 800 evrov. Ko govorimo o prevoznicah, ki so vaš
               dokument, dobili smo ga od vaše vlade v roku, ker ste vi zamujali z zakonom, ki bi
               moral biti sprejet marca prejšnje leto, pa se kazni za kmeta, za malega kmeta je
               vpisna številka 300 evrov. In v praksi vsi vemo, da potem to v praksi pomeni 150
               evrov, in kolikor tudi vem, ta kazen do sedaj še ni bila izvršena. In zato me ta
               razprava v bistvu – čeprav sem vesel vsake razprave, ki je vezana na kmetijstvo. Jaz
               bi razumel, če ne bi bilo tega primera iz leta 2007, ko ste vi in vaša vlada začeli s
               kaznimi do 50 tisoč evrov, in s tem ste nekaj naredili, in to je, da ste utrli neko
               pot, ki se potem očitno v tej državi uporablja tudi naprej. Ne razumem pa, zakaj to
               zanikate. Hvala.</p>
            </sp>
            <sp xml:id="SDZ6-Izredna-64-2014-05-14.sp59">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko kot predlagatelj.</p>
            </sp>
            <sp xml:id="SDZ6-Izredna-64-2014-05-14.sp60">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Gospod minister, del ali pa večino tega, kar ste zdaj vi odprli, smo že razčistili,
               pa ni bilo odgovora s strani predstavnikov Vlade. Zakon o prekrških ni nov. Lahko je
               iz leta 2007. Vendar leta 2010 je bil sprejet Zakon o prevozu nevarnega blaga, ki je
               narejen na istih osnovah, istih izhodiščih kot Zakon o gozdovih. Tri leta po zakonu,
               ob tako imenovanem krovnem zakonu o prekrških, je bil sprejet tale zakon. Minimalna
               kazen, če nimaš prevoznice, je 5 tisoč evrov za pravno osebno v istem statusu kot v
               primeru prevoza nevarnega blaga; v tem primeru gre pa za kazen, ki je tisoč evrov, in
               je edina kazen tisoč evrov, ni od–do, se ne kumulira. Govorimo o prekršku ali pa
               globi, kakorkoli hočete, z enakim, z enakim izhodiščem, to je Zakon o prekrških. In
               ni razloga, gospod minister, ni razloga, da se prevoz nevarnega blaga v razsutem
               stanju, čeprav bi moral biti pakiran, kaznuje s tisoč evri, prevoz brez prevoznice pa
               s 5 tisoč evri za, recimo, samostojnega podjetnika posameznika ali posameznika, ki
               samostojno opravlja dejavnost – ista dikcija. Pri vas je 5 tisoč evrov.</p>
               <p>In sem prej vprašal, po kateri definiciji je prevoz gozdnih sortimentov 5-krat bolj
               nevaren od prevoza nevarnega blaga. Vam še preberem, kaj je nevarno blago, lahko tudi
               iz tega zakona. Ampak v čem je razlog za to, da ste tako karakterizirali kljub
               nasprotovanju vse opozicije, da je to previsoka kazen? Pa še kakšen primer je. Ti
               očitki, ki se nanašajo na prejšnjo vlado, so pa neprimerni. Prejšnja vlada ni
               predlagala nič od tega, kar vi namigujete. To ste predlagali vi. Predlagatelj je
               tisti, ki mora pač prevzeti odgovornost. Ne se izgovarjati na nekoga, ki ga ni več.
               Jaz se nič ne izgovarjam na dr. Šturma, da je pripravil Zakon o prekrških, na
               katerega se vi izgovarjate. Tam daje prosto, napisal je neke meje, napisal je neke
               zadeve, ampak ni mi pa jasno, da je prevoz nevarnega blaga 5-krat cenejši ob podobnem
               prekršku kot prevoz gozdnih sortimentov, če nimaš prevoznice. To mi pa ne gre v
               glavo. In nihče od vaših sodelavcev tega ni znal razložiti. Zakaj je prevoz gozdnih
               sortimentov brez prevoznice 5-krat dražji kot je, recimo, prevoz nevarnega blaga, med
               katerega spadajo strupi, razstreliva, naftni derivati in podobne stvari. Hvala lepa.
           </p>
            </sp>
            <sp xml:id="SDZ6-Izredna-64-2014-05-14.sp61">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod minister.</p>
            </sp>
            <sp xml:id="SDZ6-Izredna-64-2014-05-14.sp62">

               <speaker>MAG. DEJAN ŽIDAN:</speaker>

               <p>Spoštovani poslanec, jaz upam, da so ostale trditve, ki jih navajate vi, bolj točne
               kot to, kar ste sedaj govorili, saj zakon govori o 2 tisoč 500 in ne 5 tisoč. Tako da
               vam predlagam, da imate v roki pravo verzijo zakona. Dovolite, da vam preberem
               naslednje. Leta 2007 – ne govorim o Zakonu o prekrških, govorim o vašem zakonu o
               gozdovih, desne vlade, ki jo je vodil gospod Janez Janša, minister je bil vaš in
               direktor direktorata je bil vaš. Vi ste za 78. člen ali pa 79. člen, ki govori,
               recimo, o tem, kje se lahko pasejo živali, kje pa ne, s tisoč 252 uvedli kazni za
               pravne osebe od 2 tisoč do 50 tisoč evrov. Jaz se ne spominjam, če je bilo kjerkoli
               do takrat v Sloveniji na področju kmetijstva kaj tako zelo visokega uvedenega. Ne
               vem, zakaj so vas potem takrat naši kmetje tako zelo motili, da ste jim kazen, ki je
               bila pred tem 125 evrov, povišali na višjo, kot je sedaj, to je na od 800 do tisoč
               evrov. Ali mi znate lepo prosim to odgovoriti? Res je, pogledal sem magnetogram tiste
               seje. In res je, da lahko povem samo to, kar vedno povem: kadar ste na oblasti, imate
               srečo, ker imate levo opozicijo, ki je prijazna. Ne protestira, ne dela politike na
               strokovnih zakonih, in niti en poslanec ali poslanka takrat ni problematiziral vaše
               višine kazni, ki ste jih vi predlagali. In so marsikje bistveno višje kot te, o
               katerih govorite danes. Torej, vaš zakon, vaše vlade, to ni Zakon o prekrških, to je
               Zakon o gozdovih. In te kazni so bistveno drugačne, kot so bile pred letom 2007. In
               ne vem, kaj se je leta 2007 potem zgodilo, da ste videli tako nevarnost v slovenskih
               kmetih in lastnikih gozdov. Hvala.</p>
            </sp>
            <sp xml:id="SDZ6-Izredna-64-2014-05-14.sp63">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko, izvolite.</p>
            </sp>
            <sp xml:id="SDZ6-Izredna-64-2014-05-14.sp64">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Gospod minister, bom bolj precizen. Preberite si 77.c člen Zakona o gozdovih in
               preberite si 54. člen Zakona o prevozu nevarnega blaga. Preberite oba in mi razložite
               razliko. Zakaj je taka razlika? Zakaj je prevoz gozdnega sortimenta brez prevoznice,
               ki je nek brezzvezen dokument, ga tudi sedaj ne potrebujemo, 5-krat huje kaznovan kot
               prevoz nevarnega blaga? Samo to mi razložite. To, kar se sklicujete na prejšnjo
               vlado, če vas moti, bi pa lahko popravili v tem času. Bili ste minister že v prejšnji
               Pahorjevi vladi, ste sedaj, vas nič ne moti. Mi pa smo, ko smo obravnavali Zakon o
               vinu in Zakon o gozdovih, opozorili na problem previsokih kazni. V tem delu, gospod
               minister, gre za kontinuiteto pristopa do ureditve, ki jo predlagate. Mi ne
               spreminjamo stališča in se nam še sedaj zdi, ne glede na to, kaj boste naredili potem
               s prevoznico, prevoznica prevrednotena, kar zadeva kazni. Če boste pogledali kakšen
               drug zakon, ki ureja, recimo, pravila cestnega prometa, boste ugotovili, da so tam
               kazni samo 40 evrov. Tudi to sem prej povedal, pa vas ni bilo. Če nimate izpravnih
               listin, to se pravi prometnega dovoljenja, vozniškega dovoljenja, če nimate listine o
               tovoru, dovoljenja za vožnjo v času prepovedi ali za prevoz otrok, je kazen 40 evrov.
               Povejte mi, v čem je hlod vreden več od nekega otroka, ki se vozi, recimo, brez
               dovoljenja. Tisoč ali pa 1250-krat je dražji prevoz v zgornji meji od prevoza otrok,
               ki je samo 40 evrov, in to je edina kazen, ki je napisana, pa še polovička je lahko.
               Naj mi nekdo razloži, v čem je point teh odštekanih kazni na vašem področju zadnje
               čase. Hvala.</p>
            </sp>
            <sp xml:id="SDZ6-Izredna-64-2014-05-14.sp65">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ6-Izredna-64-2014-05-14.sp66">

               <speaker>MAG. DEJAN ŽIDAN:</speaker>

               <p>Sem zelo vesel, da je razprava postala dinamična. Gospod Tanko, vsaj zaspala ne bova.
               Potem pa mogoče greva skupaj na nordijsko hojo, ki slišim, da jo tako radi omenjate v
               povezavi z menoj.</p>
               <p>Poglejte, še enkrat bi vam rad povedal. Niti v enem trenutku nisem povedal, da je
               zakon iz leta 2007 slab. To je zakon desne koalicije, ki so ga tudi Socialni
               demokrati podprli. Vendar je to zakon, v katerem ste postavili normative, kar se tiče
               kazni. Veste, kakšne kazni ste postavili, recimo če kmet slučajno pase živino v
               svojem gozdu, pa nima prijave za to? Veste, kakšno kazen ste postavili, če okrasno
               drevo iz svojega gozda pelje brez oznake? Prosim lepo, preberite si. Vendar mi nikoli
               tega nismo osporavali, kazni so pa strahovite. Moja edina prošnja je, da ko
               ocenjujemo kazni ene, druge ali pa osme koalicije, dajmo prosim imeti podobna merila.
               To je edina prošnja. Kar se pa tiče tega, zakaj so kazni res visoke, kar se tiče pri
               prevoznicah, je pa zato, ker, verjamem, da poznate, je leta 2010 Evropska unija
               zaradi nekaterih zelo upravičenih razlogov sprejela prvi pravni akt, leta 2012
               drugega. Enostavno je rekla: ne bomo več tolerirali kraje iz gozda in črnega dela v
               gozdu. In takrat, verjetno ste prebrali oba evropska dokumenta, dajo tudi neke vrste
               navodilo, kako naj bo to urejeno.</p>
               <p>In to navodilo je naslednje. Ne upoštevajte več samo sorazmernosti, upoštevajte
               sorazmernost, učinkovitost in odvračalnost, tudi zato, ker na žalost nadzornih
               organov imamo v Sloveniji toliko, kolikor jih imamo. Pritisk na javni sektor, vidite,
               ne popušča, je vedno večji, in je nerealno pričakovati, da jih bo več. In zato kazen
               mora biti taka, da bo odvračalna.</p>
               <p>Tukaj bi še nekaj rad povedal. Res je, da se je tudi Zakon o gozdovih spremenil tudi
               nedavno in je iz prevoznice naredil v bistvu dostavni dokument, tudi zato, ker smo
               tokrat imeli čas, nismo bili več pod presijo Evropske unije, da zamujamo, ker smo
               marca lansko leto zamujali, ker niste tistega, kar je potrebno, naredili pravočasno.
               In smo potem pač prišli do takšnega dokumenta, ki ga lahko lastniki in tudi
               industrija enostavno uporabijo kot navadno dobavnico in jim koristi v poslovnem
               procesu. In zanimivo je, jaz razumem, da smo za obdobje leta dni to dobavnico ali
               prevoznico, kakšen tretji izraz še uporabimo, je tudi vseeno, zamrznili, ker imajo
               nekatere stvari v času krize prednost. Vendar je pa zanimivo, ko pa hodim na teren,
               nam pa lastniki gozdov govorijo sedaj, kakšna škoda, da smo to naredili, ker sedaj je
               pa kraje iz gozda skoraj nemogoče nadzorovati. Hvala.</p>
            </sp>
            <sp xml:id="SDZ6-Izredna-64-2014-05-14.sp67">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko, izvolite.</p>
            </sp>
            <sp xml:id="SDZ6-Izredna-64-2014-05-14.sp68">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Minister, še enkrat, krovni zakon velja že več let. Po krovnem zakonu oziroma
               kasneje je bil sprejet Zakon o prevozu nevarnega blaga in tudi večkrat noveliran
               Zakon o pravilih cestnega prometa. Zakon o pravilih cestnega prometa ima določbo, da
               mora voznik imeti listine o prevozu blaga. Prevoznica je verjetno listina o prevozu
               blaga. In kazen, če tega nima, je po tem zakonu 40 evrov. Po vašem zakonu, Zakonu o
               gozdovih, je pa za taisti prekršek napisana kazen, ki je skoraj tisočkrat večja od te
               predpisane kazni po tem zakonu. Ampak to je edina kazen, ki je napisana v tem delu,
               in je limitirana, je 40 evrov, vaša je pa od–do, ima končno mejo 50 tisoč evrov. In
               velja isti zakon o prekrških, ista osnova, nič se ni spremenilo vmes. Sedaj pa
               sprašujem, kaj je razlog, da je po Zakonu o pravilih cestnega prometa, če nimaš
               dokumenta o prevozu blaga, kazen 40 evrov, če pa nimaš po Zakonu o gozdovih dokumenta
               o prevozu blaga, to pa je tako imenovana prevoznica, je pa kazen do 50 tisoč evrov,
               za isti pravni status prevoznika.</p>
            </sp>
            <sp xml:id="SDZ6-Izredna-64-2014-05-14.sp69">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Tanko.</p>
               <p>Besedo ima mag. Dejan Židan.</p>
            </sp>
            <sp xml:id="SDZ6-Izredna-64-2014-05-14.sp70">

               <speaker>MAG. DEJAN ŽIDAN:</speaker>

               <p> Mogoče še enkrat. Se opravičujem, če ne znam zadosti jasno razložiti. Je razlika,
               in ta razlika je, da je dokument, ki je namenjen v gozdarstvu, namenjen dejansko
               preprečevanju kraje, in v bistvu so zato kazni tudi tako zelo visoke. Tisto, kar smo
               mogoče pozabili povedati, tudi evropski pravni red nas napotuje, da se tudi to, kar
               je nam tem prevozu, zapleni. Drugače pa, spoštovani gospod Tanko, vas nekaj drugače
               vprašam, če lahko, če dovolite, čeprav je to verjetno neobičajno vprašanje s te
               smeri. Vprašam, saj mogoče boste pa kljub vsemu odgovorili. Ali se spominjate, kakšne
               kazni pa ste vi uskladili v koaliciji takrat?</p>
            </sp>
            <sp xml:id="SDZ6-Izredna-64-2014-05-14.sp71">

               <speaker>PODPREDSEDNICA RENATA BRUNSKOLE:</speaker>

               <p>Gospod Tanko, izvolite.</p>
            </sp>
            <sp xml:id="SDZ6-Izredna-64-2014-05-14.sp72">

               <speaker>JOŽE TANKO (PS SDS):</speaker>

               <p>Spoštovani minister, mi od vas pričakujemo odgovore. Mi smo zahtevali sejo, dali smo
               vsebino, predloge sklepov, in od vladnih predstavnikov pričakujemo odgovore. Mi nismo
               sedaj zamenjali vlog, to vi lahko naredite na svojem ministrstvu. Drugo, kar pa je,
               Zakon o pravilih cestnega prometa ureja tudi določene stvari zato, da so prevozni
               dokumenti zraven, da se izognemo tudi krajam. Namreč, tudi pri prevozu naftnih
               derivatov so se zgodile utaje in kraje. Najbrž poznate primere, ko so preprodajali
               naftne derivate, ampak je kazen ista, pa za nevarno blago gre še zraven, je kazen
               samo tisoč evrov. Vi govorite pa o krajah v gozdu. Govorimo o krajah lahko tudi v tem
               primeru, in se je dogajalo to, primeri so znani, celo firme lahko preverite, ki so to
               počele, pa je kazen samo taka in ne taka, kot ste jo vi predpisali za to.</p>
            </sp>
            <sp xml:id="SDZ6-Izredna-64-2014-05-14.sp73">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Izredna-64-2014-05-14.sp74">

               <speaker>MAG. DEJAN ŽIDAN:</speaker>

               <p> Hvala za možnost, da govorim.</p>
               <p>Sedaj pa se mogoče opravičujem, ker sem vas vprašal stvari, ki jih ne znate
               odgovoriti. Bom pa nekaj drugače povedal. Tokrat pa ne bova ugibala. Sedaj pa si
               zamislimo gozd in koliko nadzornikov imamo mi v gozdu na razpolago, in sedaj pa si
               zamislimo promet in koliko nadzornikov dela v cestnem prometu. To v praksi pomeni, da
               je bistveno večja možnost, da si nadzorovan, bistveno večja možnost je, da si
               kontroliran, in se je verjetno temu prilagodila tudi višina kazni. Kar se pa tiče
               gozda. V vašem dokumentu sem celo zasledil, da navajate, da je bilo za milijon
               kubikov črnega poseka, v vašem dokumentu to piše. / oglašanje iz dvorane/ Ne, ni po
               naših podatkih, tam, kjer smo mi uporabili podatke, smo tudi vir citirali. En vir je
               poročilo Računskega sodišča. Ministrstvo nima svojih ljudi, da bi merilo to, ker ne
               znamo tega izmeriti, imamo vir poročilo Računskega sodišča. In kot drugi vir imamo
               poročilo Zavoda za gozdove, ki je pa delal tako imenovane "štih probe", in tudi
               dejansko so tam prišle velike številke. In moram reči, jaz sem razumel, zakaj je
               smisel evropskega pravnega reda takšen, da so v bistvu kazni takšne, da so dejansko
               odvračalne.</p>
               <p>Kazni morajo biti takšne, da tisti, ki, recimo, goljufa, ne računa na naslednje: O.
               K., ker me bodo enkrat na tridesetkrat ulovili, se mi izplača, da grešim. Saj to je
               podoben sistem, kot, recimo, prej, ko sem vam kazal jagode in nekatero drugo sadje,
               saj se pri nizkih kaznih na tržnici dogaja – kaj? Ljudje kupijo neko sadje v tujini
               za 5 evrov, ga prodajo, kakor da je slovensko, po 8 evrov in v bistvu računajo. Oni
               enostavno računajo. Če je kazni 40 evrov, oni to razliko v kazni v roku pol dneva
               zaračunajo in ugotovijo, da se jim izplača, ker vedo, da nimamo zadosti inšpektorjev
               na razpolago, da bodo dnevno dvakrat na dan neko konkretno tržnico kontrolirali. To
               enostavno ne gre. In tudi zato se je spremenila kazenska politika, pa ne zato, da bi
               škodovala tistim, ki jih mi ščitimo. Mi ščitimo kmetije, ščitimo lastnike gozdov.
               Ker, veste, ti lumpi delajo bistveno večjo škodo kmetijstvu, kakor si mogoče tukaj
               zamišljamo. Hvala.</p>
            </sp>
            <sp xml:id="SDZ6-Izredna-64-2014-05-14.sp75">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko ima še enkrat besedo.</p>
            </sp>
            <sp xml:id="SDZ6-Izredna-64-2014-05-14.sp76">

               <speaker>JOŽE TANKO (PS SDS):</speaker>

               <p>Glejte, gospod minister, kar zadeva Zavod za gozdove in te službe, ki jih imate v
               gozdovih, je to urejeno, teh ljudi je veliko in po moji predstavi solidno delajo,
               vsaj na tem področju, iz katerega prihajam in je zelo gozdnato področje, to ni nekaj
               kar tako. Nič se v gozdu ne zgodi slučajno, pa kar čez noč, malo je tega. In to
               strašenje s tem, da je treba za to imeti kazen 50 tisoč evrov, je nepotrebno, je
               nesmiselno. Črnega poseka pri lastnikih gozdov je malo, ker spoštujejo gozd in od
               njega živijo, z njim upravljajo. Je pa problem tega zastraševanja pravzaprav zelo
               hud. Ni mi jasno, kako je možno, da je prevoz hlodovine brez prevoznice tako visoko
               ovrednoten v primerjavi s prevozom nekega razstreliva, ki lahko povzroči gromozanske,
               recimo tudi človeške žrtve. Ali pa zastrupitve, recimo, podtalnice in tako naprej, če
               gre za derivate. Pa je tam samo tisoč evrov. Ampak je isti pravni red, ista pravna
               podlaga, kar zadeva predpisovanje kazni. Tudi eno parkiranje po vašem zakonu o
               ohranjanju narave zunaj območja je 5 tisoč do 10 tisoč evrov, pa je samo parkiranje,
               brez da se je karkoli zgodilo. Poglejte si določbe. V čem je point teh kazni? Hvala
               lepa.</p>
            </sp>
            <sp xml:id="SDZ6-Izredna-64-2014-05-14.sp77">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ6-Izredna-64-2014-05-14.sp78">

               <speaker>MAG. DEJAN ŽIDAN:</speaker>

               <p>Kljub vsemu mogoče, da bomo le vedeli, o čem se pogovarjamo. Zahteva za današnji
               sklic je bila zato, ker je bila postavljena teza, da leva vlada, ki jo vodi Alenka
               Bratušek, jaz pa imam srečo, da lahko z njo sodelujem kot pristojni minister za
               kmetijstvo, ne vem, kako se reče, v odhajanju, v tekočem stanju, plinastem, pač še
               vedno minister – je bila obtožena, da z visokimi kaznimi škodi kmetu, zlasti malemu
               kmetu. Tako je vsaj bilo javno producirano, ko ste se pogovarjali z novinarji, tako
               ste zapisali v svoje materiale, ampak vi vedno znova govorite o številki 50 tisoč. Ta
               številka nobene povezave z malo kmetijo nima. V tem zakonu, o katerem se pogovarjamo,
               je osnova za kazni 300 evrov, polovička je 150 evrov. To je 150 evrov, pa večinoma
               inšpektorji, ko ugotovijo nepravilnost, izrečejo samo opomin. Zakaj ljudi strašiti s
               50 tisoč evri, ki nimajo nobene osnove v tem zakonu? Res pa je, da je pa za
               gospodarske družbe sistem kaznovanja drugačen, vendar vi se v svojem gradivu, ki je
               osnova za današnji sklic, sklicujete, če sem dobro razumel, mogoče pa sem razumel
               tudi napačno, na zaščito malega kmeta. Tam so številke napisane povsem drugače.
               Predlagal bi, da se potem tudi tega držimo. Hvala.</p>
            </sp>
            <sp xml:id="SDZ6-Izredna-64-2014-05-14.sp79">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko kot predlagatelj, izvolite.</p>
            </sp>
            <sp xml:id="SDZ6-Izredna-64-2014-05-14.sp80">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Ampak mali vinogradnik je mali kmet. Ima svoj GERK, ima majhno parcelo, pa poglejte,
               koliko je za takšnega kazen – 6 tisoč 500 evrov, če ne prijavi mošta, lahko.</p>
            </sp>
            <sp xml:id="SDZ6-Izredna-64-2014-05-14.sp81">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Izredna-64-2014-05-14.sp82">

               <speaker>MAG. DEJAN ŽIDAN:</speaker>

               <p>Jaz si dejansko želim, da bi vsi tako dobro prebrali gradivo kot mi, ki tukaj spredaj
               stojimo, in leva koalicija, ki tukaj sedi, ker potem bi ugotovili, da pri Zakonu o
               vinu govorimo o dveh višinah kazni za male kmete. Za te manjše prekrške govorimo o
               350 evrih, polovičke ne bom računal, ker mislim, da vsi znamo, za velike prekrške pa
               govorimo, če se dobro spominjamo, o kaznih 650 evrov. Od kod, spoštovani gospod
               poslanec, govorite vi o tisoč evrih? Res je razpon, to sva prej ugotovila, res je
               razpon, je pa tudi dokazljivo, da ima razpon odvračalni učinek. In dovolite, da še
               enkrat povem številke. V času mandata vaše vlade ste po Zakonu o vinu oglobili za
               približno 21 tisoč evrov. V času vlade Alenke Bratušek je bilo glob bistveno manj, to
               je 12 tisoč evrov, in škoda je, da na tej točki strašimo ljudi. Hvala.</p>
            </sp>
            <sp xml:id="SDZ6-Izredna-64-2014-05-14.sp83">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jože Tanko, izvolite.</p>
            </sp>
            <sp xml:id="SDZ6-Izredna-64-2014-05-14.sp84">

               <speaker>JOŽE TANKO (PS SDS):</speaker>

               <p>Glejte, gospod minister. Vi imate razponske kazni, in en mali vinogradnik, ki ne bo
               prijavil pridelka mošta, je lahko kaznovan s 6 tisoč 500 evri. Nikjer v zakonu ne
               piše, da ... / oglašanje iz dvorane/ Glejte, nikjer v zakonu to ne piše, kar
               govorite. Drugo, kar je, mi ne govorimo o izrečenih kaznih, ampak o predpisanih
               kaznih. Tu pa je treba terminologijo tudi pravilno upoštevati. Mi govorimo o tem, da
               je za prekrške predpisana kazen pri prevozih nevarnega blaga tisoč evrov, pri
               prevozih gozdnih lesnih sortimentov pa do 50 tisoč evrov. Govorim pa za isti rang,
               isti status pravne osebe. In ne zavajati tukaj, kaj je. Če boste prebrali določbo
               svojega zakona pri enem in pri drugem zakonu, je pač to evidentno. Toliko pismeni,
               kar zadeva statuse, smo. In kar zadeva te male vinogradnike, ki pridelajo, ne vem,
               sto litrov več, kot ga rabijo za lastno uporabo, pa je najbrž tudi 300 evrov
               previsoka kazen, ker 300 evrov je vrednost letnega pridelka malega vinogradnika. Če
               imaš 10 arov in pridelaš, ne vem, 300 litrov vina gor, potem je to 300 evrov, če
               preračunamo v denar. Kazen je pa ravno toliko. Če je pa ta pridelovalec nekoliko
               višji, pa mogoče, ne vem, drugič tega ni naredil v roku, je pa kazen bistveno višja,
               lahko 6 tisoč 500 evrov na koncu. Lahko je pa tudi prvič 6 tisoč 500 evrov. To je pač
               odvisno od tistega, ki to pregleduje. Ne od ne vem česa, ker razponska kazen ne
               pomeni, da se samo najnižja izreče. Lahko se katerakoli v tem razponu, katerakoli,
               ker v zakonu nimate toliko napisano.</p>
            </sp>
            <sp xml:id="SDZ6-Izredna-64-2014-05-14.sp85">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Izredna-64-2014-05-14.sp86">

               <speaker>MAG. DEJAN ŽIDAN:</speaker>

               <p>Kar se tiče višine kazni, ki se izreče, imajo v bistvu osnovo v Zakonu o prekrških,
               in tam tudi piše v bistvu, ena osnova je, da se izreče za stranko ugodna kazen,
               najnižja kazen, je pa res, da zakon omogoča, da se tistim, ki kršijo, kršijo, kršijo,
               kršijo, lažje dopove, da enostavno kršiti zakonodaje ne smeš. To je prva stvar. Druga
               stvar. Jaz ne bi želel, da se o naših kmetih in kmeticah govori kot o ljudeh, ki
               kršijo zakon. Če pogledate statistiko, ugotovite, da to enostavno tako ni, in prosim
               lepo, ne govorite tega. Ker mi se danes pogovarjamo, kakšne so kazni za tiste, ki
               kršijo. Saj v osnovi naši ljudje ne kršijo. To je tisto, kar bi rad povedal, ampak še
               neko stvar kar naprej pozabljamo. Ta zakon oziroma sprememba Zakona o vinu je nastala
               na pobudo treh asociacij. Eno od teh asociacij združuje vinske kleti, ena od teh
               asociacij združuje družinske kmetije, in kolikor poznam, tretja asociacija združuje
               majhne kmetije. To je bil njihov skupni predlog. Prišli so na ministrstvo in so
               rekli: prosim, ministrstvo, zaščitite nas, mi od tega živimo. In to smo naredili, šli
               smo v parlament s takšno višino kazni, kakor je bil njihov usklajeni predlog. V
               parlamentu ste jih še kar nekaj znižali, kar imate vso pravico, in to spoštujem. In
               sedaj jaz ne razumem, o čem se pogovarjamo. Ta predlog je nastal na podlagi tistih,
               ki živijo od vinogradništva in vinarstva. Hvala.</p>
            </sp>
            <sp xml:id="SDZ6-Izredna-64-2014-05-14.sp87">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na nadaljnjo razpravo. Gospod Ljubo Žnidar ima besedo. Za njim se
               pripravijo gospod Jože Velikonja, potem mag. Ivan Vogrin in gospod Branko Ficko.</p>
               <p>Izvolite, gospod Ljubo Žnidar.</p>
            </sp>
            <sp xml:id="SDZ6-Izredna-64-2014-05-14.sp88">

               <speaker>LJUBO ŽNIDAR (PS SDS):</speaker>

               <p>Spoštovana podpredsednica, spoštovani gospod minister, kolegice in kolegi!</p>
               <p>Jaz se kot racionalen človek najprej na začetku vprašam, čemu res današnja seja. In
               ko dobim odgovor, mi je takoj jasno, da je naloga in dolžnost nas poslancev, da
               opozorimo na zakone, ki so neživljenjski, da opozorimo na zakone, ki so v nekem delu
               nepravični in ki so nesorazmerni z ostalimi področji ali na samem področju. Tako je s
               previsokimi kaznimi v kmetijstvu. Ker pa sem praktičen človek, ne bom obsojal druge
               stranke in prejšnje koalicije, kar počneta gospod minister in moj kolega gospod
               Srečko Meh. Predlagal bi, da vprašate 10 ali pa 20 kmetov, ali se jim zdijo kazni v
               kmetijstvu sorazmerne, ali se jim zdijo kazni v kmetijstvu pravične. Dajte njih
               vprašati, to bodo pravi odgovori, to bodo odgovori iz prakse. Kazni v kmetijstvu so
               res izjemno, nesorazmerno visoke, pa ne bom ponavljal zdaj o Zakonu o gozdovih in o
               Zakonu o vinu, kjer so kazni za določene prekrške 10-krat, celo 20-krat višje, kot pa
               je dejansko vredno samo blago, ali gre za les ali gre za samo vino. Jaz bi bolj
               poudaril še izjemno nesorazmernost, če jih primerjamo z davčnimi utajami. Kazni v
               kmetijstvu so izjemno nesorazmerne, če jih primerjamo z bančnimi kršitelji. Kazni v
               kmetijstvu so izjemno nesorazmerne, če jih primerjamo z velikimi zavarovalniškimi
               goljufijami.</p>
               <p>Dajmo te primerjave na skupni imenovalec in bomo zelo hitro dobili odgovor, ali so
               te kazni primerne ali so te kazni neprimerne. Te kazni v kmetijstvu so po mojem
               mnenju neprimerljive in nesorazmerno visoke v primerjavi z ostalimi kaznimi. Rekel
               bi, da je represija v kmetijstvu vidna tudi na ostalih segmentih. Posebno v sedanjem
               času bi morali s spodbudami, z javnimi razpisi dati prednost doma pridelani hrani.
               Namesto tega pa tudi v tem segmentu uvajamo dodatne represivne ukrepe, dodatne
               inšpekcijske nadzore. Pa verjamem, da se dogajajo manjše kršitve, nikakor pa ne morem
               razumeti, da dejansko danes inšpektorji preganjajo branjevke po tržnicah in
               preverjajo, ali so njihova jajca žigosana ali niso žigosana. S takimi malenkostmi se
               danes ukvarjamo v kmetijstvu. Mislim, da je naloga tako vladnega dela kot
               zakonodajnega dela, da se ukvarjamo s poglavitnimi, okvirnimi in globalnimi
               odločitvami na področju kmetijstva, ne pa s takimi drobnarijami.</p>
               <p>Opozoril bi še na en segment, ki se mi zdi nekako slab za prihodnost. Izjemno visoke
               kazni v kmetijstvu so eden izmed segmentov, temu bi rekel, napada na podeželje. Rekel
               bi, da je imelo podeželje veliko srečo, da se je ukinilo davek na nepremičnine, kjer
               bi bili lastniki kmetijskih zemljišč, lastniki kmetijskih gospodarstev zelo, zelo
               visoko obdavčeni. To se mi zdi, da je zelo nevarna politika leve politične opcije v
               Republiki Sloveniji, kajti z enostavno matematiko se da izračunati, da se lahko
               Slovenijo politično obvladuje s tremi, štirimi največjimi mesti v Republiki
               Sloveniji. In to je za prihodnost, to je za slovensko podeželje zelo, zelo nevarno.
               Po mojem je tu zadaj zelo taktična, zelo namerna in nevarna politika, kako Slovenijo
               obvladovati samo iz treh, štirih največjih slovenskih mest. In to je zaskrbljujoče za
               prihodnost in seveda za Slovenijo, predvsem pa za slovensko kmetijstvo in slovensko
               podeželje.</p>
            </sp>
            <sp xml:id="SDZ6-Izredna-64-2014-05-14.sp89">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji je na vrsti gospod Jože Velikonja, za njim dr. Ljubica Jelušič, potem mag.
               Ivan Vogrin, gospod Ficko in za njim mag. Andrej Šircelj.</p>
               <p>Izvolite, gospod Velikonja.</p>
            </sp>
            <sp xml:id="SDZ6-Izredna-64-2014-05-14.sp90">

               <speaker>JOŽE VELIKONJA (PS PS):</speaker>

               <p>Hvala za besedo, predsedujoča. Spoštovani prisotni v dvorani!</p>
               <p>Že včeraj smo se nekateri poslanci na odboru za kmetijstvo kar nekaj ur ukvarjali z
               utemeljevanjem predlogov priporočil predlagatelja seje v zvezi s previsokimi kaznimi
               v kmetijstvu, in to bomo očitno ponavljali ves dan tudi danes. Predlagatelj se sicer
               sklicuje na domnevno sporna določila treh danes že večkrat omenjenih zakonov, Zakona
               o gozdovih, Zakona o vinu in Zakona o ohranjanju narave. Statistika in dejstva, ki so
               bila podana s strani Vlade, kažejo povsem drugačno sliko. Zakon o gozdovih in Zakon o
               vinu sta bila sprejeta z namenom preprečevanja nezakonite sečnje v slovenskih
               gozdovih, preprečevanja sive ekonomije ter zaščite slovenskih kmetov, ki so lastniki
               gozdov, ali so del lesnopredelovalne verige, ali se ukvarjajo z vinogradništvom ali
               pa z vinarstvom. Zakon o ohranjanju narave pa je šele v povojih, zato so razprave o
               vsebini tega zakona brezpredmetne. Osebno sicer menim, da bi bilo življenje v državi,
               ki bi delovala po pravilih, brez predvidenih kazni za kršitelje, prijaznejše in
               boljše. Vendar na žalost tudi pri nas pogojev za tak način funkcioniranja pravnega
               reda še dolgo ne bo. Napenjanje mišic v predvolilnem času na način, ki povzroča
               dodatno nezaupanje državljanov v državo in v sistem, ki deluje ciljno in preventivno,
               je nekorektno, kajti kazni so namenjene le kršiteljem predpisov in na noben način ne
               ogrožajo kmetov, ki služijo svoj kruh s poštenim delom, ne glede na velikost njihovih
               kmetij. Hvala.</p>
            </sp>
            <sp xml:id="SDZ6-Izredna-64-2014-05-14.sp91">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima dr. Ljubica Jelušič.</p>
            </sp>
            <sp xml:id="SDZ6-Izredna-64-2014-05-14.sp92">

               <speaker>DR. LJUBICA JELUŠIČ (PS SD):</speaker>

               <p>Najlepša hvala, spoštovana podpredsednica. Lep pozdrav vsem skupaj, še posebej
               gospodu ministru in pa ekipi!</p>
               <p>Mene veseli, da ste danes tukaj vsi najbolj odgovorni z Ministrstva za kmetijstvo in
               okolje, in sicer zato, da vidimo, da zakonodaja, o kateri danes govorimo, ni samo
               stvar enega ministra osebno, ampak je za tem tudi pomembna strokovna ekipa in pa tudi
               vrsta, da ne govorimo stotine visokih državnih uslužbencev z ministrstva, ki so
               skrbeli za to, da v različnih mandatih različnih vlad vendarle obstaja tudi določena
               kontinuiteta pri uveljavitvi oziroma sestavljanju določenih zakonov. Jaz bi za
               današnjo razpravo rekla, da je legitimna, legitimen je predlog SDS za izredno sejo o
               določeni problematiki s področja kmetijstva. Je pa tudi prav, da to legitimiteto, ki
               sloni na tem, da gre za eno od političnih oblik delovanja, postavimo v pravi
               kontekst. In ta kontekst je po moji presoji predvolilna kampanja. Več stvari je treba
               v zvezi s tem natančneje pojasniti.</p>
               <p>Najprej je treba povedati, da se ta predvolilna kampanja dela na način, da se iz
               treh zakonov, ki so omenjeni v gradivu, to so Zakon o vinu, Zakon o gozdovih in Zakon
               o ohranjanju narave, izloči samo tista poglavja, ki zadevajo sankcije oziroma globe.
               Vse ostalo v teh zakonih se zamolči in se naredi ne sklep o tem, da so globe v
               kmetijstvu previsoke, ampak sklep o tem, da minister Židan na področju kmetijstva
               vidi samo vir za obdavčitev in za polnjenje proračuna, medtem ko ne naredi nič na
               področju izboljšanja kmetijstva, lahko rečemo, konkretneje pravijo predlagatelji
               kmetijske rabe, izboljšanja kmetijske strukture, izboljšanja kmetij, uvedbe modernih
               tehnologij in podobno. Skratka, ne gre za sklep o tem, da bi polemizirali s
               sankcijami, ampak v resnici polemizirate z delovanjem ministra Židana. Zakaj je v
               kontekstu predvolilne kampanje treba polemizirati z ministrom Židanom, jaz bi rekla z
               enim od ministrov vlade Alenke Bratušek, ki je delal dobro?</p>
               <p>V enem letu svojega delovanja lahko našteje vrsto zakonov, ki smo jih z več ali manj
               soglasja sprejeli v tem državnem zboru. Od Zakona o kmetijstvu naprej, ne nazadnje
               Zakona o gozdovih, pa Zakona o vinu, potem Zakona o Kobilarni Lipica, pa še nekaj je
               bilo teh ukrepov, da ne govorim posebej o vrsti spremenjene, in to zelo hitro,
               zakonodaje, ki je pripomogla k relativno učinkovitemu odzivu ministrstva za
               kmetijstvo na naravno katastrofo, ki jo je povzročil žled. Minister je tudi zelo
               veliko naredil na področju pogajanj, zaključevanja pogajanj glede skupne kmetijske
               politike in sredstev, ki bodo pripadala v prihodnji finančni perspektivi slovenskemu
               kmetu. Seveda je vse te stvari treba pozabiti in odpisati ter izvzeti iz konteksta
               njegovega delovanja samo še tako imenovane globe oziroma sankcije, ki naj bi
               škodovale kmetom. V resnici govorimo ves čas, da so to globe, ki so namenjene
               preprečevanju delovanja v kmetijstvu na črno, črne ekonomije in pa seveda
               preprečevanju različnih vrst špekulacij. Zakaj se v predvolilni kampanji po navadi
               lotevajo nekateri ministrov, ki delajo dobro? Zato, ker je potem njihova kampanja
               bolj vidna. Če se polotiš nekega nepomembnega ali slabšega ministra, ki nima
               rezultatov, potem je tvoje napadanje in ves tvoj trud slabo viden v javnosti. Javnost
               percipira spopad med močnimi nasprotniki. Se pravi, med tistim nasprotnikom na eni
               strani, ki je javno ocenjen kot dober, kar velja za ministra Židana in celotno
               Ministrstvo za kmetijstvo in okolje, in tistega, ki je izzivalec. Izzivalec je potem
               v javnosti, v medijih zagotovo bolj prepoznaven in njegova bitka, četudi je
               utemeljena na zanikrnih argumentih, je še zmeraj prepoznavna, ker je to bitka proti
               pomembnemu nasprotniku. Seveda v tej bitki proti nasprotniku na Ministrstvu za
               kmetijstvo in okolje ne moremo govoriti prav veliko na podlagi odgovorov iz prakse.
               Odgovori iz prakse, ko gre za globe na področju Zakona o vinu, so odgovori, ki so jih
               pripravili na ministrstvu, kjer govorijo tudi v gradivu Vlade o tem, koliko je bilo
               izrečenih glob v letu 2013, v letu 2012 in tudi do sedaj v letu 2014. Torej kolikšne
               količine denarja so pravzaprav na podlagi zakona o vinu sploh prispevali kmetovalci v
               proračun zaradi izrečenih glob. To je edina praksa, ki jo imamo.</p>
               <p>Ko gre za odgovore iz prakse, ki zadeva vprašanje Zakona o gozdovih in prevoznice,
               prakse nimamo. Eno leto je prevoznica zamrznjena in ne moremo govoriti o tem, kako se
               bo pravzaprav obnesla v prihodnosti, ko bo začela veljati. Pomembno v tem kontekstu
               je tudi upoštevati, da desnica verjetno v slovenskem okolju, pa tudi na ravni Evrope
               nikoli ne bo prenesla, da se s področjem kmetijstva ukvarja minister, ki prihaja iz
               leve provenience, sploh pa ne iz Socialnih demokratov. Je treba pa povedati, da je ta
               oblika razmišljanja, da je kmetijstvo a priori področje, na katerem lahko dobro
               funkcionirajo samo desni ministri, na ravni EU že presežena. Ko je minister Židan
               začel s svojim delom, je bilo v evropskem okolju mogoče videti tri ministre iz
               socialnih demokracij za področje kmetijstva. Danes jih je že devet. Se pravi, da se
               dejstvo, da so lahko tudi levi ministri, levičarji primerni za ministra za
               kmetijstvo, da se to dejstvo uveljavlja v evropskem okolju. Tovrstni napadi, kakršnim
               smo priča danes, se pravzaprav ne obnesejo, upam, da se ne bodo obnesli ne v
               slovenskem okolju, pa tudi ne v mednarodnem, zlasti pa ne v evropskem okolju. Da gre
               za predvolilno kampanjo, trdim tudi na podlagi trditev nekaterih, ki ste danes
               govorili, ko obljubljate določene stvari, ki sledijo po zmagi na volitvah. Na primer,
               ukinjanje prevoznic. Zelo zanimiva trditev, ki pa glede na to, da prihaja s strani
               desnice, me resnično zanima, kako gre v kontekst priznavanja, da je treba v Sloveniji
               spoštovati evropske direktive. Kako gre ta trditev v ta kontekst, glede na to, da
               desnica sebe šteje za bolj vzorno posnemovalko, učenko in spoštovalko evropskih uredb
               in direktiv. Sledenje lesu in uvedba nekega dokumenta, ki sledi lesu, je posledica
               evropske direktive in uvedbe te direktive v obliki prevoznice v naš pravni red. Treba
               se je spomniti še neke druge obljube iz preteklosti, ki je prihajala s strani
               desnice, ker namreč danes pričakujemo, da bo sklep, da ko pridete na oblast, boste
               znižali tudi kazni na področju kmetijstva. Nekoč v preteklosti ste na isti način
               delali kampanjo, da je treba znižati kazni za področje varnosti v cestnem prometu. In
               resnično ste potem to naredili. Posledica znižanja kazni za področje varnosti v
               cestnem prometu pa je vidna še danes, in sicer v enormnem povečanju kršilcev,
               prekrškarjev in drugih v cestnem prometu. Vključno s tistimi, ki danes mislijo, da
               tudi če vozijo po napačni strani ceste in ubijajo ljudi, lahko pričakujejo
               oprostitev. Ta občutek, to prepričanje torej, da kazni za prekrške morajo biti nizke,
               so pripomogle k temu, da ljudje niso več disciplinirani v cestnem prometu in te vaše
               obljube, ki jih sedaj posredno poskušate dati, da je treba po vsej verjetnosti
               zniževati sankcije tudi na področju kmetijstva, so tiste lažne obljube, ki bodo
               ljudem dale občutek, da je pa možno tudi na področju kmetijske pridelave še naprej ne
               samo pretentati državo, ampak predvsem škodovati tistim pravim poštenim
               pridelovalcem. Pravite tudi v eni od trditev, da pri nas zaradi politike, ki jo
               izvaja vlada Alenke Bratušek do podeželja in seveda posebej minister Židan, da
               prihaja do praznjenja podeželja. Jaz se sprašujem, na podlagi kakšnih podatkov
               prihajate do teh zaključkov. Jaz bi vas rad povabila recimo na Kras, v kraške vasi in
               bi skupaj pogledali od kdaj in koliko ljudi, zlasti mladih, ostaja na podeželju, v
               družinskih hišah, ki so bile zgrajene v nekem obdobju, ko so bili krediti nizki in se
               jih je dalo vračati, se jih je tudi dobilo poceni. Skratka, videli bomo, da zelo
               veliko mladih ljudi ostaja na podeželju, celo prihaja do zelo velikega števila ljudi,
               ki prihajajo živet med nas, na Kras. In Kraševci in Primorci se danes sprašujejo o
               tem, kako asimilirati te furešte. Ne pa o tem, kam odhajajo mladi. Seveda to, da
               mladi ljudje in drugi prihajajo živet med nas v naše vasi, je posledica tudi dobrega
               delovanja županov in pa tudi evropske politike in evropskih kohezijskih in drugih
               sredstev. Županom je uspelo ustvariti takšne vrste infrastrukturo za izboljšanje
               življenjskega standarda ljudi tudi na podeželju, tako da nikomur danes ni treba več
               odhajati stran od tam, kjer je doma. Je pa res, da če živijo na podeželju, ni nujno,
               da se ukvarjajo s kmetijstvom. To pa je drugo vprašanje. Ljudje ne praznijo
               podeželja, je pa res, da se s kmetijstvom in s kmetijami oziroma zemljo ne ukvarjajo
               več tako, kot so se mogoče kdaj v preteklosti. Jaz sem z veseljem poslušala eno
               trditev kolegice iz stranke krščanskih demokratov, in sicer da pošten slovenski kmet
               se zdi, da postaja državni sovražnik. Ampak jaz bi iz te teze vendarle opozorila na
               besedico "pošten" slovenski kmet, ko gre za razpravo o sankcijah in globah. Kajti
               sankcije niso namenjene poštenim kmetom, razen posredno, in sicer tako, da jih
               odvračajo od tega, da bi mogoče ravnali tako kot špekulanti in prevaranti. Torej za
               poštenega slovenskega kmeta sankcije, o katerih danes govorimo, niso problematične,
               jih ne prizadevajo, ker niso taki, da bi poskušali tako ali drugače pretentati državo
               ali pa neke druge predpise, ki v okolju veljajo.</p>
               <p>In še čisto za konec. Precej kritik je bilo tudi na to, da se nič ne naredi, nobenih
               spodbud ni za kmetijstvo, nobenih olajšav itn. Jaz mislim, da bi na tovrstne kritike
               vendarle bilo dobro odgovoriti tudi s podatki o tem, koliko denarja tudi iz evropskih
               sredstev pa tudi iz domačih sredstev je v preteklih letih, kar smo članica Evropske
               unije, bilo namenjenih razvoju podeželja bodisi v okviru programov za razvoj
               podeželja bodisi v okvirih neposrednih plačil v kmetijstvu. In ne nazadnje je treba
               tudi pogledati v številke, ki govorijo o prihodnosti, o prihodni finančni
               perspektivi, kjer je v programu za razvoj slovenskega podeželja v obdobju 2014–2020
               predvidenih oziroma je na razpolago 1,11 milijarde evrov, za neposredna plačila pa
               953 milijonov evrov. Če je toliko sredstev na razpolago za prihodnjih 6, 7 let, potem
               bi si jaz upala trditi, da ne moremo zagovarjati teze, da ni spodbud, da ni podpore
               slovenskemu kmetijstvu. Se je pa res treba vprašati, ali so te spodbude, tudi
               neposredna plačila in nepovratna sredstva dala od sebe rezultate, kakršne pa je naša
               kmetijska politika, ko gre za samopreskrbo, v Sloveniji pričakovala.</p>
               <p>Priporočil, kakršne so bile pripravljene za današnjo sejo, seveda ni mogoče
               podpreti. Prej sem uporabila izraz, da je gradivo za ta namen precej zanikrno
               pripravljeno. Jaz bi opozorila tudi na dejstvo, kot sem rekla na začetku, omenja tri
               zakone, danes je predlagatelj prinesel pred nas še en zakon, in sicer zakon o prevozu
               nevarnih snovi, ki pa seveda sodi v nek drug resor. In na vsak način danes poskuša
               izzvati kolege z Ministrstva za kmetijstvo in okolje na tak način, da bi ti
               debatirali o primerjavah med različnimi ministrstvi, med različnimi zakoni in se
               izogiba pravzaprav diskusiji o tem, zaradi česar je bila sklicana današnja izredna
               seja.</p>
               <p>Izražam podporo kolegom in kolegicam na Ministrstvu za kmetijstvo in okolje za
               opravljeno delo v tem preteklem letu in mislim, da bo na podlagi tega dela mogoče
               tudi v bodoče, kdorkoli pač pride na to ministrstvo, dobro in učinkovito delovati.
               Hvala.</p>
            </sp>
            <sp xml:id="SDZ6-Izredna-64-2014-05-14.sp93">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Proceduralno. Izvolite gospod Černač.</p>
            </sp>
            <sp xml:id="SDZ6-Izredna-64-2014-05-14.sp94">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Kolegica Ljubica Jelušič je v zadnjih mesecih postala znana po tem, da zavaja,
               govori neresnice ali celo neumnosti. Glede na to, da je bila nekoč ministrica, seveda
               tega ne počne iz svojega neznanja, ampak z nekim določenim namenom, kar je nemoralno,
               zavržno in bi bilo najmanj, kar je, treba razpravljavko na to opozoriti. Ona zelo
               dobro ve, da evropska direktiva nalaga sledljivost, in zelo dobro tudi ve, da je
               sledljivost zagotovljena. Ne potrebujemo dveh dokumentov ali pa več dokumentov za
               sledljivost, zadostuje eden. In v večini primerov je temu brez prevoznic tudi
               zadoščeno.</p>
               <p>Pred kratkim ko je šlo za ledeno ujmo, je gospa Ljubica Jelušič tako zavajala, da bi
               se morali Postojnčani zahvaliti Petrolu, da je skrbel za to, da niso bili lačni,
               …</p>
            </sp>
            <sp xml:id="SDZ6-Izredna-64-2014-05-14.sp95">

               <speaker>PODPREDSEDNICA POLONCA KOMAR:</speaker>

               <p>Kakšen je vaš proceduralni predlog, gospod Černač?</p>
            </sp>
            <sp xml:id="SDZ6-Izredna-64-2014-05-14.sp96">

               <speaker>ZVONKO ČERNAČ (PS SDS):</speaker>

               <p>… ker je bil bencinski servis v Postojni takrat odprt. Ni bil. Ni bil. Žal so za to
               skrbeli, ampak ne za to, da bi bili Postojnčani lačni, pač pa za gorivo Avstrijci
               OMW. Verjamem, da je vedela, da je bilo temu tako …</p>
            </sp>
            <sp xml:id="SDZ6-Izredna-64-2014-05-14.sp97">

               <speaker>PODPREDSEDNICA POLONCA KOMAR:</speaker>

               <p>… proceduralni predlog, gospod Černač …</p>
            </sp>
            <sp xml:id="SDZ6-Izredna-64-2014-05-14.sp98">

               <speaker>ZVONKO ČERNAČ (PS SDS):</speaker>

               <p>… vendar je namerno zavajala. Sem povedal na začetku in bom nadaljeval z
               obrazložitvijo do konca. Nekaj podobnega je s to primerjavo, kjer je bilo rečeno, da
               je zaradi uskladitve kaznovalne politike v prometu z evropsko zakonodajo, s
               primerljivimi evropskimi državami, kar je Slovenija storila v letu 2012, da se je
               povečalo število kršiteljev. Ni se. Kot tudi ne hujših, težjih in lažjih oblik
               posledic prometnih nesreč. Slovenija je v zadnjem odboju priča zmanjševanju tako
               smrtnih žrtev v prometu kot predvsem hujših posledic …</p>
            </sp>
            <sp xml:id="SDZ6-Izredna-64-2014-05-14.sp99">

               <speaker>PODPREDSEDNICA POLONCA KOMAR:</speaker>

               <p>Ali imate proceduralni predlog, gospod Černač?</p>
            </sp>
            <sp xml:id="SDZ6-Izredna-64-2014-05-14.sp100">

               <speaker>ZVONKO ČERNAČ (PS SDS):</speaker>

               <p>… kar seveda govori o tem, da ta trend ni v neposredni povezavi s kaznovalno
               politiko in da je bil en del te kaznovalne politike predvsem pri lažjih prekrških, ki
               ne generirajo teh težjih kršitev, napačen. Bil pa je to seveda rezultat leta 2010 in
               takratne vlade, ki je to uzakonila, kjer se je ta lok prenapenjal po nepotrebnem.
               Nekaj podobnega se zdaj dogaja tudi na tem področju kmetijstva. V poslanski skupini
               smo samo opozarjali na primerjavo, kjer gre za bistveno težje kršitve, ki so
               sankcionirane z manjšimi kaznimi, kot na primer, če nekdo odnese preveč maha iz
               gozda. Mimogrede, ali ste vedeli, da je tudi to kaznivo, če nekdo ob božiču nabere
               preveč maha in ga ustavi pristojni inšpektor, mu tudi za to naloži kazen, ne samo za
               to, da če odnese nekaj gob več iz gozda, če ima nekaj nežigosanih jajčk na tržnici.
               Gre za to, da je treba kaznovati prave kršitelje, ne pa tistih, ki niso problematični
               v tem prostoru. Zato zavajanje, ki je bilo izrečeno s strani poslanke, ki je bilo po
               moji oceni namerno … / izklop mikrofona</p>
            </sp>
            <sp xml:id="SDZ6-Izredna-64-2014-05-14.sp101">

               <speaker>PODPREDSEDNICA POLONCA KOMAR:</speaker>

               <p>Gospod Černač, jaz bom pravzaprav vas opozorila, da ste grobo kršili poslovnik in
               izrabili svoj proceduralni predlog za razpravo. Zato vas prosim, da se v bodoče
               držite poslovnika tako, kot je zapisan.</p>
               <p>Imamo pa še en proceduralni predlog. Gospod Bevk, izvolite.</p>
            </sp>
            <sp xml:id="SDZ6-Izredna-64-2014-05-14.sp102">

               <speaker>SAMO BEVK (PS SD):</speaker>

               <p>Spoštovana gospa podpredsednica, hvala za besedo.</p>
               <p>Kolega Černač se je skliceval na 69. člen Poslovnika Državnega zbora, ki govori o
               uporabi poslovnika, se pravi, o postopkovnem vprašanju. In seveda ste mu dali takoj
               besedo, kar je prav. Vendar je kolega Černač grobo kršil 69. člen, ker ni govoril o
               uporabi poslovnika, ampak je ta svoj proceduralni predlog uporabil zato, ker je hotel
               diskvalificirati razpravo kolegice dr. Ljubice Jelušič. Zato predlagam, da na podlagi
               76. člena poslovnika poslancu izrečete opomin.</p>
            </sp>
            <sp xml:id="SDZ6-Izredna-64-2014-05-14.sp103">

               <speaker>PODPREDSEDNICA POLONCA KOMAR:</speaker>

               <p>Jaz sem opomnila gospoda Černača dvakrat ali trikrat že med njegovo razpravo. Ne bom
               izrekala opomina, ker sem ga potem naknadno tudi opozorila na to grobo zlorabo
               poslovnika. Zahvaljujem se tudi vam za ponovno obrazložitev, kako se sploh
               proceduralni predlog uporablja. Bi pa prosila vse, ki se javljate k besedi izven
               tega, kot ste po planu prijavljeni za razpravo, da skušate spoštovati poslovnik in da
               ne obmetavate drug drugega z neprimernimi besedami.</p>
               <p>Gospod Černač, imate postopkovni predlog in prosim, da se ga držite.</p>
            </sp>
            <sp xml:id="SDZ6-Izredna-64-2014-05-14.sp104">

               <speaker>ZVONKO ČERNAČ (PS SDS):</speaker>

               <p>Moja razprava je bila povsem v skladu in v duhu 69. člena Poslovnika in …</p>
            </sp>
            <sp xml:id="SDZ6-Izredna-64-2014-05-14.sp105">

               <speaker>PODPREDSEDNICA POLONCA KOMAR:</speaker>

               <p>Bila je razprava, to ste dobro ugotovili.</p>
            </sp>
            <sp xml:id="SDZ6-Izredna-64-2014-05-14.sp106">

               <speaker>ZVONKO ČERNAČ (PS SDS):</speaker>

               <p>…v smislu napačnih navedb in napačnega razumevanja tistega, kar je bilo predlagano
               glede sklica te seje, sem s strani Poslanske skupine Slovenske demokratske stranke
               tudi razpravljal. In sem opozoril, da so bile navedbe, ki so bile izrečene s strani
               Ljubice Jelušič …</p>
            </sp>
            <sp xml:id="SDZ6-Izredna-64-2014-05-14.sp107">

               <speaker>PODPREDSEDNICA POLONCA KOMAR:</speaker>

               <p>Gospod Černač, prosim, da ne izkoriščate še enkrat tega, ker vam bom res primorana
               izreči opomin. In vas prvič opozarjam, da vam bom izrekla opomin, če se ne boste
               držali poslovnika.</p>
            </sp>
            <sp xml:id="SDZ6-Izredna-64-2014-05-14.sp108">

               <speaker>ZVONKO ČERNAČ (PS SDS):</speaker>

               <p>Ja, interpretacija dejstev. Glejte, spoštovana predsedujoča, vi lahko tudi odredite,
               da me odstranijo iz te dvorane, glede na to, da imate moč in oblast v svojih rokah.
               Tega več dolgo ne boste mogli početi. Jaz bom povedal, kar mislim, in to bom povedal
               v skladu z določili Poslovnika Državnega zbora, v skladu z 69. členom Poslovnika.
               Tako kot sem to storil …/ oglašanje iz dvorane/ …</p>
            </sp>
            <sp xml:id="SDZ6-Izredna-64-2014-05-14.sp109">

               <speaker>PODPREDSEDNICA POLONCA KOMAR:</speaker>

               <p>Prosim za mir v dvorani!</p>
            </sp>
            <sp xml:id="SDZ6-Izredna-64-2014-05-14.sp110">

               <speaker>ZVONKO ČERNAČ (PS SDS):</speaker>

               <p>…tako kot sem to storil v prvem delu – opozoril sem na napačne navedbe, ki ne držijo.
               In povedal sem, da to, da zaradi kazni, ki so bile usklajene z evropskim pravnim
               redom v letu 2012 na področju lažjih kršitev v prometu, ne drži navedba, da je bilo
               zaradi tega teh kršitev več. Ker statistika govori drugače. Teh kršitev je bilo manj
               in tudi posledic hujših prometnih nesreč, lažjih prometnih nesreč …</p>
            </sp>
            <sp xml:id="SDZ6-Izredna-64-2014-05-14.sp111">

               <speaker>PODPREDSEDNICA POLONCA KOMAR:</speaker>

               <p>Proceduralni predlog, gospod Černač! Drugič vas opominjam, da se držite poslovnika.
           </p>
            </sp>
            <sp xml:id="SDZ6-Izredna-64-2014-05-14.sp112">

               <speaker>ZVONKO ČERNAČ (PS SDS):</speaker>

               <p>… je bilo v obdobju zadnjih 10 let manj kot v preteklem obdobju. Povedal sem, da te
               stvari niso neposredno povezane in da je zaradi tega treba pri kaznovalni politiki
               izhajati iz tega, da se sankcionira z visokimi kaznimi tista ravnanja, ki so dejansko
               nevarna in sporna, ne pa tega, če nekdo odnese iz gozda malo več mahu ali malo več
               gob, kot je predpisano, kar se sedaj s to kaznovalno politiko na področju kmetijstva
               počne. Da ne govorimo o tistih jajcih, kjer celoletna proizvodnja posamezne kmetice
               verjetno ni vredna 500 ali tisoč evrov, kazen, ki je predpisana za to, če nima teh
               jajčk žigosanih in jih prodaja, pa je nekaj sto evrov.</p>
            </sp>
            <sp xml:id="SDZ6-Izredna-64-2014-05-14.sp113">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Černač.</p>
               <p>Lahko še enkrat ugotovim, da ste ponovno grobo kršili poslovnik. Proceduralni predlog
               je predlog, ki se nanaša na postopek. In vaš predlog se ni nanašal na postopek, ampak
               ste imeli razpravo, kot ste tudi sami ugotovili. Ne, ne boste več imeli
               proceduralnega predloga, ker se je pred vami javila za proceduralni predlog gospa
               Potrata. In se mi zdi prav, da če smo že danes tukaj na tej seji, da jo tudi
               izpeljemo do konca in da na tej seji pravzaprav razpravljamo, ne pa da si dajemo samo
               proceduralne predloge. 
                   Izvolite, gospa Potrata. 
               
           </p>
            </sp>
            <sp xml:id="SDZ6-Izredna-64-2014-05-14.sp114">

               <speaker>MAG. MAJDA POTRATA (PS SD):</speaker>

               <p>Hvala lepa, gospa podpredsednica.</p>
               <p>Moj kolega Bevk je povedal, kaj govori 69. člen Poslovnika, ki govori o tem, da se
               postopkovni predlogi lahko nanašajo samo na uporabo poslovnika. In na zlorabo, o
               kateri pa do zdaj še ni nihče govoril, ki jo je storil gospod Černač, bi rada
               opozorila. On do zdaj ni bil v dvorani, tudi še ni razpravljal, zato ni imel možnosti
               replicirati. To, kar je pa on dvakrat storil v svoji razpravi, je bila pa replika
               oziroma njegovo odzivanje na razpravo dr. Ljubice Jelušič. Predlagatelji te seje
               imajo vso možnost, da se kot predlagatelji javijo kadarkoli je treba. Če gospoda
               Tanka kot predlagatelja ni, da bi reagiral na razpravo dr. Jelušič, s katero se ne
               strinja morebiti, je to problem SDS. Ampak to, kar je naredil gospod Černač, in to on
               permanentno dela, to ni bilo prvič. Kar pride od nekod iz vesolja, ni na vrsti,
               zahteva postopkovni predlog in odrecitira vse od gob do mahu, in še nekaj žaljivk
               vmes. To, kar moramo poslušati, in kar se potem tudi iz klopi SDS sliši, kar je
               kolegica Jeraj govorila, da je bilo treba popraviti navedbe, gre za klasičen primer
               zlorabe postopkovnega predloga, ker to niti replika ni. Bivša podpredsednica nas je
               vedno poučevala, da replika ni polemika, da je treba navesti kaj drugega. Ampak to, o
               čemer so zdaj govorili, bi bila polemika z razpravo ene od poslank. Gre za
               nerazumevanje uporabe poslovnika, gre za nerazumevanje uporabe postopkovnega
               predloga, replike in razprave. Jaz vam, gospa podpredsednica priznavam, da ste
               gospoda Černača opozarjali, pa nič dosegli. Jaz verjamem, da se bo zdaj spet javil,
               ker to je njegova manira, ampak če smo natančni, imajo predlagatelji te teme dovolj
               možnosti, da reagirajo na naše razprave. Imajo čas poslanske skupine in še čas
               predlagateljev. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp115">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>To je bila še ena obširna obrazložitev poslovnika. Zdaj pa nadaljujemo resnično z
               razpravo.</p>
               <p>Besedo dajem mag. Ivanu Vogrinu.</p>
            </sp>
            <sp xml:id="SDZ6-Izredna-64-2014-05-14.sp116">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča.</p>
               <p>Jaz bi uvodoma vprašal. Moje stališče seveda ne bo čisto takšno, kot je stališče
               vladne koalicije. Ne bo. Malo bo drugačno. Gospa predsedujoča, smem nadaljevati?</p>
            </sp>
            <sp xml:id="SDZ6-Izredna-64-2014-05-14.sp117">

               <speaker>PODPREDSEDNICA POLONCA KOMAR:</speaker>

               <p>Imate besedo.</p>
            </sp>
            <sp xml:id="SDZ6-Izredna-64-2014-05-14.sp118">

               <speaker>MAG. IVAN VOGRIN (NeP):</speaker>

               <p>Hvala lepa.</p>
               <p>Prosim, ne me prekinjati, ker jaz mislim, da je parlament mesto različnih stališč.
               Jaz seveda ministra Židana spoštujem. Me pa seveda določene stvari močno čudijo. Bom
               zelo konkreten. Ko sva bila oba v opoziciji, no, jaz sem vedno v opoziciji, sva
               nekako na pohodu po Rožniku ugotovila, da ne moreš takratni vladni koaliciji ničesar
               tudi dobronamerno dopovedati, da bi morda pa le prisluhnili, da bi kakšno zadevo bilo
               dobro drugače postaviti. Ampak glejte, kako je to mogoče, da se tako enako ponavlja.
               Jaz menim malo drugače kot zdajšnja vladna koalicija. Višine kazni v Sloveniji na
               splošno so veliko previsoke. Jaz bom šel na drugo področje, o tem je že bilo dovolj
               povedano. V prometnih prekrških imamo Slovenci trikrat višje kazni kot v Avstriji, pa
               trikrat nižje plače. Mi seveda poskušamo državo nekako držati pod kontrolo s
               kaznovalno politiko. To še nikomur ni uspelo. Eno vprašanje je bilo, čemu današnja
               seja. Čemu? Dobro vprašanje – če pa je vse v redu. Vse je v redu v tej državi. Pa je
               to res? Vse je v redu. Mi imamo gospodarsko rast približno 3 %, rekordno nizko
               brezposelnost, ljudje dobivajo takšne plače, da lahko živijo, mladi, ne samo da
               ostajajo izobraženi v Sloveniji, celo iz drugih držav se priseljujejo. To je skratka
               država, ki je pravzaprav za zgled urejenosti, priložnosti za ustvarjalne in delavne.
               Tako slišimo iz vsakokratne vladne koalicije. Ampak tega, kar se govori, nihče ne
               občuti. Zato mislim, da bi bilo dobro, minister Židan, vendarle prisluhniti. Jaz
               mislim, da dobronamernim in mogoče tudi malce z drugačnimi nameni, opozorilom, da je
               kazni za to področje treba znižati, uravnotežiti, jih seveda dati primerljivo.</p>
               <p>Gospa Potrata, jaz se z njo dobro razumem, mi je svetovala, da naj ne uporabljam več
               besedne zveze "bistroumni nesmisel", in je tudi ne uporabljam več, ker mi je
               razložila namen. Upoštevam. Bilo mi je povedano, da naj preveč ne reklamiram svojih
               knjig. Ampak glejte, to ni moja knjiga. To je knjiga Bojana Grobovška Zakaj Slovenija
               ni Švica. In tukaj je veliko praktičnih izkušenj človeka, ki je bil 4-krat
               veleposlanik v štirih različnih državah sveta, nazadnje v Švici. In veste, kaj je med
               drugim napisal, jaz sem dvakrat prebral, ker je dobra knjiga, priporočam: "Kompromis
               je temelj zdravih demokracij." In navaja primer Švice in Avstrije, ki sta med drugim
               najuspešnejši ali pa med najuspešnejšimi evropskimi državami, ker znajo tisti, ki so
               vladajoči, prisluhniti dobrim predlogom opozicije. Zato menim, da bi ta vladna
               koalicija pokazala svojo zrelost, če bi prisluhnila in upoštevala in spremenila
               nekatere določbe kaznovalne politike v kmetijstvu. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp119">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Branko Ficko, izvolite.</p>
            </sp>
            <sp xml:id="SDZ6-Izredna-64-2014-05-14.sp120">

               <speaker>BRANKO FICKO (PS PS):</speaker>

               <p>Hvala za besedo.</p>
               <p>Jaz sicer ne bom o političnih točkah ne leve ne desne opcije, kako ena in druga
               uničuje kmeta ali podeželje. Sem pa prepričan, da če bi zdaj vsi skupaj bili pri
               kozarčku vina, bi se malo drugače pogovarjali in ne bi en drugega obtoževali. In če
               smo že pri vinu, bom govoril seveda o globah po zakonu o vinu. Zakaj je prišlo do
               spremembe? Seveda zaradi sivega trga, in to predvsem fizičnih oseb, nepravnih in
               espejev, ki povzročajo na tem trgu nelojalno konkurenco in uničujejo tisti del
               gospodarske panoge vinskih kleti in vinarjev, ki se s tem ukvarjajo, zaposlujejo
               ljudi in plačujejo davke. Že takrat smo govorili, da je samo 55 % prodajanega vina
               pregledanega, in na žalost imamo samo 30 % vrhunskih in kakovostnih vin. Zakon je
               uvedel tako obvezno evidentiranje oziroma povečanje prijave pridelka ter pogoje
               točenja vina v gostinskih obratih. Seveda pa so za prekrškarje uvedene globe, s tem
               da so pri pravnih osebah in pri espejih znižane, in to v nekaterih skupinah bistveno.
               Je pa res, da so se pri fizičnih osebah, ki so domnevni prekupčevalci in prodajajo
               vino na črno, globe povečale, se pravi za vse tiste, ki delajo prekrške.</p>
               <p>Nekateri govorijo o majhnem pridelovalcu, o ljubiteljskem vinogradništvu, to niso
               klasični kmetje oziroma proizvajalci in za svojo prodajo v lastnih kleteh nimajo
               omejitev. Za eventualne viške pa imajo možnost drugih oblik prodaje, kot je prodaja
               grozdja zadrugam ali pa se lahko združijo v tako imenovane kooperative in pod svojo
               blagovno znamko prodajajo viške vina. Predlagal bi takole, da tisti eventualni majhni
               vinogradniki, kot jih kolega Lah rad označi, lahko tudi tiste eventualne viške vina
               spijejo s prijatelji, lahko bi tudi nas povabili. Verjamem, da bi se tam lepše
               pogovarjali. Seveda pa bi se potem lahko zgodilo, da bi bile kazni malo drugačne, se
               pravi, če nas ustavijo na cesti minister Virant in njegovi sodelavci, bi se takrat
               drugače vprašali, kako je s kaznimi. Seveda nimam namena sedaj reči, da moramo vsi
               iti po Vilfanovi poti. Hvala.</p>
            </sp>
            <sp xml:id="SDZ6-Izredna-64-2014-05-14.sp121">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Andrej Šircelj, izvolite.</p>
            </sp>
            <sp xml:id="SDZ6-Izredna-64-2014-05-14.sp122">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovani minister s sodelavci, sodelavkami, kolegi in kolegice!</p>
               <p>Ta razprava je pokazala številne zorne kote kaznovalne politike v Sloveniji. Jaz se
               bom osredotočil na kaznovalno politiko v kmetijstvu, v primerjavi z drugo kaznovalno
               politiko, na primer na področju davkov. To je seveda ena zadeva. In druga zadeva,
               mislim, da je treba tu nekaj opredeliti. Nekaj imamo predpisane kazni, drugo imamo
               izvedene kazni. Primerjave tukaj ni. Predpisane kazni dajejo nek zorni kot države,
               kako vodi in kakšno kaznovalno politiko vodi. Te predpisane kazni, ki so v zakonu o
               gozdovih, ki so v drugih kmetijskih zakonih, zakonu o vinu, kažejo na represijo.
               Kažejo na to, da so te kazni visoke. Visoke so tudi glede na materialno stanje v
               kmetijstvu. To je dokaj res in s tega zornega kota je po mojem mnenju kmetijska
               politika in v okviru te kaznovalna politika v kmetijstvu napačna, je zastrašujoča.
               Ljudje naj se ustrašijo visokih kazni tudi za relativno majhne prekrške. Za relativno
               majhne prekrške, ki so bili s strani mojih kolegov že omenjeni. In kaj se zgodi s
               tako represivno kaznovalno politiko? Ljudje se bojijo. Ljudje se na koncu bojijo
               delati. In ker se bojijo, je zaradi tega manj dela, manj intenzivno delo in je tudi
               manjša produktivnost v samem kmetijstvu in na drugi strani so ljudje zastrašeni.
               Takšna politika ni dobra. Takšna deklarativna politika, ko govorimo o kaznih, ni
               dobra. Drugo je izvedba. Ampak kako nastopajo inšpekcijski organi in kako nastopa
               Ministrstvo za kmetijstvo? Seveda nastopa tako, da prikaže predpisane kazni in ljudje
               se ustrašijo. Če je namen vlade Alenke Bratušek in ministra za kmetijstvo zastrašiti
               ljudi, da bodo karkoli počeli, potem je s tako kaznovalno politiko dejansko uspel. In
               mi smo proti taki kaznovalni politiki. In mi smo tudi za to, da se takšna kaznovalna
               politika spremeni, ker se s tem ne doseže nič. Drugo je za tiste, ki namensko delajo,
               ne le prekrške, ampak delajo dejansko tudi neka dejanja, ki so kazensko pregonljiva,
               z določenim namenom. Tam imate še Kazenski zakonik. V Kazenskem zakoniku imate
               dejansko možnost, da se preganjajo tisti, ki z določenim namenom, da pridejo do nekih
               sredstev, ki so pridobljena na nelegalen način, da se dejansko v tem primeru
               kaznujejo. Ampak to, da se kaznuje na takšen način, je odsev te vlade, da hoče na
               področju podeželja, da hoče na področju kmetijstva ljudi ustrahovati in zastrašiti.
               In to ni dobro. To ni dobro za Slovenijo.</p>
               <p>Drugo je, kako se kazni dejansko izvajajo. Se opravičujem, vendar jaz ne poznam
               določbe zakona, ki bi določala, da se vedno upošteva najnižja kazen. Jaz mislim, da
               gre tukaj za prosto presojo, in da imajo inšpektorji možnost proste presoje. Če tega
               ne bi meli, potem bi dejansko bile kazni določene na drugačen način.</p>
               <p>Ko govorimo o primerjavi in ko govorimo o tem, kakšne so kazni v kmetijstvu, lahko
               ugotovimo, da tisti, ki ne bo dal nalepke, ne bo pravilno označil vina, ne bo
               uporabil geografske označbe na pravilen način ali ne bo označil posode, je relativno
               veliko bolj kaznovan kot tisti, ki daje na primer Davčni upravi nepravilne podatke
               ali sploh ne da teh podatkov ali ne da podatkov o tem, da je kot samostojni podjetnik
               plačal prispevke. Na drugačen način in veliko manj bo kaznovan tisti, ki bo naredil
               nek davčni prekršek, v primerjavi s tistim, ki bo kot mali proizvajalec ali kot
               proizvajalec dejansko ne bo prijavil oziroma najavil pridelave mošta. S tega zornega
               kota je takšna politika, jaz mislim, usmerjena, usmerjena v podeželje, usmerjena v
               kmetijstvo. In ta politika, ki je tako usmerjena, je namenska. Jaz seveda menim, da
               to ni dobro in zaradi tega smo danes sklicali to sejo, smo dali predlog za sklic te
               seje, da na eni strani pokažemo, da takšna kaznovalna politika pomeni uničevanje
               podeželja in da na drugi strani pomeni tudi manjšo proizvodnjo v kmetijstvu in pomeni
               odliv oziroma odhod ljudi s podeželja. In to ni dobro. In tudi kot minister za
               kmetijstvo bi moral to vedeti in navsezadnje stopiti korak bližje ali pa korak nazaj
               in ugotoviti, da so kazni nesorazmerne. Danes je kolega Tanko že govoril o kaznih, ki
               so nesorazmerne v primerjavi s prevozom nevarnih snovi. Jaz tukaj ugotavljam, da so
               nesorazmerne v primerjavi z davčnimi prekrški, kajti učinek davčnega prekrška je
               verjetno veliko večji, je zatajitev davka, je utajitev davka, kot učinek, če nekdo da
               napačno nalepko o geografskem poreklu na steklenico. Učinek je veliko večji. In tukaj
               je nesorazmerje.</p>
               <p>Jaz tukaj vidim, da ni neke želje in nekega hotenja, da bi se karkoli tukaj
               spremenilo. Navadno odgovori temeljijo na tem, kaj se je dogajalo v preteklosti, kaj
               se je dogajalo leta 2007, kaj se je dogajalo leta 2003, leta 2002 itn. In ti odgovori
               ministra ne dajejo nikakršnega upanja za kmete, da bi se dejansko v prihodnosti v
               okviru tega ministrstva karkoli spremenilo. Sedaj se bo težko, ker vlada je
               odstopila. Ampak jaz bi opozoril tudi, ko se navajajo neki dogodki iz preteklosti, da
               niso povezani s prihodnostjo, in da navsezadnje lahko utemeljimo določeno zadevo in
               utemeljimo določeno kazen tudi, če želite, s kaznovalno politiko Marije Terezije ali
               pa Franca Jožefa v povezavi z Martinom Krpanom, ko je tovoril sol od Trsta do Dunaja.
               Vendar zato ne bo nikakršnega napredka. In tukaj jaz ne vidim s strani Ministrstva za
               kmetijstvo, da bi prišlo do kakršnekoli spremembe v mišljenju in da bi se na tem
               področju karkoli zgodilo. Nesorazmerne kazni, ne samo v primerjavi z drugimi
               prekrški, ampak tudi v primerjavi s premoženjem, s tem, koliko so ljudje sploh
               sposobni plačati v določenih primerih, pa siromaši kmetijstvo, je dejansko napad na
               podeželje in navsezadnje v kmetijstvu povzroča dejansko neko zastraševalno politiko.
               Jaz mislim, da je temu treba narediti konec, da je treba celotno kaznovalno politiko
               spremeniti, in sicer v smeri, da bodo kazni sorazmerne tako glede na druge kazni kot
               tudi na stanje premoženja ljudi.</p>
               <p>Naslednje, kar bi še rad opozoril na koncu, lahko se tudi tukaj pove, da gre tukaj
               za neko predvolilno kampanjo, da se je začela predvolilna kampanja. Predvolilna
               kampanja se je pač začela zaradi tega, ker je odstopila Alenka Bratušek, ker ni več
               vlade Alenke Bratušek, ker se čaka na datum volitev. In kaj je pri tem narobe?
               Navsezadnje smo poslanci ves čas, ko smo v parlamentu, na nek način v predvolilni
               kampanji. Ne sicer formalni, ampak dejansko se pa verjetno bodo ljudje spomnili
               tistih, ki so pač naredili dobra dela, in tistih, ki so naredili manj dobra dela. In
               tukaj ne vidim nič narobe.</p>
            </sp>
            <sp xml:id="SDZ6-Izredna-64-2014-05-14.sp123">

               <speaker>PODPREDSEDNICA POLONCA KOMAR:</speaker>

               <p>Izvolite, gospod minister. Imate besedo.</p>
            </sp>
            <sp xml:id="SDZ6-Izredna-64-2014-05-14.sp124">

               <speaker>MAG. DEJAN ŽIDAN:</speaker>

               <p> Hvala.</p>
               <p>Spoštovani, še enkrat bi rad povedal, kar sem danes že trikrat ali osemkrat povedal,
               da če gledamo zakon o gozdovih se je v bistvu tam sistem začel leta 2007. Pa ne
               govorim, da je to dobro ali slabo. Ampak tega ne smemo pozabiti. Ker mi govorimo
               karkoli sedaj govorimo, govorimo o preteklosti, ali je preteklost leta 2013, 2010 ali
               2007. V vsakem primeru govorimo o preteklosti. Bi pa rad, spoštovani poslanec, kljub
               vsemu nekaj povedal, ker smo se pogovarjali o Zakonu o prekrških in kako naj
               inšpekcijski organ odloča, ali je to odvisno od njegove dobre volje, kako se je
               zjutraj najedel ali vstal na takšno ali drugačno nogo. V bistvu Zakon o prekrških
               jasno določa in govori, da kadar so kazni v razponu, se izreče najnižja predpisana
               mera globe. Potem pa velja tudi izjema, ki jo lahko inšpektor upošteva in potem naj
               upošteva tudi vse okoliščine, ki vplivajo na to, ali bo sankcija manjša ali večja, to
               so olajševalne in oteževalne okoliščine, in sicer stopnja storilčeve odgovornosti za
               prekršek, nagibe, iz katerih je prekrške storil, stopnja ogrožanja in tako naprej ter
               škoda in podobno. Potem pa je pomembna še ena alineja, da se pri odmeri globe
               upošteva tudi storilčevo premoženjsko stanje, višina njegove plače, njegovi drugi
               dohodki, njegovo premoženje in njegove družinske obveznosti pa še potem naprej nekaj
               besed piše. Torej inšpekcija ne more delati čisto po svojem občutku, ima zakon. Ali
               ljudem, ki izvajajo nadzor, zaupamo ali ne zaupamo, je stvar percepcije vsakega od
               nas. Jaz vam pa moram povedati, da jaz za razliko od marsikoga v naši državi pa
               državno upravo spoštujem. Hvala.</p>
            </sp>
            <sp xml:id="SDZ6-Izredna-64-2014-05-14.sp125">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Replika. Izvolite, gospod Šircelj.</p>
            </sp>
            <sp xml:id="SDZ6-Izredna-64-2014-05-14.sp126">

               <speaker>MAG. ANDREJ ŠIRCELJ (PS SDS):</speaker>

               <p>Ja, hvala za odgovor minister. Jaz samo pravim, da je to navsezadnje stvar proste
               presoje. Poznam to določbo, ampak glede na okoliščine, kakršne so, glede na
               okoliščine, v kakšnem stanju je tisti, ki naj bi bil kaznovan, na okoliščine
               premoženjskega stanja, na namen in tako naprej in tako naprej, o tem določi seveda
               inšpektor. O tem govorim. In to dejansko pomeni, da je to prosta presoja inšpektorja.
               On lahko tudi prvič, glede na okoliščine, ki so navedene in jih bo on lahko dokazoval
               v postopku, predpiše najvišjo kazen. O tem govorim. Ker zaradi tega pa so v razponu,
               in to velja za celotno zadevo, to velja za vse prekrške. To, kar ste prebrali, seveda
               poznam, ampak nikjer ni zagotovila, da bo vedno izrečena najnižja kazen in da je prva
               kazen najnižja. O tem govorim. Ker če bi taka določba bila, potem bi bila pač
               najnižja kazen v zakonih predpisana, potem pa še ona druga višja kazen. Zaradi tega
               to govorim.</p>
               <p>Glede spoštovanja državne uprave pa jaz nimam nobenih težav, tako da ne vem, na kaj
               se to nanaša.</p>
            </sp>
            <sp xml:id="SDZ6-Izredna-64-2014-05-14.sp127">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>K razpravi se je prijavil gospod minister Židan.</p>
            </sp>
            <sp xml:id="SDZ6-Izredna-64-2014-05-14.sp128">

               <speaker>MAG. DEJAN ŽIDAN:</speaker>

               <p>Me veseli, da o nekaterih stvareh, kljub vsemu če smo opozicija, koalicija, podobno
               razmišljamo. Samo naslednje bi rad povedal. Da bi videli, kako inšpektorji odločajo,
               pa velja pogledati prakso, zato sem tudi jaz povedal številke iz preteklih let, iz
               letošnjega leta in jih primerjal. Ne zato, da bi dražil levo, desno ali sredinsko
               stran, ampak zato, da vidimo, kako se inšpektorji odločajo. Ko vidimo, kako se
               odločajo, v bistvu inšpektorji delajo to, kar je razumno. Uporabljajo v osnovi to
               metodo, ki jo ima na razpolago, in to je opozorilo.</p>
               <p>Pa še nekaj bi rad povedal, seveda inšpektorju zaupamo, da se bo odločil racionalno
               v skladu z zakonom in tudi za stranko čim manj boleče. Vendar če inšpektor tako ne
               dela, ima stranka pravno varstvo. In to je pritožba. Hvala.</p>
            </sp>
            <sp xml:id="SDZ6-Izredna-64-2014-05-14.sp129">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sedaj je k besedi prijavljen gospod Samo Bevk. Za njim se pripravi gospod Jožef
               Horvat, za njim gospod Franc Pukšič in potem še Branko Smodiš.</p>
            </sp>
            <sp xml:id="SDZ6-Izredna-64-2014-05-14.sp130">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Minister mag. Dejan Židan je prav gotovo eden najboljših, če ne najboljši minister
               za kmetijstvo v samostojni Sloveniji. Je strokovnjak, dober in priljubljen politik in
               zato tudi uvrščen na najvišja mesta različnih anket javnega mnenja. Nobeno naključje
               torej ni, da je zato postal tarča SDS, največje opozicijske stranke v Državnem zboru,
               in to dobrih 10 dni do evropskih volitev in nekaj mesecev pred državnozborskimi
               volitvami. Kot tarčo pa je bilo treba izbrati tudi ministra Socialnih demokratov, saj
               smo bili v dobrega zadnjega pol leta na javnomnenjskih anketah Socialni demokrati
               največkrat omenjeni in ocenjeni kot vodilna politična stranka v državi. Torej gre s
               strani predlagatelja za poceni in ceneno nabiranje političnih točk pred prihajajočimi
               se volitvami. Za predlagatelja torej ni cenejše predvolilne kampanje kot neposredni
               TV-prenos na tretjem parlamentarnem programu. Scenarij, kot smo ga že ničkolikokrat
               srečali v zadnjem letu dni, odkar se je Janševa vlada znašla v opoziciji. To pa je
               oviralo normalno delo tako državnega zbora kot tudi vlade. Dejstvo namreč je, da je
               državni zbor tako postal ujetnik največje opozicijske stranke, vse s ciljem
               destabilizacije političnega prostora v tej državi. Toliko izrednih sej, delovnih
               teles in izrednih sej državnega zbora, največkrat jalovih, kot jih je v dobrem letu
               dni sproducirala SDS, v samostojni Sloveniji še ni bilo. Zakaj sem bil v svoji oceni
               tako neprizanesljiv? Zato, ker je minister za kmetijstvo in okolje mag. Dejan Židan
               direktno in učinkovito demantiral vse navedbe predlagatelja o visokih kaznih v
               kmetijstvu ter da minister mag. Židan in predsednica vlade mag. Alenka Bratušek
               delujeta proti podeželju in slovenskemu kmetu, kar seveda ni res. Resnica je ravno
               nasprotna. Vlada Janeza Janše je leta 2007 v državni zbor prišla z zakonom, kjer so
               bile kazni v kmetijstvu bistveno višje, kot so kazni danes. Konkretne številke je
               natančno povzel minister mag. Židan, zato jih seveda ne bom ponavljal. So pa bistveno
               višje bile v zakonu iz leta 2007, v zakonu, ki ga je predlagala Janševa vlada.
               Zanimiva pa je tudi navedba aktualnega ministra, da je bilo v času vlad leve
               politične provenience za 17 % manj glob, kot takrat, ko so nam vladale desne vlade.
               Dejstva torej govorijo sama zase. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp131">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednji ima besedo gospod Jožef Horvat.</p>
            </sp>
            <sp xml:id="SDZ6-Izredna-64-2014-05-14.sp132">

               <speaker>JOŽEF HORVAT (PS NSi):</speaker>

               <p>Hvala za besedo, spoštovana podpredsednica. Spoštovani gospod minister s sodelavkami
               in sodelavci, drage kolegice in kolegi!</p>
               <p>Rad iščem skupne točke z ene in druge strani in najprej moram reči, da se še kako
               strinjam z ministrom, ki pravi, da bi tukaj v tej dvorani morali več govoriti o
               kmetijstvu. Jaz samo dodajam, in sprejemati najboljše odločitve za naše slovensko
               kmetijstvo. Moje razprave o kmetijstvu, vsaj trudim se tako, niso nikoli odvisne od
               časovne točke na časovnem poltraku trajanja poslanskega mandata. Govorimo pa seveda o
               izjemno pomembni zadevi. Govorimo o politični suverenosti Republike Slovenije. In tu
               se večkrat strinjam z mnogimi trditvami, s to pa še posebej, namreč s trditvijo prof.
               dr. Jožeta Osterca, ki pravi, da se moramo politiki zavedati, da politične
               suverenosti ni brez zagotovljene pridelave hrane, ki je ključna strateška surovina.
               Mi danes, hvala bogu, lakote še ne čutimo; upam, da je v Sloveniji nikoli ne bomo.
               Lahko pa se zgodi dobesedno čez noč. In tu resnično gre za pravo vprašanje politične
               suverenosti. Nikakor se nikoli nisem strinjal s tem, ko je bivša predsednica Vlade s
               polnimi pooblastili gospa Alenka Bratušek govorila, da smo ohranili politično
               suverenost zato, ker nismo odprli vrat za trojko. Kmetijstvo pravzaprav ni samo
               gospodarska panoga. Kot sem enkrat že povedal, imajo tu Angleži, kljub temu da je
               slovenski jezik izjemno bogat, ampak na tem področju je treba priznati angleškemu
               jeziku, da je nekoliko bogatejši, ko govori o kmetovanju kot o "agriculture". Se
               pravi, da gre za kmetijstvo, ki je kultura obdelovanja zemlje, pridelovanja
               rastlinske hrane in reje živali. Vse mora biti in mora potekati na primerni etični
               ravni, h kakršni razviti svet vse bolj teži in jo podpira. Takšen način kmetovanja je
               sonaraven, je trajnosten. Slovenski človek je skozi zgodovino kulturno kmetoval in s
               tem oblikoval kulturno krajino, na katero smo ponosni in jo občuduje ves svet. Mi pa
               jo želimo in jo moramo ohraniti. Morda bo zvenelo nekoliko smešno, ampak morda bo
               kdaj kdo združil kmetijstvo oziroma Ministrstvo za kmetijstvo in okolje z
               Ministrstvom za kulturo. Ne bi bilo slabo, ker na podeželju biva bogastvo
               raznolikosti slovenske kulture in temelj slovenstva.</p>
               <p>In zdaj k ožji vsebini današnje teme. Med sejo me je poklical vinogradnik iz
               Lendavskih goric – o tem sem velikokrat govoril –, da nekaj moramo na tem področju
               narediti. Lendavske gorice so bile svoj čas v velikosti 625 hektarjev največji
               strnjeni kompleks vinogradov. Žal se nama z gospodom ministrom ni uspelo dogovoriti
               za termin okrogle mize v Lendavi, kjer bi govorili o perspektivah lendavskega
               vinogradništva in vinarstva. Ampak to nama bo mogoče kdaj v prihodnje uspelo. In ta
               moj sogovornik mi je pomagal simulirati, kaj pravzaprav pomeni kazen za vinogradnika
               po novem Zakonu o vinu; te kazni so za male pridelovalce v intervalu od 650 do 6
               tisoč 500 evrov. Mi lahko govorimo o nominalni vrednosti neke kazni, ampak, gospe in
               gospodje, realna vrednost kazni se pa s časom spreminja. V času konjunkture, ko cvete
               ekonomija, je 650 evrov manj kot danes, ko živimo v krizi. Lahko se kdo temu smeje,
               ampak tako je. In zdaj naprej z mojim prijateljem vinogradnikom razvijava: povprečna
               površina vinograda v Lendavskih goricah je 15, 16 arov, tam lahko pridelate, če ste
               pridni, okrog 2 tisoč 500 do 3 tisoč kilogramov grozdja, če je dobra letina 3 tisoč..
               In če ves ta pridelek prodate po ceni, ki je od 35 centov do 40 centov za kilogram
               grozdja, dobite – koliko? Zaokrožimo na tisoč evrov. In potem se vam zgodi, hote ali
               nehote, pač ne spremljate predpisov, da dobite najnižjo kazen, to je 650 evrov, kar
               pomeni, da skoraj ali pa bolj točno 65 % ali pa dve tretjini pridelka ali pa skoraj
               ves pridelek morate dati za to kazen, ki vam je odmerjena. Ali si mi zdaj
               predstavljamo kaj pomeni 650 evrov? Na papirju je to videti O. K. Ni previsoko, ni
               prenizko. Ampak to je cela letina nekega povprečnega prekmurskega vinogradnika. Tako
               moramo primerjati, gospe in gospodje, te zadeve. Da ne govorim o tem, koliko
               pravzaprav vi dobite za nek vinograd s 450 trsi pa še s kakšno zidanico, če ga
               prodajate oziroma za koliko ga lahko v prekmurskih goricah kupite. In še naprej, ko
               pač razpravljamo, seveda tudi o kmetijstvu, bi rad povedal, da moramo biti tukaj
               izjemno izjemno senzibilni. Nisem zadovoljen s tem, o čemer bomo verjetno kmalu čez
               dve, tri ure razpravljali na Odboru za kmetijstvo, ko bo govora o tem, da se bodo
               poslanci zgolj seznanili, s tem nisem zadovoljen, s shemo neposrednih plačil.
               Predlagani predlog za izenačitev neposrednih plačil za njive in kraške travnike ter
               visokogorske pašnike pomeni, gospe in gospodje, uničevanje kmetijske proizvodnje v
               Sloveniji. Pika. Neposredna plačila niso darilo Evropske unije oziroma Slovenije,
               ampak izravnalno plačilo med prihodki in odhodki pri kmetijski pridelavi. Zato kmetje
               severovzhodne Slovenije zahtevajo, da so zaradi največjih vlaganj v kmetijsko najbolj
               proizvodnih področjih le-ta primerno finančno podprta, če želimo ohranjati slovensko
               samooskrbo z domačo pridelano hrano in zagotoviti politično suverenost Republike
               Slovenije. Brez slovenske pridelane hrane ni slovenske predelovalne industrije. Se mi
               tega zavedamo? Sprašujem se tudi, ali ne veljajo več strateške usmeritve, ki smo jih
               sprejeli v resoluciji in so nas bila polna usta o slovenski samooskrbi, "pridelajmo
               si hrano za jutri", smo rekli. Ali taka delitev neposrednih plačil pomeni skladen
               razvoj podeželja, regij, ko najbolj kmetijska območja izgubljajo 30 do 40 %, med
               katerimi bo najbolj prizadeto prav Pomurje. Ne bom tukaj nadaljeval, ker bo gospa
               podpredsednica rekla, da ni tema te seje, ampak to so vsebine, o katerih bi morali
               tukaj govoriti. Seveda, da se razumemo, jaz seveda še kako privoščim, da dobijo tudi
               kraški kmetje pa visokogorski kmetje, ampak ne more priti do sprememb dobesedno čez
               noč. Te bodo veljale za obdobje 2015–2020, brez da bi s tem bilo neko soglasje
               konkretno kmetov severovzhodne Slovenije.</p>
               <p>Ta današnja razprava kmetijstvu nič ne škodi. Dobro je, da se o teh zadevah
               pogovorimo, da opozorimo in da vsak na svojem področju naredi svojo nalogo. Hvala
               lepa.</p>
            </sp>
            <sp xml:id="SDZ6-Izredna-64-2014-05-14.sp133">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod minister se je prijavil k besedi.</p>
            </sp>
            <sp xml:id="SDZ6-Izredna-64-2014-05-14.sp134">

               <speaker>MAG. DEJAN ŽIDAN:</speaker>

               <p>Dovolite samo eno informacijo, ker v tej skupini verjetno ne bomo prisotni na tej
               pomembni seji Odbora za kmetijstvo, ki bo potekala po tej seji Državnega zbora. Mi
               smo, ko smo se začeli pogajati leta 2010, torej aprila, imeli tri velike nevarnosti.
               Prva nevarnost je bila, da se pomembno zniža znesek 140 milijonov evrov, ker ste
               hoteli iti na evropsko izenačitev. To smo preprečili. Bili smo v pravi skupini držav,
               tako da količina denarja je približno ista.</p>
               <p>Druga nevarnost bi bila, da nas prisilijo, da gremo v regionalno plačilo, in to
               takoj. To pomeni, da od plačila, ki ga imamo sedaj različnega, za polje pa za
               travnike, imamo na žalost razmerje napačno, takoj gremo na enako plačilo po celi
               državi, in to takoj. Jaz moram reči, da smo, mislim da uspeli znotraj gabaritov, ki
               so, čeprav cela Evropa gre počasi v regionalno plačilo, torej da je plačilo
               /nerazumljivo/ enako. Mi pa seveda moramo razlagati, da imamo drugačna razmerja, kar
               se Slovenije tiče. Količino denarja smo uspeli ohraniti, vendar tudi to smo uspeli
               ohraniti v končni fazi, ker smo bili enotni navzven in ker smo se pridružili pravi
               skupini držav. Uspeli smo izpogajati še neka dva modela, in prvi model je, da karkoli
               se dogaja, se dogaja postopoma do leta 2019, da se lahko konkretna kmetija prilagodi,
               in tisto, kar je pomembno, uspeli smo izpogajati skupaj z nekaterimi drugimi malimi
               državami, kot je Irska pa še nekatere druge, model delne konvergence. Tako da kljub
               vsemu, ko se gre na izenačitev plačil, se gleda status posamezne kmetije, da ne sme
               biti prevelikega nihanja. Poleg tega pa je treba vedeti, da proizvodna vezava, ki je
               v bistvu sedaj predlagana, pa še medregijsko redistribucijo dodatno zmanjša. Tako da
               medregijsko bo prišlo do nekih premikov. Na ravni kmetij bodo ti premiki mogoče
               manjši. Bi pa še nekaj rad opozoril. V tem trenutku je zelo dosti razprave, dajmo
               uveljaviti redukcijski količnik ali koeficient. To pomeni, dajmo travinje nekje
               zmanjšati. Ampak mi ne smemo pozabiti, če to kdo zagovarja, zagovarja na nek način
               dodatno težke pogoje za gorske in višinske kmetije. In v gorskih in višinskih
               kmetijah je v tem trenutku lociranih 50 % kmetij, ki proizvajajo mleko. In gorsko
               višinske kmetije se nimajo umakniti kam. Hvala.</p>
            </sp>
            <sp xml:id="SDZ6-Izredna-64-2014-05-14.sp135">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sedaj ima besedo gospod Franc Pukšič.</p>
            </sp>
            <sp xml:id="SDZ6-Izredna-64-2014-05-14.sp136">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi, podpredsednica, minister z ekipo, lep pozdrav!</p>
               <p>Če torej zelo konkretno pogledamo o čem danes govorimo, o kaznih, o zakonu o
               vinarstvu, ki je bil sprejet pod to vlado. V 56. členu piše, da z globo od 650, kar
               je najmanj, do 6 tisoč 500, torej to je tisto, kar je kolega Horvat pred menoj
               govoril, desetkrat več je od najnižje do najvišje, se kaznuje za prekršek iz prvega
               odstavka tega člena manjši pridelovalec, ki prideluje grozdje, mošt, vino ali druge
               proizvode kot fizična oseba. V prvem odstavku 56. člena piše med drugim tudi, "če ne
               priglasi podatkov v register, kot to določa 15. člen tega zakona". V 15. členu pa med
               drugim, vse kar je v registru, torej navedeni nekateri podatki, če ne boš sporočil
               zaloge mošta, vina ali drugih proizvodov, uporaba stranskih proizvodov iz grozdja in
               vina, pomeni, če bi se skisalo ali pa boš naredil iz tistega kis in če tega ne boš
               prijavil, boš dobil 50 litrov kisa in boš plačal 650 do 6 tisoč 500 evrov kazni. Ali
               pa uporaba vina za lastno porabo. Pomeni, če boš kakšen mesec malo več spil, pa tega
               nisi prijavil, ker si imel fešto, boš plačal 6 tisoč 500 evrov kazni. Malo sem tudi
               jaz karikiral, namerno. Ampak tisti, ki kaznujejo, ki izvajajo zakon, policaji
               pravijo, da oni samo izvajajo. Pravijo, da delajo, kot je zapisano. Pri nas ni
               kulture pri izvajanju zakonodaje na prekrških, da bi opozarjali, da bi imeli neko
               krivuljo. Prvič opozorilo, drugič kazen, tretjič, ne vem, povečaš za 20 %, 30 % in
               tako dalje na vseh področjih. Ampak glede na proračun, ki je vedno prazen, je naloga
               inšpektorjev, ti, ki prinašajo notri denar in tudi policije, da maksimalno udarijo,
               kolikor se le da. In potem se tudi, žal, in to pač vemo, ker nam to ljudje povedo,
               tudi šteje njihova delovna angažiranost, aktivnost, sposobnost in ne vem kaj vse še.
               Kazni bi morale po mojem globokem prepričanju preprečevati ne kmetovanje, ampak
               prekupčevanje. Kmete bi morala kazenska politika spodbujati, ne pa kaznovati še
               tisto, kolikor pač imamo. Dejstvo je, da ljudem v Državnem zboru resnično zelo
               malokdaj govorimo o kmetijstvu in govorimo premalo o kmetijstvu. Če bi seveda
               govorili več o kmetijstvu, bi imeli danes bistveno manj zaraščenih površin. Slovensko
               podeželje bi bilo bolj obdelano in s tem bi imeli tudi lahko nižjo brezposelnost.
               Tudi šole, ki izobražujejo na tem področju, bi lahko imele večji, boljši, bolj
               popularen pomen in se bi to enostavno splačalo. Dejstvo pa je, da v naši državi nismo
               takšni, da bi bili primerljivi z nekimi velikimi kmetijskimi površinami, ampak smo
               takšni, kot smo, in to, kar imamo, moramo spodbujati in ohranjati. Slovensko
               podeželje je slovenski kmet ohranil dobrih 14 stoletij, zato smo na tem področju, kot
               smo. Ko prebiraš, slišiš, da s tako slabo samooskrbo, kot jo imamo v zadnjem času, še
               nismo bili nikoli. Kolikor vem, je prašičereja uničena. Koliko vem, se nam tudi
               Perutnina Ptuj pred očmi pogreza sama v sebe zaradi žal slabega vodenja, zaradi nekih
               posegov, ki jih je uprava naredila v Merkurju in tako dalje. Skratka, izgubili so
               ogromno denarja, ljudje pa delajo tam v izredno slabih, tako moram reči, težkih
               pogojih za izredno nizko plačo. Povrtninarstvo, pa sadjarstvo, ki sta bili v
               Sloveniji pomembni panogi, je danes, kar se povrtninarstva tiče, popolnoma izumrlo.
               Veste, vse to je tudi zato, kot smo se že nekajkrat pogovarjali o koriščenju
               evropskih sredstev, gre tu sedaj za neposredna plačila kmetom, o čemer bo govora
               danes na Odboru za kmetijstvu. Državni zbor oziroma poslanci o teh zadevah nismo kaj
               informirani, ampak Vlada dela samo po svoje. Dela, tudi kar se tiče kohezijske
               politike, v nasprotju z veljavno zakonodajo, ker bi morala imeti dva operativna
               programa za dve kohezijski regiji, pa vsega tega ni.</p>
               <p>Če gremo naprej. S kmetijskimi zemljišči se žal velikokrat dela kot svinja z mehom.
               Pred nekaj minutami sem prišel z Ministrstva za promet, kjer smo ponovno opozarjali
               na ohranjanje določenega kmetijskega zemljišča zaradi izgradnje neke ceste ob
               železnici, ki lahko poteka izven kmetijskih zemljišč, ne zaradi nekih bom rekel
               koruptivnih namenov nekih uslužbencev bi se naj to zgodilo izven. Upam, da bo na
               osnovi tega današnjega sestanka s kmeti ministrstvo resno odreagiralo, da bo se to
               ohranilo. Veliko je torej teh zadev, s katerimi bi se morali ukvarjati. In če bi se,
               verjamem, da bi koalicija in opozicija velikokrat lahko našli skupno stališče. Ne v
               dobrobit ministru, ki je najboljši, smo slišali. Zdaj, če je najboljši zato, ker je
               mislil narediti državno podjetje za gozdove, pa ga v tem ne podpirajo gozdarji, tako
               mimogrede, ampak morali bi najti skupno besedo za dobrobit prav nas, države, ljudi,
               samooskrbe. Kot sem rekel, ne moreš ti na majhnih kmetijah pridelati in biti tržno
               zanimiv, kot če imaš od 100 hektarjev naprej.</p>
               <p>Pa vendar, takšna je naša država, in to bi morali spodbujati tudi prek državnih
               rezerv. Zagotoviti je treba odkup pri manjših predelovalcih, ne pa na način, kot sem
               prebral prej en konkreten primer s kaznimi, kako kaznovati, ne da bi nekdo plačal
               celoletni pridelek. V desetih letih ne more toliko pridelati, kolikor mu lahko
               inšpektor po tem zakonu naloži kazni zaradi ene neumnosti. Kje pa bodo nekateri, pa
               sigurno ne vsi, sigurno ne tisti kmetije, ki jim to ni primarna dejavnost, prebrali
               vse to zakonodajo in koliko pač tega je in koliko se spreminja. Namen kazenske
               politike mora biti in bi morala biti zaščita, zaščita kmeta in tistega, ki se poleg
               tega ukvarja tudi z dopolnilno dejavnostjo, glede na prekupčevalce. Strinjam se, da
               ima lahko kmečki turizem kmetija, ki se ukvarja s kmetijstvom in tistim, kar na
               kmečki turizem sodi. Sigurno ne more imeti nekdo, pa vendarle to obstaja, in to bi
               morali preganjati, kmečki turizem z dejstvom, "kmečki turizem", dejansko pa gre za
               catering ponudbo nekega gostinca, ki na ta način obide določeno zakonodajo.</p>
               <p>Poglejte, kaj vse smo pravzaprav že naprtili temu kmetu. Mi smo danes že v stališču
               Slovenske ljudske stranke povedali, kot veste, obvezno knjigovodstvo za tiste, ki
               imajo več kot 7 tisoč 500 evrov skupnega dohodka na člana kmečkega gospodinjstva iz
               osnovne kmetijske dejavnosti. Če mene vprašate, je to prenizka postavka. Obvezno
               knjigovodstvo je zopet nek strošek. Mislim, da smo takrat, ko smo na to opozarjali,
               celo izračunali, da je to en bik na leto, ki ga moraš rediti in dati samo za to, da
               boš te stroške pokrival. Subvencije, vemo, da so se do sedaj upoštevale v višini 50
               %, sedaj se bodo štele 100 % za davčno osnovo in tako dalje. Zraven katastrskega
               dohodka, hvala bogu, da je Ustavno sodišče razveljavilo Zakon o davku na
               nepremičnine, za katerim je celotna vlada stala z vsemi glavami, ki jih ima, pa se je
               pokazalo, da so bile te precej prazne. In taka je tudi ta kaznovalna politika. Tu bi
               torej kazalo narediti več v smeri, če mene vprašate, na področju Sklada kmetijskih
               zemljišč in gozdov, kjer so se nekatere funkcije, ki jih ima v upravljanju,
               zmanjšale, torej njihova vsebina je bistveno manjša. V mislih imam
               denacionalizacijske postopke, vračanje, čeprav se to še vedno dogaja, ampak vendarle
               je to bistveno manjše in bi morali prav Sklad kmetijskih zemljišč in gozdov narediti
               tako, da bi tudi upravljali z zemljišči, z gozdovi, tako kot, ne vem, Zavod za
               zaposlovanje. To bi moralo biti podjetje, ki bi upravljajo z nezaposlenimi in bi bilo
               plačano ali pa imelo nagrado po tem, koliko dela so opravili, ne pa po tem, koliko
               tečajev, seminarjev ali kaj vem česa. Torej bistveno bolj bi se morali preko Sklada
               kmetijskih zemljišč in gozdov, če bi mu dali to nalogo, ukvarjati tako s področji, ki
               nam izumirajo, kot sem že prej omenjal so to sadjarstvo, povrtninarstvo, prašičereja
               in tako dalje, po drugi strani bi pa s tem zmanjševali brezposelnost in na področju,
               torej na sociali, kjer imamo nadomestila za brezposelne, potem ne bi potrebovali
               toliko raznih subvencij oziroma sredstev za preživljanje, ampak bi lahko spodbujali
               na tem področju. Tu imamo veliko priložnosti, ampak žal nič od tega se na kmetijskem
               ministrstvu žal ni dogajalo v zadnjem letu. Problem je pravzaprav ne toliko ministra,
               ampak ekipe, ki je okrog njega. Ampak kriv je sam, saj si sam postavi svetovalce in
               potem velik del stroke, na primer kmetje s Štajerskega in Prekmurja so izredno
               ogorčeni glede teh subvencij, kako bo to v naslednji finančni perspektivi, in o tem,
               o čemer bo danes govora na Odboru za kmetijstvo.</p>
               <p>Kazni, kot sem prej rekel, zaščita, pa tudi vzgojno bi naj delovale, ne pa da
               delujejo v smeri, da odbijajo mlade, ki bi se odločali in ostajali doma na podeželju.
               Veste, če bi mi imeli tudi pokrajine, če bi to imeli drugače urejeno, bi velik del te
               politike spadal na regijski ali na pokrajinski nivo, in bi tam glede teh zadev lahko
               bistveno učinkoviteje delovali, kot se to dogaja na nivoju države. In to bi bila
               sigurno garancija za nadaljnji razvoj samooskrbe slovenskega kmetijstva in podeželja.
               Govoriti pa o tem, kako je opozicija tista poredna, ki jo je res treba dati čez
               kolena,to je bilo celo danes, prav čudil sem se, da predsednik Državnega zbora ni
               enega od razpravljavcev, ko je nastopil v imenu poslanske skupine, ustavil, ko je
               začel z nagovorom Jožeta Tanka, pa SDS in ne vem kaj vse, preden je prišel do
               vsebine. Govoriti, kako pa je vse to O. K., pa ne gre. Dragi Socialni demokrati, z
               ministrom Židanom boste morali poklekniti in reči Mea maxima culpa, to so naši veliki
               grehi, 7 milijard ste zapufali državo v času gospoda Pahorja. Kam so šle te
               milijarde, kje so, koliko novih delovnih mest je, katero kmetijsko proizvodnjo ste
               obnovili? Morali boste narediti trikrat bolj globok poklon oziroma se prikloniti pred
               slovenskim narodom, ko boste pojasnjevali, ne mojim vnukom, ki so se zdaj rodili,
               ampak otrokom, ki se bodo tem vnukom šele rodili, kako poravnati 8 milijard pufov iz
               zadnjega leta vladanja in da na more biti najboljše poslanstvo te vlade na osnovi
               tega, ker ste dvigovali davke, ker ste uničevali gospodarstvo, obrtništvo in
               kmetijstvo in dvigovali kazni. Skratka, vsega tega se bo treba sistematično lotiti in
               pregledati, kot je nekdo rekel, ne samo tega, ampak celotne kmetijske zakonodaje. Ker
               danes govorimo o kmetijski zakonodaji, seveda tudi marsikaj drugega, in nekateri
               danes v tej dvorani ste hudo krivi ali soodgovorni, vendar ne vem, kako boste
               odgovarjali, ko leta 2015 ne bodo izkoriščena evropska sredstva. Seveda bodo na
               kmetijskem področju daleč najbolje in največ, to vemo, vendar tistega, kar bi tudi
               lahko dalo kakšno delovno mesto na področju proizvodnje, dopolnilnih dejavnosti ali
               zagona nove proizvodnje, tistega, kar je že bilo včasih, pa seveda ne bo.</p>
            </sp>
            <sp xml:id="SDZ6-Izredna-64-2014-05-14.sp137">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, izvolite, imate besedo.</p>
            </sp>
            <sp xml:id="SDZ6-Izredna-64-2014-05-14.sp138">

               <speaker>MAG. DEJAN ŽIDAN:</speaker>

               <p>Mislim, da ni prav, da zdaj govorimo o drugih stvareh, kakšna je bila obrestna mera,
               preden je ta vlada nastala, ali smo lahko dobili kredite ali ne, kakšna je bila
               gospodarska rast, ko je ta vlada prevzela delo, in zdaj, ko odhaja, mislim, da ni
               prav, da govorimo na tej seji, ker se pogovarjamo o kmetijstvu. Lahko pa povem, kaj
               se je spremenilo na področju kmetijstva, kar se tiče vrednosti proizvodnje in teh
               parametrov, ki so vezani na kmetijstvo. Bi pa rad nekaj drugega, spoštovani gospod
               poslanec, opozoril, ker je bilo zaznati to vnemo, da imamo namen obremenjevati kmete.
               To, kar se v praksi dogaja, sem skozi številke povedal. Moramo vedeti, da v bistvu
               povprečno Inšpektorat za kmetijstvo in okolje, ki glavnino vsega na področju
               kmetijstva nadzira, letno pobere milijon in pol ali pa milijon evrov glob. Vsak evro,
               ki gre iz kmetijstva, je preveč, ampak to je pač ta vrednost. Tu bi vas pa rad
               spomnil, kaj ste vi nameravali narediti, pa vas je vaša koalicija zaustavila. Preko
               spremembe Zakona o gozdovih ste hoteli slovenskim lastnikom gozda na letni ravni
               vzeti 2 milijona evrov. Pa vas je vaša koalicija zaustavila januarja prejšnje leto.
               Torej več ali bistveno več, kakor se vseh kmetijskih kazni pobere. Zato zelo nerad
               poslušam, kdo jemlje denar kmetom, kdo pa ne. Hvala.</p>
            </sp>
            <sp xml:id="SDZ6-Izredna-64-2014-05-14.sp139">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Smodiš, izvolite.</p>
            </sp>
            <sp xml:id="SDZ6-Izredna-64-2014-05-14.sp140">

               <speaker>BRANKO SMODIŠ (PS SD):</speaker>

               <p>Hvala za besedo, gospa podpredsednica. Spoštovani prisotni, dober dan!</p>
               <p>Glede na dosedanje razprave in predstavitve predlagatelja se mi porajata dve
               vprašanji. Ker gospod Židan s svojo ekipo opravlja odlično delo na Ministrstvu za
               kmetijstvo – ali je to problem te seje? Ali pa so mogoče drug problem ankete, ker se
               približujejo volitve? Ne vem, ampak občutek imam, da sta ti dve stvari kar povezani.
               Kot je minister že omenil, je bilo v času njegovega ministrovanja izrečenih bistveno
               manj kazni kot v času njegovega predhodnika. Veste pa, od koga je bil predhodnik.
               Zato o tem ne bi. Izpostavil bi še, če sem pravilno razumel, je predlagatelj izredne
               seje, ko je bil v vladi, v času njihove vlade predlagal bistveno višje kazni, kot so
               sedaj. To je res zanimivo.</p>
               <p>Visoke ali previsoke kazni. Za kršitelje je vsaka kazen previsoka. Edino za tiste
               ne, ki imajo od tega dobiček. Kaj pa mislijo tisti, ki nikoli niso bili kaznovani in
               pošteno živijo? Tisti bodo večinoma rekli, da so vse kazni prenizke, ker oni pač
               živijo pošteno, ker je bila prej večkrat omenjena poštenost. Vprašajmo se tudi o tem
               glede na današnjo razpravo. Imel sem občutek, da so naši kmetje pa vinogradniki
               veliki kršitelji. Prihajam iz Prlekije, Pomurja, kjer imamo veliko malih in velikih
               kmetov, veliko vinogradnikov, malih in velikih, in vem, da so večinoma vsi pošteni in
               delovni ljudje in ne kršijo zakonov. Tudi nimajo problemov ne s kaznimi in ne s
               prevoznicami. Ker poznam ljudi, pa tudi sorodnike imam, ki imajo kmetije, imajo
               velike kmetije, delajo in nimajo nobenih problemov s tem. Zato me tudi čudi, ko se
               zdaj govori, da imajo probleme vsi kmetje. To ni res.</p>
               <p>Nekdo je tudi izjavil, da ni nihče na strani kmetov. Socialni demokrati in minister
               Židan maksimalno podpiramo razvoj podeželja. Lahko pridete tudi v naše kraje,
               podeželje se razvija. Veliko se bori ministrstvo za samooskrbo s prehrano. Mislim, da
               ni prišlo do problema, da bi tako padla naša samooskrba v času ministrovanja ministra
               Židana, pač pa je to nastajalo prej. Zanimivo je tudi, ko je bilo prej rečeno, da se
               grdo govori o kmetih. Moram reči, da se v naših krajih kmet spoštuje in je gospod. Ne
               pa, kot je bilo tu rečeno, da se o njem grdo govori. Naslednja stvar, ki je v
               Pomurju, da kar veliko mlajših prevzema kmetije, kar je tudi pozitivno.</p>
               <p>Na koncu bi še dodal naslednje. Gospod Dejan Židan je prvi kmetijski minister, ki
               ščiti male in velike vinogradnike in kmete v Sloveniji. Če se z njimi pogovarjaš, se
               tudi oni strinjajo. Ampak vsepovsod je tako, vsi se vsepovsod tudi ne strinjajo, to
               je tudi v redu. Če ne, bi bilo tudi drugače. Dosežki Ministrstva za kmetijstvo so
               vidni in kot vidim, je to tudi prava pot, ne gre pa res vse čez noč. Še enkrat bi
               mogoče ponovil sprejete določene zakone, kjer je prej bilo rečeno, da se uničuje
               podeželje. Na primer Zakon o spremembah in dopolnitvah Zakona o vinu, po prošnji in
               soglasju vinarjev je bilo sprejeto resolucija o zaščiti kranjske čebele, Zakon o
               spremembah in dopolnitvah zakona o Kobilarni Lipica, promocija, načrt promocije
               kmetijskih proizvodov, promocijska kampanja lokalna kakovost, interno komuniciranje.
               Ali je to uničevanje podeželja? Ne vem. Mislim pa, da s tem se ne uničuje domači
               kmet, kot je bilo večkrat rečeno.</p>
               <p>Na koncu bi rekel, pa mogoče bo zgledalo malo smešno, ampak Slovenija bi rabila več
               takih ministrov, kot je Dejan Židan. Hvala.</p>
            </sp>
            <sp xml:id="SDZ6-Izredna-64-2014-05-14.sp141">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V nadaljevanju bodo razpravljali gospod Marijan Pojbič, mag. Majda Potrata, gospod
               Dragan Bosnić, gospod Janez Ribič in potem še Iva Dimic. 
                   Izvolite, gospod Pojbič. 
               
           </p>
            </sp>
            <sp xml:id="SDZ6-Izredna-64-2014-05-14.sp142">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana gospa podpredsednica.</p>
               <p>Jaz mislim, da je uvodoma zelo pomembno, da povem nekaj stvari in odgovorim na nekaj
               zanimivih razprav partnerjev iz koalicije in poslank in poslancev iz koalicije, ki so
               poskušali skozi svoje razprave napasti Slovensko demokratsko stranko in razlog, zakaj
               danes razpravljamo o tej temi, o kateri razpravljamo v Državnem zboru. Sam osebno
               ocenjujem, da je to dejanje, ki nima nikakršne podlage v razpravah teh poslancev,
               nikakršne, ker v Slovenski demokratski stranki smo to predlagali z jasnim namenom, z
               namenom, da opozorimo na probleme in na stvari, ki so problematične za slovenskega
               človeka, za slovenskega kmeta, za slovensko kmetstvo, za slovensko podeželje in tako
               dalje.</p>
               <p>Govoriti o tem, da skozi to razpravo Slovenska demokratska stranka pelje volilno
               kampanjo, mislim, da je to izjemno pritlehno dejanje tistih, ki se še kako zavedajo,
               kakšne velike napake so storili in se dogajajo, ko so sprejemali takšne in drugačne
               škodljive rešitve za slovensko podeželje za slovenskega kmeta in tako dalje. In med
               njimi so tudi kazni, o katerih danes govorimo.</p>
               <p>Sam sem popolnoma prepričan, popolnoma prepričan, da je ta vlada v zadnjem letu
               storila čisto vse, kar je bilo v njeni moči, da je napadla podeželje, da je napadla
               kmetstvo, da je napadla ruralno okolje. Razlogi so po moji osebni oceni zelo
               predvidljivi. Ker na podeželju nimaš nikakršnih možnosti izpeljati centralizacije na
               način, kot si to levica zamišlja v svojih pogledih in odločitvah, ki jih sprejema.
               Včeraj, moram reči, da sem bil zelo presenečen, ko si je minister za kmetijstvo
               dovolil reči, da mora biti slovensko kmetstvo zadovoljno, če je na oblasti leva
               vlada. To je od razlogov, ki me je zelo zrevoltiral. Ampak ne zaradi mene,
               zrevoltiral me je zaradi ljudi, ki živijo v ruralnem okolju, ki živijo na podeželju,
               in tistih, ki jih ta vlada obremenjuje s takimi visokimi kaznimi, jih obremenjuje z
               davki, kot je na primer nepremičninski davek. Saj vlada ni bila tista in ta koalicija
               ni bila tista, ki je ta nepremičninski davek umaknila, ki je nadpovprečno
               obremenjeval vsakega posameznika, vsakega kmeta, celotno ruralno okolje, ampak je to
               moralo storiti Ustavno sodišče na pobudo Slovenske demokratske stranke in tudi na
               pobudo opozicijskih strank Nove Slovenije in Slovenske ljudske stranke. To je
               odločilo Ustavno sodišče in ne Vlada in ne minister Židan. In ne vem, kako si
               minister Židan dovoli govoriti takšne neumnosti. Naj gre vprašat kmetstvo, naj gre
               vprašat podeželstvo, kako oni razmišljajo o tem, kakšen zakon si je dovolila Vlada
               sprejeti, ko je sprejemala nepremičninski davek. In gospod minister, lepo prosim,
               pojdite med ljudi pa povejte, da ste vi bili tisti, ki ste sedeli v tej vladi in v
               tej koaliciji, SD, Socialni demokrati, ki ste tak zakon sprejeli, ki ga je moralo
               razveljaviti Ustavno sodišče. Vi ste sedeli, točno vi osebno, in povejte to slovenski
               javnosti. V tej vladi, ki je takšno nadpovprečno škodljivo rešitev sprejela. In,
               spoštovani gospod minister, točno veste, koliko je bilo danes povedanega zelo točno,
               zelo jasno in zelo odgovorno, da so določene kazni v teh različnih zakonih
               nespremenljive in škodljive in so direkten napad – poleg teh zakonov in davčnih
               obremenitev, ki so bile sprejete – na podeželje, na kmetstvo in tako dalje. In da se
               vrnem, gospod minister Židan, prosim lepo, da poslušate. Samo tri stvari bom naštel
               ponovno, da vemo, o čem govorimo. In sicer o novem zakonu o gozdovih. Še enkrat bom
               ponovil tri stvari, ki jih je treba slišati 100-krat, da boste razumeli, kaj
               počenjate z vašimi odločitvami. Po novem zakonu o gozdovih je za prevoz lesa brez
               prevoznic ali s pomanjkljivo izpolnjenimi prevoznicami za pravne osebe in obrtnike
               predvidena kazen 5 do 50 tisoč evrov. Je to, gospod minister, res ali ni res? Je res
               to? V redu, boste povedali potem, ko boste imeli možnost. V Zakonu o vinu, če
               proizvajalec vina nepravilno uporabi geografsko označbo ali tradicionalen izraz, če
               ne označi posode ali ne najavi vinarskemu inšpektorju posest mošta, ga lahko
               inšpektor kaznuje z 2 tisoč 800 do 28 tisoč evrov kazni. Je res ali ni res? Gospod
               minister, sprašujem vas, je res ali ni res.</p>
            </sp>
            <sp xml:id="SDZ6-Izredna-64-2014-05-14.sp143">

               <speaker>PODPREDSEDNICA POLONCA KOMAR:</speaker>

               <p>Se bo minister potem oglasil.</p>
            </sp>
            <sp xml:id="SDZ6-Izredna-64-2014-05-14.sp144">

               <speaker>MARIJAN POJBIČ (PS SDS):</speaker>

               <p>Okej. Potem se bo oglasil. Potem za male proizvajalce so kazni od 650 do 6 tisoč 500
               evrov. Gospod minister, je to res ali ni res? Ja, zakaj me gledate, povejte ja ali
               ne. In tretjič, novela Zakona o ohranjanju narave, ki pravnim osebam za vožnjo in za
               parkiranje vozil v naravi predpisuje 5 tisoč do 10 tisoč evrov kazni. Za obrtnike je
               taka kazen tisoč do 5 tisoč evrov, ob tem lahko kršitelj ostane tudi brez vozila. Je
               v predlogu zakona to zapisano ali ni, gospod minister? Sprašujem vas: je res ali ni
               res? Sedaj sem navedel samo tri stvari in vas sprašujem, ali se vam, tej vladi in tej
               koaliciji zdi, da so te kazni sorazmerne z višino prekrška. Če gledamo samo to stvar,
               kar se tiče kmetijstva. In na drugi strani banko, bančno zgodbo in kakšne kazni so
               tam. Če te dve stvari primerjamo, gospod minister. Jaz sem prepričan, da bi ta vlada
               in ta koalicija morala razumeti in se zavedati, da to, kar je sprejela, in to, kar je
               tudi predlagano v enem delu v tisti tretji točki, da je to nedopustno, nesprejemljivo
               za slovenskega kmeta, za slovensko podeželje in predvsem za slovenskega človeka. In
               spoštovani, gospod minister, to, kar je vlada, ko ste bil minister za kmetijstvo v
               Pahorjevi vladi, in vlada Alenke Bratušek, ki jo sestavlja koalicija Socialnih
               demokratov, DeSUS-a, Virantove liste, potem imamo Jankovićevo listo in sedaj en
               delček Bratuškove liste, ne vem, kako se bodo konkretno dogovorili o številkah, kdo
               bo tu, kdo bo tam, ampak nekaj je pomembno, 8 milijard in nekaj čez ste zadolžili
               državo v času vladanja Boruta Pahorja, v kateri ste sedeli vi kot minister. In skoraj
               enako v enem letu vlada Alenke Bratušek. To je skupaj skoraj 17 milijard evrov. Od 17
               do 18 milijard evrov, ne bom govoril o točnih številkah. Jaz govorim približno in sem
               povedal približno številko, ki pa je tudi če je 17 ali 19, v vsakem primeru
               nesprejemljiva, presega vse meje dobrega okusa. In praktično je jasno in izračuni
               kažejo, da ste slovenskega človeka, skoraj vsakega posameznika, ki se rodi, tako kot
               sem včeraj povedal, zadolžili za 15 tisoč. Otrok, ko se rodi, je dolžan 15 tisoč
               evrov. Je to za spregledati ali za smejati? Meni ni. Slovenski demokratski stranki
               tudi ne …</p>
            </sp>
            <sp xml:id="SDZ6-Izredna-64-2014-05-14.sp145">

               <speaker>PODPREDSEDNICA POLONCA KOMAR:</speaker>

               <p>To ne, ampak dajte se osredotočiti na vsebino.</p>
            </sp>
            <sp xml:id="SDZ6-Izredna-64-2014-05-14.sp146">

               <speaker>MARIJAN POJBIČ (PS SDS):</speaker>

               <p>Bom zaključil, gospa podpredsednica. Lepo vas prosim, ker so drugi govorili vse, kar
               so si izmislili, pa niste prekinjali …</p>
            </sp>
            <sp xml:id="SDZ6-Izredna-64-2014-05-14.sp147">

               <speaker>PODPREDSEDNICA POLONCA KOMAR:</speaker>

               <p>Imate besedo.</p>
            </sp>
            <sp xml:id="SDZ6-Izredna-64-2014-05-14.sp148">

               <speaker>MARIJAN POJBIČ (PS SDS):</speaker>

               <p>Lepo prosim, da tudi meni dovolite povedati do konca.</p>
               <p>Ti dve vladi, ki sta zadolžili državljanke in državljane Republike Slovenije za tak
               znesek med 17 in 19 milijard evrov v štirih letih, sem prepričan, da je to zločin nad
               slovenskim narodom. To je zločin nad slovenskim kmetstvom, kar ste naredili v zadnjem
               času s temi davki, obremenitvami, kaznimi. To je zločin, še enkrat ponovim, nad
               slovenskim narodom, kaj si je ta koalicija, ta vlada in tudi vlada, ki je Slovenijo
               zadolžila za 8 milijard evrov. Jaz bi se na vašem mestu zelo zamislil nad tem, kar
               sem sedaj povedal. Če boste spoštovani Socialni demokrati, gospa Majda Potrata me
               prijetno, prijazno gleda vedno, se mi tako lepo nasmiha, mi je zelo všeč, zelo rada
               pove, kako se vi izjemno borite za socialno državo. In govoriti o socialni državi in
               hkrati zadolžiti otroka, ko pride na svet, za 15 tisoč evrov, pa se lahko vprašamo
               kam, v katero smer in kdo je tisti, ki bo, jaz sem prepričan, v nekem časovnem
               obdobju moral odgovarjati za takšne sprejete odločitve, ki so daleč od odločitev, ki
               si jih Slovenke in Slovenci želimo. So pa najbolj nesprejemljive odločitve, ki jih je
               kdorkoli v slovenskem političnem prostoru sprejel v škodo slovenskih državljank in
               državljanov, v škodo slovenskih kmetov, v škodo slovenskega podeželja in v škodo
               praktično vsakega posameznika v tej slovenski državi, razen bogatašev, razen
               privilegirancev in tistih, ki živijo kot mali bogovi v tej državi, ki se jih ne more
               dotakniti nič. Če že govorimo o kaznih, bi bilo izjemno pomembno, da bi enkrat
               slišal, koliko kazni je bilo pobranih od tistih, ki so oškodovali slovenski finančni
               sistem. Tistih, ki so bili v nadzornih svetih slovenskih bank, tisti, ki so vodili
               uprave slovenskih bank, in tistih, ki so sedeli na direktorskih stolčkih slovenskih
               bank in tako dalje. Mislim, da bi tisto bilo ključno, ne pa s takimi nesprejemljivimi
               kaznimi obremenjevati kmeta in tistega, ki bo peljal 5 ali 6 kubikov lesa, pa ne bo
               imel zraven prevoznice, s takimi nenormalnimi nesprejemljivimi kaznimi. Jaz mislim,
               da bi se ta vlada morala nad temi rešitvami, ki jih je sprejela v svojem mandatu,
               zamisliti. Upam, da bo v zelo kratkem času prišlo do novih volitev in da bodo volivci
               sprejeli odločitev, ki bo v korist slovenske države, slovenskih državljank in
               državljanov, ne pa v korist tistih, ki so sedeli tukaj in zlorabljali svoje položaje
               in naredili to, kar so naredili, iz slovenske države in slovenskega naroda.</p>
            </sp>
            <sp xml:id="SDZ6-Izredna-64-2014-05-14.sp149">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, izvolite, imate besedo.</p>
            </sp>
            <sp xml:id="SDZ6-Izredna-64-2014-05-14.sp150">

               <speaker>MAG. DEJAN ŽIDAN:</speaker>

               <p>Imate prav. Zelo sem si zamislil nad vašim govorom, ni pa verjetno to razlog, ki ga
               vi želite. Prvo, nad čem sem si zamislil, kdo vam je uspel toliko napačnih podatkov v
               govor napisati. Kakšnih 6 kubikov? Kje pa to piše da rabi za 6 kubikov človek
               dokument? Kakšnih 5 tisoč evrov? Kje pa to piše? Prosim lepo, prebirajte aktualni
               zakon, ne pa nekaj iz zgodovine, ker smo se pogovarjali, da se o zgodovini, vključno
               s tem, kdo je leta 2007 predpisal kazni 50 tisoč evrov, nekaj časa ne bomo
               pogovarjali.</p>
               <p>Bi pa rad naslednje povedal. Mogoče vas bo zanimalo. Ko sem bil prvič minister na
               svetu kmetijskih ministrov Evropske unije, smo bili trije iz grupacije levih
               ministrov, SND se reče, socialisti, demokrati, ministri SPD, kakorkoli. V tem
               trenutku nas je devet. Še več nas bo. Pa vam tudi razložim, zakaj. Zato, ker se je
               tudi pogled na podeželje spremenil. Na podeželje se sedaj gleda kot na proizvodnjo,
               gleda se tudi okoljsko in gleda se tudi socialno. Zato nova politika, ki se izvaja
               tudi v Sloveniji, se več ne imenuje intenzivna kmetijska politika, ampak
               socio-ekonomska kmetijska politika. Jaz vem, da vam ni všeč, da ljudje na podeželju
               vedno bolj iščejo rešitev ne več v desnih vladah, ampak v levih koalicijah, da vam to
               ni všeč. Ampak takšno je stanje stvari ne samo v Sloveniji, tudi širše okoli nas, pa
               bi vam predlagal, da se s tem sprijaznite, ker je to pač smer gibanja. Pa mislim, da
               je to prava smer gibanja.</p>
               <p>Pa še nekaj bi rad povedal. Ves čas se pogovarjamo tudi o splošni ekonomski
               situaciji, čeprav kolikor sem razumel, to ni tema današnje razprave, vam moram
               odgovoriti. Spominjam se vlade Boruta Pahorja, čeprav me od začetka ni bilo zraven,
               kaj ste mu pustili. Namesto denarja v blagajni ste mu pustili pajkove mreže in pajke.
               Vlada je bila takrat, in država pred tem, da poklekne. Pa moram reči, da je zelo
               dobra politika gospoda Pahorja in njegovih pomočnikov takrat uspela državo
               stabilizirati. In ko je Pahorjeva vlada končala svoj mandat, je uspela ponovno priti
               na gospodarsko rast. Ni bila neka strašna, ampak ponovno smo uspeli priti.
               Gospodarska rast je pa tista, ki omogoča, da pobiramo davke, da plačujemo tako
               šolstvo, zdravstvo in vse ostalo. Pa potem se je zgodila ponovno katastrofa, in to
               desna vlada. Kaj je desna vlada naredila? To sem videl, ker sem pa tokrat bil
               minister od začetka. Imeli smo prvo četrtletje skoraj 5-odstotno gospodarsko rast
               navzdol, torej padec, ne rasti. Sedaj ko odhajamo – kaj puščamo? Puščamo takšne
               prognoze, da nam je celo neka nemška ustanova, ki jo vsi v Evropi upoštevajo,
               izračunala 1,5 %. Od vas smo prevzeli v svoje roke obresti med 6 do 7 % in nam jih je
               uspelo spraviti na 3,4 %, mislim, da je danes. Poglejte, saj strošek proračuna ni
               generalna zadolžitev, ampak strošek zadolžitve so marže. In jaz moram reči, res je,
               da vlada odhaja, in se strinjam s tem, kar je povedala predsednica vlade, vlada
               odhaja ponosno. Kdorkoli bo za nami, ali bo ponovno leva vlada, kar mislim, da bi
               bilo za Slovenijo koristno, ali bomo ponovno imeli smolo, da bo desna. Nekaj
               koristnega smo za državo naredili. Hvala.</p>
            </sp>
            <sp xml:id="SDZ6-Izredna-64-2014-05-14.sp151">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Pojbič, imate repliko? Izvolite.</p>
            </sp>
            <sp xml:id="SDZ6-Izredna-64-2014-05-14.sp152">

               <speaker>MARIJAN POJBIČ (PS SDS):</speaker>

               <p>Čisto na kratko. Na neke stvari ne bom odgovarjal, bom pa na eno pomembno stvar, na
               začetek razprave gospoda ministra.</p>
               <p>Jaz sem povedal in zdaj bom ponovil, gospod minister, pa vas še enkrat sprašujem,
               ali to drži ali ne drži. Zapisano je v Večeru. Sedaj bom citiral. Sedaj boste pa še
               enkrat povedali, ali to drži ali ne drži. "Po novem Zakonu o gozdovih je za prevoz
               lesa brez prevoznic ali s pomanjkljivo izpolnjenimi prevoznicami za pravne osebe in
               obrtnike predvidena kazen 5 do 50 tisoč evrov." Sedaj vas pa sprašujem, gospod
               minister. Ali se je tisti, ki je to zapisal, zlagal, in to ne drži, kar ste vi rekli,
               ali to drži? Samo to me zanima. Da ne bi slučajno si kdo dovolil še enkrat ponoviti
               tega, kar ste vi rekli. Izgledalo je, kot da sem se zlagal. Tukaj to piše.</p>
            </sp>
            <sp xml:id="SDZ6-Izredna-64-2014-05-14.sp153">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister, imate možnost za odgovor.</p>
            </sp>
            <sp xml:id="SDZ6-Izredna-64-2014-05-14.sp154">

               <speaker>MAG. DEJAN ŽIDAN:</speaker>

               <p>Jaz moram reči, saj novinar ni sam kriv, da je pripisal podatke iz nekvalitetnega
               gradiva. Vi sami pa se morate odločiti, ali boste verjeli časopisnim članom ali pa
               Uradnemu listu. Vam skopiram Uradni list mogoče? Hvala.</p>
            </sp>
            <sp xml:id="SDZ6-Izredna-64-2014-05-14.sp155">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Tanko kot predlagatelj, izvolite.</p>
            </sp>
            <sp xml:id="SDZ6-Izredna-64-2014-05-14.sp156">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Smo dobili najboljšega eksperta vlade za komentiranje javnofinančnih gibanj v
               obdobjih vlad. Rad bi ga opozoril, da je bilo v mandatu 2004–2008 vlada Janeza Janše
               med tistimi, ki je imela najboljše kazalce v okviru Evropske unije. Najboljše. So
               preverljivi podatki po Umarju, po komerkoli. In da je bilo obdobje Boruta Pahorja, ko
               je čakal na francosko-nemški vlak, pač obdobje, ko je bilo eno najslabših v Evropski
               uniji. Država je stagnirala in padala.</p>
               <p>Kar zadeva proračune so bili prej več ali manj skoraj izravnani, zadolžitve neznatne.
               Ko ste prišli, je prišlo z vami 8 milijard v treh letih, ko ste v letošnjem letu
               naredili 8 milijard v enem letu. Seštejte to. Na koncu ta hip ni denarja za
               subvencije dijaških vozovnic, ni denarja za investicije, ni denarja za nič, minister
               za finance pa govori, da ima polne baferje denarja. Torej kaj drži? Izjava Čuferja
               včeraj v Portorožu ali današnje sporočilo ministra Omerzela? Sedite pa skupaj v isti
               vladi. Eden nima nič, ne more sanirati niti podrtih mostov, drugi se hvali s presežki
               denarja. Nimate denarja za pokritje lastne udeležbe za kohezijska sredstva, projekti
               stojijo. Samo z DDV-jem bi dobili 7 % na vloženi del, brez tistega, kar je povezano s
               plačili za prispevke in tako naprej. Torej, gospod minister, če ste že zašli. Ne drži
               tisto, kar govorite, pa se lahko posipate, govorite, kakor hočete, ne drži, podatki
               ne držijo, sistem ne drži. Če bi bili tako dobri, ne bi hodili vsake dva meseca po
               tri milijarde v tujino, bi ustvarili doma. Če bi bili tako dobri, ne bi dali toliko,
               kot je primanjkljaja, za samo hrano v tujini na leto, bi dobili doma. Ali pa večino
               tega. Pa se bo sesula vsak čas tudi svinjska proizvodnja. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp157">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod minister, imate besedo.</p>
            </sp>
            <sp xml:id="SDZ6-Izredna-64-2014-05-14.sp158">

               <speaker>MAG. DEJAN ŽIDAN:</speaker>

               <p> Hvala lepa. Lepo, da ste omenili obdobje 2004–2008, tako zelo vljudno rečejo
               ekonomisti, obdobje pregretja v Sloveniji, ko se je Slovenija vsako leto bruto
               zadolžila za 6 milijard. Tako veliko bruto zadolžitve, kakor je bilo v vašem obdobju,
               nikjer ni bilo. Bruto zadolžitev 6 milijard evrov in poglejte, kaj se je dogajalo …
               Kaj pa je bruto zadolžitev? To je zadolžitev države in vseh ostalih, ki v tej državi
               živijo navzven. 6 milijard evrov letno. Ali je to dobro ali to ni dobro, jaz ne vem.
               Ekonomisti pravijo, da je to pregretje bilo razlog za kasnejše …</p>
            </sp>
            <sp xml:id="SDZ6-Izredna-64-2014-05-14.sp159">

               <speaker>PODPREDSEDNICA POLONCA KOMAR:</speaker>

               <p>prosim za mir v dvorani …</p>
            </sp>
            <sp xml:id="SDZ6-Izredna-64-2014-05-14.sp160">

               <speaker>MAG. DEJAN ŽIDAN:</speaker>

               <p>… slabe stvari, ki so se dogajale. Jaz sem uspel kulturo dialoga ohraniti, SDS
               očitno je ne zmore, ampak to je vaš problem, to ni moj problem, spoštovani gospod
               …</p>
            </sp>
            <sp xml:id="SDZ6-Izredna-64-2014-05-14.sp161">

               <speaker>PODPREDSEDNICA POLONCA KOMAR:</speaker>

               <p>Prosim za mir v dvorani.</p>
            </sp>
            <sp xml:id="SDZ6-Izredna-64-2014-05-14.sp162">

               <speaker>MAG. DEJAN ŽIDAN:</speaker>

               <p> … tisto, kar pa je bilo vprašanje, bi pa rad ponovil naslednje. Kar se tiče
               izvajanja kmetijske politike, vam lahko zagotovim, da plačujemo zelo hitro, generalno
               celo prej, kot v prejšnjih letih – torej denar je na razpolago. Kar se tiče okoljske
               politike, moram reči, da sem pa tukaj pa res iz vaših rok prevzel težko stanje. Samo
               18 % denarja je bilo izkoriščenega. Zadeva je bila sicer nerešljiva, če minister
               Bogovič ne bi naredil tistega, kar je naredil konec leta 2012 – overcommitment.
               Mogoče bi povedal dva ali tri dobre podatke. Zadeva, ki je bila nerešljiva, izgleda
               sedaj v tem trenutku takole. Vi veste, da je na razpolago samo 548,5 milijonov evrov
               evropskega denarja, z overcommitmentom, ki je bil na razpolago, pa je do tega
               trenutka podpisano sofinancerskih pogodb 630 oziroma 640, vsak čas pa jih bo 680. In
               to je omogočilo, da je prišlo tudi do gradbenega buma. Samo v aprilu je bilo
               refundirano denarja za te evropske projekte 10 milijonov evrov. Če ste, spoštovane in
               spoštovani, dobro prebrali poročilo Umarja, zakaj se je začela gospodarska rast
               lansko leto in zakaj se nadaljuje letos, boste videli, da je posebej omenjena
               okoljska kohezija, ki jo mi za vami uspešno rešujemo. Hvala.</p>
            </sp>
            <sp xml:id="SDZ6-Izredna-64-2014-05-14.sp163">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Prosila bi, da je mir v dvorani, kadar nekdo govori. Ne gre za spoštovanje
               poslovnika, gre za spoštovanje drug drugega ter za spoštovanje ministrov in pa
               poslancev, ki govorijo.</p>
               <p>Proceduralni predlog. Gospod Pukšič, izvolite.</p>
            </sp>
            <sp xml:id="SDZ6-Izredna-64-2014-05-14.sp164">

               <speaker>FRANC PUKŠIČ (PS SLS):</speaker>

               <p>Hvala lepa, gospa podpredsednica.</p>
               <p>Jaz sem hotel dati repliko gospodu ministru, tako da ne bo proceduralni predlog,
               ampak bo replika.</p>
            </sp>
            <sp xml:id="SDZ6-Izredna-64-2014-05-14.sp165">

               <speaker>PODPREDSEDNICA POLONCA KOMAR:</speaker>

               <p>V redu.</p>
            </sp>
            <sp xml:id="SDZ6-Izredna-64-2014-05-14.sp166">

               <speaker>FRANC PUKŠIČ (PS SLS):</speaker>

               <p>Da ne bi potem bilo rečeno, da sem izkoristil nekaj drugega. Gospod minister, ko ste
               govorili o gospodarski rasti. Z 8 milijardami dolga se da tudi narediti kaj na
               gospodarski rasti. To se boste verjetno z mano strinjali. Ampak veste, gospodarska
               rast je bila v zadnjem četrtletju zaradi dveh zadev. Prvič je bila zaradi izvoznikov,
               ker se je gospodarstvo popravilo v Evropi. In drugič, zaradi projektov, ki smo jih
               speljali leta 2012. Torej dva projekta za pridobivanje evropskih sredstev, zagon
               investicij. Enkrat za nekaj čez 450, skupaj za nekaj več kot 900 milijonov evrov, in
               za dodatnih 500 milijonov evrov investicijskega denarja. To je eno. Od tega bomo mi
               plačevali šolstvo, zdravstvo in tako dalje, ne pa od ene milijarde evrov, ki jo imamo
               danes v proračunu za obresti. Ko ste postali minister v prejšnji vladi, ste prevzeli
               vlado s približno 200 milijoni evri za obresti. Sedaj imamo milijardo evrov samo za
               obresti. In tu je problem. Tisto, kar ste prej rekli, v času vlade, ko je bil gospod
               Bogovič minister, se je pobralo manj glob kot v vašem času za 17 % – šel sem v
               magnetogram pogledat. Res je, ampak takšno sprejemanje zakonodaje, kot je za
               vinarstvo, pa menda ni bila niti ena globa izpisana, pa takšna zakonodaja s tako
               drastičnimi globami je pač brez zveze, to je brez smisla, to je jalovo delo. V
               energetiki imamo delovno pa jalovo moč. Inšpektorji pač morajo svoje delo opraviti,
               kar sem že v svoji razpravi rekel, da s tem zaščitimo kmeta. Namen politike je ne
               onesposobiti, ampak kaznovati tiste, ki se to zaslužijo.</p>
            </sp>
            <sp xml:id="SDZ6-Izredna-64-2014-05-14.sp167">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Tanko, izvolite, v imenu predlagatelja.</p>
            </sp>
            <sp xml:id="SDZ6-Izredna-64-2014-05-14.sp168">

               <speaker>JOŽE TANKO (PS SDS):</speaker>

               <p>Tisto, kar je v rokah vlade, je zadolževanje proračuna in blagajn, ki so povezane s
               proračunom. Bruto zadolžitev je osebno zadolževanje državljanov ali pa podjetij. To
               nima zveze z državnim proračunom. Prvo. To bi lahko dvakratni minister do zdaj že
               vedel. Drugo, kar je, največji čas prejšnje finančne perspektive ste vladali vi,
               levica. Če ne bi bilo prejšnje vlade in pa Bogoviča, se naj bi črpalo nič. Sedaj
               začenjamo novo perspektivo in ni narejeno nič. To ve vsak župan, ni narejen noben
               operativni program. Torej s čim se hvalite? Z nič. In tako je tudi na mnogih drugih
               področjih. Edino, kar funkcionira, je zadolževanje, poviševanje davkov, kazni in pa
               zaposlovanje v javnem sektorju. To je vse, kar ste storili v tem mandatu, ko ste vi
               na vladi, in tudi v prejšnji Pahorjevi vladi enako. Denar pa ste iskali na zunanjem
               trgu, da ste to naredili. Investiciji nič. Predsednica vlade dva meseca nazaj tu ni
               znala našteti enega protikriznega ukrepa. In če bi radi vedeli, zakaj je gospodarska
               rast, preberite poročilo Evropske komisije, vsaj prvi stavek tega zadnjega poročila.
           </p>
            </sp>
            <sp xml:id="SDZ6-Izredna-64-2014-05-14.sp169">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod minister je želel besedo.</p>
            </sp>
            <sp xml:id="SDZ6-Izredna-64-2014-05-14.sp170">

               <speaker>MAG. DEJAN ŽIDAN:</speaker>

               <p>Po navadi imam navado, da preberem vsaj dva stavka, tako da ne bom šel po vašem
               navodilu, brez zamere. Generalno gledano, okoljska kohezija, saj vi veste, zakaj je
               bila težava. Težava so bile odločbe, ki so se od leta 2007 izdajale. Kdo jih je
               izdajal? Poglejte podpise, vas prosim lepo. Odločbe, ki ščitijo občine na ta način,
               da ne ščitijo države čisto nič. Res pa je, to imate pa prav, če ne bi bilo pravic
               dodatne porabe, ki niso bile samo za kmetijstvo, to ima bivši minister prav, več jih
               je bilo, za kmetijstvo je bilo 182 vseh pravic, dodatne porabe je bilo 500 in nekaj,
               bi bila zadeva čisto nerešljiva. Sedaj je zadeva rešljiva, in to vam povem kot plus.
               Kar se pa tiče nove finančne perspektive, jaz vam moram povedati, tako program kot
               pogodba osnutka sta tam, kjer morata biti – na komisiji. Sicer tega ne vodi kmetijsko
               ministrstvo, to poznamo vsi skupaj, to je organ upravljanja. Imam pa zagotovila, da
               čisto dobro pogovori potekajo in da bo vse pravočasno podpisano. Za tisto, kar sem pa
               jaz odgovoril, vam pa lahko naslednje povem. Program razvoja podeželja, ki se je
               usklajeval v Sloveniji silno dolgo, na koncu zadnje leto intenzivno, je kot osnutek,
               ki nam omogoča pogajanja z Evropsko unijo, Slovenija poslala ali prva ali kot ena
               izmed prvih držav v Bruselj, in to je bilo novembra lansko leto. Tukaj gre za
               milijardo sto. Jaz upam, da se bomo tudi še o tem pogovarjali vsaj na Odboru za
               kmetijstvo, ker čez nekaj tednov oziroma dva, tri, štiri mesece moramo končno verzijo
               uskladiti. Tukaj smo dejansko pravočasni in tudi če gledate izkoristek, boste videli
               tako neposredna plačila, izkoristek pred desetimi leti, sicer prvo leto je bil slab,
               samo 64 %. Vendar to je čisto nek drug razlog, to ni sposobnost ali nesposobnost
               organov ali vlade. Od tukaj naprej je bil pa dober. In tudi ko gledamo zadnja leta,
               vidimo, da se giblje nekje od 99 do 97, ampak ta razlika ni posledica nesposobnosti
               slovenske administracije, ampak nekih modalitet, ki jih Evropska unija vmes
               uveljavlja in tudi potem del denarja včasih vzame nazaj, da kakšne intervencije na
               ravni Evropske unije izpelje.</p>
               <p>Tako za področje kmetijstva lahko rečem, da je denar relativno dobro črpan, tudi kar
               se programa razvoja podeželja tiče je relativno dobro črpan. Se pa z vami strinjam,
               na področju okolja pa bo treba še marsikaj narediti, med drugim tudi okrepiti upravni
               del, administracijo, kar pa je na žalost v teh kriznih časih, ko so same neke
               prepovedi, pa minus 1 %, minus 1 %, težje kot v časih konjunkture. Hvala.</p>
            </sp>
            <sp xml:id="SDZ6-Izredna-64-2014-05-14.sp171">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Majda Potrata, izvolite, imate besedo.</p>
            </sp>
            <sp xml:id="SDZ6-Izredna-64-2014-05-14.sp172">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod minister z ekipo, poslanke
               in poslanci!</p>
               <p>Žal treh gospodov, na katere bom uvodoma reagirala, ni tukaj. Je pa vseeno vredno
               povedati. Seveda sem ponosna na to, da ima Slovenija zapisano v 2. členu Ustave, da
               je Slovenija pravna in socialna država. Moje zadovoljstvo je pa še toliko večje, ker
               lahko povem, da so avtorji slovenske ustave prvotno imeli v mislih samo zapis, da je
               Slovenija pravna država. Z amandmajem moje stranke in še nekaterih drugih, tedaj
               opozicijskih strank je bil naknadno vnesen tudi ta del besedila, da imamo zdaj v
               ustavi zapisano, da je Slovenija pravna in socialna država. Toliko glede zgodovine in
               tega, kakšen odnos ima kdo do česa. Potem je bilo rečeno, da je angleščina bogatejša
               od slovenščine zaradi izraza, ki ga premore tudi slovenščina. Agrikultura je tudi
               beseda slovenskega besedišča, le da jo izgovarjamo drugače, kot jo izgovarjajo
               Angleži, oboji pa imamo iz istega besednega vira besedo prevzeto. Ampak da v
               Sloveniji prevzemamo in cenimo kmetijstvo, dajte samo to pogledati, da govorimo o
               kulturnih rastlinah, o poljedelskih kulturah, o kulturni krajini in tako dalje. Tako
               da ta izraz ni rezerviran samo za angleško govorno območje, ki naj bi bilo domnevno
               bogatejše od slovenskega.</p>
               <p>In tretja stvar, o kateri bi želela govoriti. Seveda zelo cenim slovensko kmetstvo.
               Ampak vloga kmetstva se je skozi zgodovino spreminjala. Tudi delež prebivalstva, ki
               se je živel iz kmetijstva, se je spreminjal. Ne znam pa si predstavljati, kaj bi bilo
               z nami kot nacijo, če ne bi bilo v tej naciji tudi izobražencev, tudi meščanov in
               vseh tistih poklicev, ki nam omogočajo normalno življenje v skupnosti, kakršna je
               sodobna država. In ne sprašujemo se potem ali ne pozabimo, kakšno mesto v svoji
               kulturi pripisujemo Trubarju ali pa Prešernu ali pa Cankarju ali pa Kosovelu ali pa
               še komu drugemu iz zdajšnjih časov. Nemogoče je, da bi sodoben narod ostal na ravni
               literarnega okusa, ki bi priznaval samo povest, ampak je tudi to že prerasel. Nisem
               si mislila, da bomo ob tej temi, o kateri danes razpravljamo na izredni seji,
               razpravljali tudi o takih vprašanjih splošne narave. Ampak je dobro povedati, da
               imamo tudi na ta splošna vprašanja zelo različne poglede.</p>
               <p>Zdaj pa k temi. Predlog priporočila v zvezi s previsokimi kaznimi v kmetijstvu.
               Priporočila ni. Torej je naslov tak, da je težko govoriti o priporočilu, ki ga ni in
               o katerem je imela Zakonodajno-pravna služba toliko pripomb. Vem, da je predlagatelj
               rekel, da kaj pa potem, če Zakonodajno-pravna služba nekaj zapiše, tisto se upošteva
               ali se ne upošteva. Ampak jaz bi si želela, ob tem da priznavam opoziciji vso
               pravico, da vlaga zahteve za sklice izrednih sej pa nujnih sej, da bi bila malo bolj
               dosledna in bi pripravljala kakovostnejše gradivo, predvsem pa take sklepe ali
               priporočila, ki bi jih bilo mogoče upoštevati. Namreč, zdaj je vsaj priporočilo, ni
               več sklep, ker to smo zdaj že vzeli, kajne, to se je upoštevalo iz priporočil oziroma
               mnenja Zakonodajno-pravne službe. Ampak Zakonodajno-pravna služba opozarja ravno na
               pavšalno trditev, ki je zapisana v točki dnevnega reda – previsoke kazni v
               kmetijstvu. In opozarja ravno na to, da je v 1. priporočilu navedenih samo troje
               zakonov, ki naj bi dokazovali, še več, samo trije primeri, ki naj bi dokazovali te
               previsoke kazni. Meni se ne zdi več vredno posebej opozarjati na to, da je treba pač
               vedeti, kaj je v zakonu zapisano, in da so eno globe za fizične osebe in drugo globe
               za pravne osebe in tako dalje ter da se mora marsikaj upoštevati, ker potem ne bi
               mogli izpeljati teze, da so predpisane v zakonih enormne kazni za tiste, ki storijo
               manjše prekrške, in ne bi bilo mogoče postaviti teze, da so osnovni nameni tega
               ravnanja, da deluje vlada Alenke Bratušek proti podeželju in slovenskemu kmetu. Kako
               to tezo dokazati? Ta teza ni dokazana, mi je zelo žal. In kar naenkrat – prosim,
               dajte si prebrati to iz poročila seje odbora, kjer tudi piše, da trije primeri glob
               za prekrške iz treh zakonov po mnenju Zakonodajno-pravne službe ne zadoščajo za
               oceno, da so visoke kazni splošen problem na celotnem področju kmetijstva. In še
               naprej tudi govori, da je 2. priporočilo nejasno zaradi tega, ker vzroka za
               zatrjevano nesorazmernost kazni v kmetijstvu s težo prekrškov ne dokazuje. Da je
               nedoločen ukrep, s katerim področjem naj se primerjajo kazenske določbe v kmetijstvu.
               Danes smo prevoze nevarnih snovi poslušali kot primerjavo za to. In ta primerljivost,
               to pa je nekaj, kar opažam običajno pri tekstih SDS. Govori o primerljivih državah –
               ja, kaj so zdaj primerljive države? Pa ne povejo, po katerih kriterijih države
               medsebojno primerjajo. No, zdaj bom povedala takole. Nedavno sva s kolegom Samom
               Bevkom na kmetijskega ministra in na gospodarskega ministra naslovila pisno vprašanje
               v zvezi z zaščito slovenskih rastlin. In samo za primer, v Sloveniji imamo 3 tisoč
               500 vrst rastlin, Anglija jih ima pa komaj nekaj čez tisoč vrst. No, ali je zdaj
               Anglija primerljiva država s Slovenijo? Tu je problem primerljivosti. Vedno je
               vprašanje, kaj primerjamo. Seveda bomo ugotovili enormne razlike, če bomo
               neprimerljivo primerjali. Treba je vedeti, kaj je osnova, kateri kriteriji so pred
               nami. Seveda je to priložnost, da se vprašamo, kakšno pa je stanje v kmetijstvu. In
               če zaradi česa se mi zdi usmeritev ministra mag. Židana dobra, je zaradi tega, ker
               nas nenehno opozarja na to, da sta hrana in voda pomembni strateški surovini in eni
               najpomembnejših valut, tistih, ki bosta odločali o življenju v prihodnosti. Moji
               kolegi pa so povedali že toliko glede tega, kaj si mislimo o tej zahtevi, da je za
               nas pač nesprejemljiva in nevzdržna, da sem se dotaknila drugih stvari. Hvala.</p>
            </sp>
            <sp xml:id="SDZ6-Izredna-64-2014-05-14.sp173">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Dragan Bosnić. Pripravi pa se gospod Janez Ribič.</p>
            </sp>
            <sp xml:id="SDZ6-Izredna-64-2014-05-14.sp174">

               <speaker>DRAGAN BOSNIĆ (NeP):</speaker>

               <p>Hvala.</p>
               <p>Prav čutim potrebo, da se pogovarjam s kom, ker sem osamljen ostal tukaj. Jaz bi
               razpravljal z nekoliko drugačnega stališča, in sicer s stališča narave. Narava nima
               volilne pravice, zato ne bom poskušal biti všečen, ampak bom nekaj dejstev v zvezi s
               kaznimi, ker smo še vedno pri prvi točki, kolikor spremljam zadevo, čeprav smo se na
               trenutke oddaljili. Zakon o gozdovih in zakon o ohranjanju narave, ki je v proceduri,
               in kazni, ki so tu označene kot previsoke kazni. V tem parlamentu sem slišal dve
               izjavi, ki sta mi bili zelo zanimivi. Enkrat smo govorili o onesnaževanju okolja in
               je nekdo takrat rekel, da tisti, ki onesnažuje, naj plača. Potem smo govorili o
               kršitvah zakona o gozdovih, skratka v zvezi s prevoznico in je bilo rečeno, da tisti,
               ki krši, naj plača. Moje izhodišče je nekoliko drugačno: "Tisti, ki onesnažuje, in
               tisti, ki krši, naj neha, naj prekine." In zdaj v zvezi s tem kaznovalna politika.
               Strinjam se z ministrom, da mora pač odvrniti. To je prioriteta, kar se narave tiče,
               mora odvrniti. Spremembe v okolju, ali je to gozd ali karkoli drugega, katerikoli
               drugi sistem, so ireverzibilne. To pomeni, da spremembo ni moč spraviti nazaj. Če
               pogledamo v luči novega zakona, vpliv na biodiverziteto. Se pravi, ireverzibilen
               proces, če nekaj takšnega počneš, mora biti zakon oziroma mora biti kaznovalna
               politika takšna, da te odvrne od tovrstne ideje.</p>
               <p>Druga zadeva. Če gledam cenik nekih prekrškov, kazni, glob, potem obrnem lahko zadevo
               drugače in rečem, da pa lahko postane ta kazen vkalkulirana. To pomeni, da gledam, da
               je okolje tržno blago, in tisti, ki ima denar, si potem lahko privošči večje posege v
               okolje. Zakaj to govorim? Jaz na gozd ne gledam kot na hlodovino. Če mojemu vnuku
               rečete, naj nariši gozd, sigurno ne bo risal kamiona s hlodi. Gre pač za nek
               ekosistem, dokaj občutljiv ekosistem, in vsa početja, ki vodijo v obstrukcijo teh
               sistemov, je treba preprečiti preventivno. To se da s kaznimi, ki odvračajo nekoga od
               tega početja. Vzgajati nekoga pri 60, lahko bi kvečjemu govorili o neki prevzgoji
               oziroma ne vem čem, je neizvedljivo oziroma je iluzorno pričakovati. To pomeni, teh
               istih hlodov, ki so bili nekoč drevesa, ne morete dati nazaj, zato je treba zadevo s
               kazensko, kaznovalno politiko preprečiti, preprečiti v smislu odvrniti nekoga od
               tovrstnih početij. Enako velja potem tudi za zakon, ki je v proceduri, zakon o
               ohranjanju narave. Edina zadeva, ki pa zdaj deluje, pozitivnega feedbacka mi ne
               premoremo in ga še dolgo ne bomo. In vzgojnega momenta kazni, kjer bi pač nekdo naj
               tudi sprejel kazen, jo razumel, jo dojel. To je iluzija, to je utopija, čakati na ta
               trenutek oziroma na ta čas, je lahko za okolje dokaj nevarno početje. To razpravo v
               parlamentu sem tudi jaz dojel kot neko predvolilno, ampak ne me narobe razumeti, nič
               se mi to ne zdi narobe, saj v končni fazi imamo vsi možnost soočati mnenja. Ampak iz
               prej navedenih vzrokov sem mnenja, in to bom še enkrat ponovil, da nikakor ne gre za
               previsoke kazni, čeprav je smešno, da kot 1. točko pač moram sprejeti to kot dejstvo,
               zato da lahko stisnem tipko za, da lahko razpravljam potem o tej točki. Hvala.</p>
            </sp>
            <sp xml:id="SDZ6-Izredna-64-2014-05-14.sp175">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Ribič bi lahko imel besedo, vendar ga trenutno ni v dvorani. Zato ima besedo
               gospa Iva Dimic, pripravi naj se gospod Franc Jurša.</p>
            </sp>
            <sp xml:id="SDZ6-Izredna-64-2014-05-14.sp176">

               <speaker>IVA DIMIC (PS NSi):</speaker>

               <p>Hvala za besedo, predsednik. Spoštovani minister s sodelavci!</p>
               <p>Zakaj izredna seja Državnega zbora na temo velikih kazni in glob? Zato, ker
               slovenskega kmeta to dejansko, ne da ga bremeni, ker ste potem argumentirali, da glob
               ni bilo veliko izrečenih. Ravno to je problem. To je enostavno zastraševanje
               slovenskega kmeta. Poleg vseh dvigov, davek, napovedi, kaj se bo še vse zgodilo, in
               resnično slovenski kmet je v krču. Boji se karkoli. Napoved in velik razpon kazni od
               nekaj sto evrov, do nekaj deset tisoč evrov ni nič drugega kot to, da prihaja in
               pomeni neko selekcijo pri kaznovanju. Se pravi, če se bo nekomu zazdelo ali če mu bo
               nekako všeč neka kmetija, bo tistega kmeta kaznoval z enormno visoko kaznijo. Kam se
               bo ta kmet pritožil? Mislim, da je treba tega kmeta povsem zaščititi predvsem zato,
               ker slovenski kmet ima slabe izkušnje iz bivšega sistema. Slovenski kmet je bil v
               bivšem sistemu podcenjen, lahko rečem, da je bil nekako potisnjen na rob slovenske
               družbe. Če samo omenim to, da smo bili kmečki otroci manj vredni že s tem, ko smo
               imeli zdravstvene izkaznice drugačne barve. Imeli smo namreč zelene. In s tem so nam
               odpadle vse pravice, vsi socialni transferji. Slovenski kmet se je v tistih časih
               zelo težko izobraževal. Zato mislim, da je treba slovenskega kmeta zaščititi tako na
               ravni davkov kot kazni in glob. Hvala.</p>
            </sp>
            <sp xml:id="SDZ6-Izredna-64-2014-05-14.sp177">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Jurša, pripravi naj se gospod Tomaž Lisec.</p>
            </sp>
            <sp xml:id="SDZ6-Izredna-64-2014-05-14.sp178">

               <speaker>FRANC JURŠA (PS DeSUS):</speaker>

               <p>Gospod predsednik, hvala lepa za besedo. Verjetno bo zelo težko po toliko urah
               razprave na to temo povedati kaj novega. Veseli me, da se je ta razprava malo
               umirila. Nekaj časa je bila blazno burna. Razpravo sem spremljal v svoji pisarni, ker
               sem imel neke druge obveznosti.</p>
               <p>Če je kaj, je pomembno to, da danes govorimo v tej dvorani o kmetijstvu. Ravno
               veliko možnosti in priložnosti v tej dvorani nimamo. Seveda pa bi mene bistveno bolj
               veselilo, da bi govorili o nekih drugih temah, ne pa o kaznih. V tem trenutku in
               sedaj, pa ne samo v tem trenutku in sedaj, tudi kdaj prej in kdaj pozneje bo o tej
               zadevi zelo všečno govoriti. ker vsi, ki smo tu notri, pa tudi tisti, ki jih ni,
               nimamo preveč v čislih, če imamo in če smo kaznovani. Želim pa nekaj reči, da
               slovenski kmetje spoštujejo predpise in niso veliki kršitelji. Tu in tam se že najde
               kakšen, ampak ne veliki kršitelji. Konkretno, če govorimo o lesu, poslušajte, ne
               smemo pozabiti, da kmetje, gozdarji lahko naenkrat brez prevoznice peljejo 6 kubičnih
               metrov lesa. Veste, to ni mala količina. Tudi sam sem lastnik gozda, tudi mi sekamo,
               pa je to že kar lepa količina lesa. Zaradi česa predvsem pozdravljam to, da govorimo
               o kmetijstvu? Sam izhajam iz tega stanu, pa tudi sam sem se profesionalno ukvarjal s
               kmetijstvom in tudi sem lastnik kmetijskih zemljišč, ki jih pa tudi sam s pomočjo
               mojih mlajših obdelujem. In sem toliko bolj tankočuten do tega vprašanja. Če bi se
               dotaknil še druge kategorije – vinogradnikov. Res je, da so vinogradniki sami želeli,
               da se na tem področju naredi red. In prav je, da vam rečem, da je v Sloveniji ogromno
               dobrih vinogradnikov in istočasno tudi kletarjev, ki so se usposobili in ponujajo na
               trgu kvaliteto. Predvsem mogoče tudi zaradi tega, ker se zavedajo, da brez kvalitete
               prodaje vina ni. Tisti, ki pa so manjši, pa več ali manj to vino pridelujejo za svoje
               lastne potrebe in za svoje prijatelje, saj ga tudi razdelijo po trgatvi vsem tistim,
               ki pridejo na ta dogodek. Mene bi veselilo, če bi mi danes govorili o enem drugem
               vprašanju. O tem, kako slovenski kmet skrbi za krajino. Veste, Slovenija in
               slovenskega kmeta ne sme nikoli biti sram, je lahko v ponos tudi primerjalno z
               drugimi evropskimi državami, na kakšen način urejamo krajino. Če bi to krajino urejal
               nekdo drug, ne pa slovenski kmet, nekateri mu očitajo subvencije, je vprašanje, kako
               bi ta krajina bila urejena in koliko bi stalo državo urejanje krajine. To moramo
               slovenskemu kmetu priznati in tudi v parlamentu ter tudi vladnih institucijah
               spoštovati. Mene vabijo različna društva s področja kmetijstva tudi na različne
               njihove dogodke. Zelo me skrbi, ko slišim odstotke samooskrbe s področja vrtnin, s
               področja žitaric, s področja pridelava mesa, enega ali drugega, tretjega, četrtega,
               kakor hočete. To je zaskrbljujoča stvar in o tej temi bi morali v prihodnosti v tej
               dvorani tudi spregovoriti. Kolegicam in kolegom pa predlagam, da tudi v naslednjih
               minutah, urah, kolikor še bomo o tej zadevi razpravljali, poskusijo biti strpni in v
               korist kmetijstva tudi kaj konkretnega in dobrega povedati.</p>
            </sp>
            <sp xml:id="SDZ6-Izredna-64-2014-05-14.sp179">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Tomaž Lisec. Pripravi pa se, gospod Franc Bogovič.</p>
               <p>Izvolite, gospod Lisec.</p>
            </sp>
            <sp xml:id="SDZ6-Izredna-64-2014-05-14.sp180">

               <speaker>TOMAŽ LISEC (PS SDS):</speaker>

               <p>Hvala, predsednik za besedo. Spoštovani člani Vlade, uradniki, kolegi in nekolegi,
               tisti, ki jih ni več!</p>
               <p>Jaz sem že včeraj rekel na odboru, da imamo pa le eno srečo. Da je konec mandata te
               vlade, kjer v bistvu lahko rečemo, da na področju kmetijstva je ena rdeča nit. To pa
               so višje globe oziroma višje kazni. S katerimkoli zakonom smo se na Odboru za
               kmetijstvo in okolje srečali, pa smo skušali biti vsi argumentirani, smo se na koncu
               srečali pri enem vprašanju: višje globe, višje kazni da ali ne. In tukaj je bila
               opozicija, predvsem Poslanska skupina SDS kjer smo z zakoni, z amandmaji skušali tem
               neracionalnim, neživljenjskim visokim kaznim reči, da jih preveč, da so previsoke, na
               drugi strani pa smo imeli koalicijo, ki je to tiho, s pritiskom ali z dvigovanjem rok
               potrjevala. Mi smo pripravili priporočila, ki pa jih je koalicija skoraj brez
               obrazložitve zavrnila. Tudi takšen sklep, ki pravi: Državni zbor je opravil razpravo
               v zvezi z visokimi kaznimi v kmetijstvu za to koalicijo ni sprejemljiv. Smo včeraj
               govorili štiri ure, pa danes, mislim, da že več kot štiri ure o tem govorimo oziroma
               šest ur o tem govorimo, pa niti takšnega sklepa, kot je ta, da smo opravili razpravo,
               ne morete sprejeti. Toliko o tem, ko včasih leti ping pong žogica, kdo je
               konstruktiven in kdo nekonstruktiven. Argumenti, zakaj včerajšnja pa današnja
               razprava in priporočila niso potrebni, pa so bili iz različnih petnih žil izvlečeni.
               Eno je bila to, da gre za demagogijo. Spoštovani, nikakršna demagogija! Preberite si
               zakone, ki jih sprejemate brez naše pomoči, poglejte, kakšne so kazni, in povejte
               slovenskemu kmetu, ali je to demagogija ali je to kruta realnost. Potem je bilo
               rečeno, da ne moremo sprejeti priporočila, ker da strokovne analize v tem
               predvolilnem času ne moremo narediti. To je rekla ena od koalicijskih poslank. Smo v
               predvolilnem času, strokovnih analiz ne morejo narediti uradniki, ki bi morali biti
               uradniki, strokovni uradniki, ne glede na to, ali je Franc Bogovič minister ali je
               Dejan Židan minister ali pa kdo drug. Očitno se od odstopa predsednice Vlade dogaja
               tisto, česar si slovenski državljani, predvsem pa slovenski kmetje, glede na to, da
               danes govorimo o kmetijstvu, ne želijo. Da je državno uradništvo dalo v ler in čaka
               novega gospodarja, do takrat pa bo skušalo še narediti zadeve tistim šefom, ki so jim
               sedaj po godu, tisti, ki čakajo nove šefe, pa si bodo poskusili izboriti dobre
               štartne pozicije, da bodo lahko čim boljši na tej hierarhični lestvici, ko pridejo
               novi šefi. Bilo je rečeno, da je ta tema nepomembna, ker smo že deloma v volilni
               kampanji. Spoštovani, če bi vsi uradniki, predvsem pa vsi poslanci in ministri delali
               tako, da bi se zavedali, da od prvega dneva mandata pa do zadnjega moramo delati
               tako, kot da so naslednje dan volitve, torej v prid državljanom ali pa kmetom, saj to
               je eno in isto, če danes govorimo o kmetijstvu, potem bi bilo veliko lažje. Tukaj pa
               sedaj, ko ves mandat opozarjam o visokih kaznih, smo pa naenkrat poslanci SDS
               označeni z demagogi, kako se gremo volilno kampanjo. Tri leta oziroma 26 mesecev smo
               se šli volilno kampanjo, kjer so nam skušali povedati, da so previsoke kazni, pa
               niste želeli poslušati. Boste pač morali požreti še to grenko pilulo in nas še danes
               do konca poslušati. Kazni v tem mandatu predvsem pri Zakonu o vinu in Zakonu o
               gozdovih, da ne bom zašel na druga polja, kot so nekateri zašli, niso v smislu
               preventivnega delovanja ali pa kaznovanja velikih tatičev. Nikakor ne. Gre za
               strašenje slovenskega podeželja, za strašenje slovenskega kmeta, ko se Franci, Jože,
               Janez, zjutraj zbudi in najprej razmišlja, kaj vse mora narediti, ne zato da bo
               zaslužil za svoj kruh in za svojo družino, ampak kaj vse mora narediti, da ne bo
               prišel nek policist, nek inšpektor in ga oglobil. Oglobil za zneske, ki niso samo
               dnevni njegov prihodek, ampak tudi za letni prihodek. Pa če narobe etikira liter vina
               ali če pelje napačno en kubik lesa – v nadaljevanju vam bom skušal dokazati, da je
               bilo delovanje ministrov, pa tudi gospoda ministra Židana, naperjeno predvsem proti
               malim kmetom. Ministrstvo, ki je pripravilo mnenje vlade za današnjo točko, je točno
               napisalo in samo dalo pozitivne argumente o tistem, o čemer govorim. Danes sem
               mislil, da bo več besed tudi o nepremičninskem davku, ki je še ena velika kazen, kjer
               vam je Ustavno sodišče na srečo reklo stop. In ko ste govorili o, kako je že bilo
               rečeno, nekakovostnih gradivih, spoštovani, če bi bilo nekakovostno gradivo, ga
               predsednik ne bi uvrstil na sejo Državnega zbora. Če bi bilo nekakovostno gradivo, bi
               verjetno končalo tako kot končajo vaši zakoni na ustavnih sodiščih, kjer vse pade,
               kljub mnenju Zakonodajno-pravne službe, kljub mnenju stroke, kljub mnenju – čeprav je
               ne upoštevate – tudi opozicije. Skratka, strašite kmete, pa kriminalizirate jih.
               Potem pa je imel včeraj en kolega, poslanec iz koalicije, celo toliko poguma, da je
               rekel, da mi, opozicija, kriminaliziramo kmete. Kako? Nasprotujemo takšnim
               neživljenjskim rešitvam, kot jih predlagate v zakone, predvsem na področju kaznovalne
               politike. In potem mi želimo kriminalizirati kmeta? Kriminalizirali ste ga, ker se
               vsako jutro sprašuje, kaj vse bo moral narediti, da ga država prek različnih organov
               ne bo kaznovala, da bo ja vse po tistih vaših kljukicah. Če bo eno kljukico zgrešil,
               evo, bo pa visoka kazen.</p>
               <p>Moram reči, kot sem prej začel, da na srečo je konec tega mandata, ker me je strah,
               ker je še kar nekaj področij, kjer bi se morala zakonodaja spremeniti. En primer je
               na primer Zakon o živinoreji, kjer so kazni v tolarjih. Na srečo je konec mandata te
               vlade, kajti resnično me je strah, če bi ta vlada pod tem ministrstvom ta zakon
               spreminjala, bi verjetno spet govorili skoraj izključno samo o eni stvari. Ne o
               vsebini, ampak o kaznovalni politiki, ki bi poleg vinogradnikov in gozdarjev, ki ste
               jih začeli uničevati, predvsem tiste najmanjše, bi začeli govoriti tudi o uničevanju
               majhnega slovenskega kmeta, ki se ukvarja z živinorejo, čebelarjev in tako naprej. Že
               moji kolegi so vam danes tukaj 6 ur skušali dopovedati, kako je na drugih segmentih,
               na področju gospodarstva, bančništva, varnosti v cestnem prometu in tako naprej. In
               skušali smo vam dokazati, da so te kazni, ki so v teh dveh zakonih, nerazumne in
               neživljenjske. Ampak najlažje je tako, da na odboru skoraj molče zavrnete priporočila
               oziroma sklepe, potem pa si mislite, kar naj opozicija govori, itak bo tako, kot se
               nam zdi.</p>
               <p>Pa da grem konkretno na zakona. Izhajal bom predvsem iz mnenja vlade, ki moram reči,
               da je kakovostno, ampak na našo srečo oziroma na vašo žalost sami sebe večkrat
               negirate, ko govorite, da višje kazni niso nikakršen bavbav. Tako sami napišete. Pri
               Zakonu o vinu, da sprememba zakona je sledila osnovnim načelom Zakona o vinu, tudi na
               način, da so se spodnje višine kazni za hujše prekrške zvišale za 1,5-kratno vrednost
               spodje kazni višine iz leta 2006. Čakamo analizo, analize ni. Zanima me, ali je to
               trmoglavljenje ministra ali pa so si kakšni uradniki na ministrstvu dali duška in
               rekli, saj vemo tisto o kmetih, tudi če jim vse poberemo in damo visoke kazni, bo že
               našel toliko krompirja ali pa česa drugega, da bo plačeval desetino ali pa še kaj več
               naši državi.</p>
               <p>Sami ste naredili razpredelnico na strani 6. Primerjavi starega, novega zakona, so
               cene pri pravnih osebah tam tam, morda celo kazni malo manjše. Pa poglejmo za fizične
               osebe, za tistega kmeta, ki skoraj nima možnosti, da dobi velike subvencije ali pa
               verjetno, bodimo pošteni, nima možnosti, da pozna uradnike na takšnih in drugačnih
               položajih, različnih službah tako znotraj ministrstva ali pa različnih drugih
               državnih organih, da bi lahko potrkal in rekel, "probajmo malo pa tudi za mene
               narediti". Kazni v starem zakonu za manjše pridelovalce, od 146 evrov do tisoč 43
               evrov. Novi zakon: od 650 do 6 tisoč 500 evrov. Kolikokratno je to povišanje?
               Šestkratno. Srednjeveliki pridelovalec, prej od 835 do tisoč 168 evrov. Kaj naredite
               vi? Od tisoč 125 do 11 tisoč 250 evrov. Kolikokratno? Desetkratno povečanje. In za
               velike predelovalce, še vedno govorimo za fizične osebe, ki niso espe, prej je bila
               kazen tisoč 43 evrov do tisoč 252 evrov. Kaj naredite vi? Od tisoč 570 evrov do 15
               tisoč 700 evrov. 15-kratnik prejšnje kazni! In zdaj boste rekli, da to za slovenskega
               kmeta, predvsem za tistega najboljšega oziroma največjega, ki ima tako ali drugače
               zaslombo, da za njega ni to noben problem. Pojdite na teren, pa vam bodo kmetje
               povedali, da to je problem. Pa še to je bilo pri Zakonu o vinu, se spomnim tiste
               seje, ko smo potem skoraj cenkali na odboru, potem pa tudi na seji Državnega zbora,
               da bi pa morda le malo zmanjšali kazni, kajti očitno je tudi koalicija na čelu z
               ministrom in uradniškim delom sprevidela, da ekstremne kazni je pa res treba vsaj
               malo zmanjšati in potem bodo v medijih članki kot "koalicija je znižala kazni".
               Seveda, če s 15-kratnika znižaš na 10-kratnik, je pa res po mnenju koalicije
               znižanje, po našem mnenju pa še vedno zvišanje.</p>
               <p>Naj grem naprej na Zakon o gozdovih. Danes je bilo veliko rečenega glede te, bom
               rekel, že preklete prevoznice. Moram reči, da je na območju, od koder prihajam,
               ogromno malih kmetov. Ampak da ne bomo poslušali samo malih kmetov, smo bili zadnjič
               v okviru obiska poslanske skupine na terenu na obisku pri Gozdnem podjetju Bled. In
               sem jih resno vprašal, kaj si mislijo o prevoznicah. Najprej so se začeli smejati, ko
               sem pa le vztrajal, kaj si o njih mislijo, pa, spoštovani minister z ekipo, raje ne
               povem, kakšni stavki so leteli, kaj si mislijo in kaj vse so morali storiti s to
               prevoznico, kljub temu da se prevoznica njih kot koncesionarjev naj ne bi dotikala.
               Kajti tudi s prevoznico ste obšli koncesionarje in jo naredili za majhne kmete. Torej
               še en napad na majhnega, povprečnega, bom rekel, slovenskega kmeta.</p>
               <p>In potem si ministrstvo pri pripravi gradiva olajša dušo s tem, kako smo prej v
               našem mandatu pod bivšim ministrom dali v vladno proceduro podoben zakon. Podali so
               ga uradniki na vlado v vladni postopek. In zakaj je bil postopek zaključen – zato,
               ker poslanci sedanje opozicije, ne vsi, pa ne bom govoril, sicer kolegov iz SLS ni
               tukaj, zakaj je zakon obstal v vladnih predalih. Zato, ker se nismo strinjali s
               takšnim načinom zakona. In novi minister, verjetno z istimi uradniki, ga je posvojil
               in ga dal v proceduro. Tudi tu ste, kljub temu da smo mi predlagali zakon in ukinitev
               prevoznic, nas preslišali in šli dalje, a z novelo zakona le malo omilili te kazni in
               si očitno zopet oprali dušo in rekli, saj mi delamo za slovenskega kmeta. Včeraj pa
               tudi danes je minister že večkrat rekel, da je bilo manj kazni pod levimi vladami.
               Upam, da je bilo to rečeno v šali, kajti potem bi lahko jaz resno rekel, da pod
               levimi vladami očitno določene inšpekcije tudi manj delajo.</p>
               <p>Za zaključek še dve, tri zadeve. Včeraj in danes poslušamo o enem milijonu na črno
               posekanega lesa. Sami ste z Zakonom o gozdovih v tem enoletnem prehodnem obdobju
               zaradi žledoloma priznali, da sledljivost obstaja in da ta sledljivost sledi tudi
               evropskim direktivam. Kljub tej sledljivosti vi še vedno brez analiz govorite, da je
               bilo en milijon pokradenega, in verjetno kažete s prstom na male kmete, kajti
               koncesionarji in prevoznice so za vas neka druga, verjetno tabu tema. In še nekaj, ko
               govorite, kako je treba denar pobirati – pa bom zašel malo na druge teme. Imamo
               črpanje evropskih sredstev tudi na področju kmetijstva. Imamo vprašanje koncesij na
               področju gozdov. Imamo vprašanje koncesij na področju dimnikarstva. In vse to,
               spoštovani minister, boste pustili drugemu. Jaz moram reči, da za kazen bi vam želel,
               da morda pa bi bili tudi v naslednji vladi vsaj toliko časa minister, da to, kar čaka
               naslednjo koalicijo, katerakoli že bo, v letu 2015, da bo to uredila na področju
               Ministrstva za kmetijstvo in okolje, da bo nekdo drug moral zavihati rokave, da bi
               pri tem delu pomagali. Glede prevoznic naj zaključim. Sami ste dali v zakon, da lahko
               v hitrem postopku inšpektor izda večkratnik kazni. Že takrat sem jaz rekel, da je to
               tako malo na palec, kjer je nek Francelj kot inšpektor jezen na nekega Janeza zaradi
               ne vem česa iz preteklosti, mu lahko z lahkoto da večkratnik v hitrem postopku. In ta
               Janez ne bo mogel ničesar narediti, da bi tega inšpektorja prepričal, da to pa ni
               res.</p>
               <p>Spoštovani, kljub temu da ste z levo roko zavrnili priporočila, pa mislim, da ta
               današnja debata, ne glede na to, ali smo v volilnem ali predvolilnem času, ali lahko
               državno uradništvo naredi kakšno analizo ali ne, če že oni ne, potem je pa še bolj na
               nas politikih, da kakšno besedo spregovorimo o slovenskem kmetijstvu predvsem na
               področju slovenskega vinogradništva, slovenskih gozdov. In še enkrat rečemo, kazni so
               previsoke, bodimo razumni, človeški in jih znižajmo. Če ne zdaj, minister je rekel,
               da jih zdaj ne more več, ker samo opravlja tekoče posle, verjemite, če bo druga
               vlada, bo pač tista zavihala rokave tudi na področju kaznovalne politike in znižala
               kazni. Hvala.</p>
            </sp>
            <sp xml:id="SDZ6-Izredna-64-2014-05-14.sp181">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima minister mag. Dejan Židan.</p>
            </sp>
            <sp xml:id="SDZ6-Izredna-64-2014-05-14.sp182">

               <speaker>MAG. DEJAN ŽIDAN:</speaker>

               <p>Hvala.</p>
               <p>Upam, če bo država še kdaj imela to smolo, da boste vi vodili vlado, da ne boste
               tako znižali kazni, kot ste jih znižali leta 2007. Od takrat so tako zelo velike
               kazni v gozdovih. Moram reči, da leva vlada teh kazni ni prehitela, ker ste jih
               dejansko tako visoko vi nastavili. Prosim, preberite si, kako ste leta 2007 kaznovali
               malega kmeta, če je pustil svojo živino, da se pase v njegovem gozdu. Ampak, prosim
               lepo, preberite si, kako ste takrat kaznovali malega kmeta, če je slučajno smreko kot
               okras nesel domov iz gozda brez neke ustrezne označbe. Ampak takrat SDS takrat ni
               nasprotoval, ker ste imeli verjetno neke argumente, ne samo to, kar se običajno
               uporablja, to je sorazmernost, ampak učinkovitost in odvračalnost. Drugega tu ne
               morem povedati. Rad pa bi povedal naslednje. Dejansko zakon o gozdovih, ki bi moral
               biti sprejet marca lansko leto, država bi morala po evropski uredbi imeti ta zakon
               sprejet marca lansko leto. Marca je potem prišlo do menjave vlade. Mi smo potem
               naprej govorili tistim pristojnim, ki tudi nas nadzirajo, pa so nekje drugje, niso v
               Sloveniji doma, da je to menjava vlade in kaj še vse, potem kontra vprašanje, zakaj
               zadnji čas. Ampak, O. K., saj kazni nobene ni bilo. Vendar tisti zakon predvidevam,
               da ni šel naprej zato, ker vaše vlade ni bilo več. Nikjer nisem do zdaj zasledil
               nobenega zaznamka, da je obstal na vladi. To ni videti iz nobene evidence. Edino, kar
               pa je, kar pa poznam, ker so poslanci naše koalicije imeli to srečo ali smolo, da so
               bili nekaj časa tudi poslanci vaše koalicije, so bili tudi udeleženi na pogajanjih v
               januarju. Iz teh pogovorov vem, kaj ste se takrat dogovorili. Glavno, kar ste se
               dogovorili, je, da se ne uvede tisto, kar bi dejansko bilo povsem nerazumno, torej
               nova taksa za slovenske kmete za 2 milijona evrov. In to je dobro. Ta vaš dogovor smo
               mi tudi upoštevali in tega mi nikoli ne bi predlagali. Kontra pa ste naredili v nekem
               drugem zavodu luknjo za 2 milijona, ker je tisti zavod potem pričakoval iz tega
               zakona potem 2 milijona evrov. Medtem ko sistem prevoznic je šel naprej takšen,
               kakršnega je nova vlada sprejela ob zavedanju, da v bistvu mi nimamo časa, da
               pošljemo zakon v normalno razpravo, kjer bi se stroka soočila, kjer bi se nevladne
               organizacije soočile in tako naprej, ker enostavno smo zamujali. Marca smo že
               zamujali in če bi vi to pravočasno pripravili, bi verjetno ta zakon že takrat bil
               bistveno boljši, kot je zdaj.</p>
               <p>Rad bi povedal še to. Bilo je nekaj vprašanj, kar se tiče vinarstva. Tu lahko povem
               samo naslednje. Znano vam je, spoštovane poslanke in poslanci, da ta zakon dolgo časa
               ne velja. Vsak zakon se mora občasno evalvirati, pogledati, ali dosega svoje učinke,
               pa ne samo na področju kazenske politike, ki mora bito manj pomembna, bolj na
               področju nekih drugih politik, da se potem prilagodi. Ni pa običajno, da se to recimo
               v zelo hitrem času naredi. Tisto, kar je pa pomembno pri tem zakonu, ta zakon je
               nastal zato, ker so tisti, ki živijo od vinogradništva in vinarstva, bodisi da so
               združeni kot mali kmetje ali majhne kleti ali pa tudi velike, vse tri asociacije so
               bile prisotne, so nas zaprosili, da to naredimo. Da ljudem, ki od vinogradništva in
               vinarstva živijo, pomagamo. In to smo naredili. Tudi verjetno ste videli,
               predvidevam, da so vse poslanske skupine te asociacije obiskale, da je bila prisotna
               splošna podpora. Ali se bo v bodoče izkazalo, da je treba še kaj drugega narediti,
               kar verjetno se bo, ali je treba te kazni spremeniti v katerokoli smer, se bo pač
               spremenilo. Tako mislim, da bomo lahko bili enotni, ko bomo v bistvu nekakšne druge
               stvari dali na stran.</p>
               <p>Tisto, kar se pogosto očita, da se politika vodi na način, da se v bistvu preveč
               obremenjujejo mali kmetje. Skušal sem vam povedati, kaj je višina kazni v
               vinogradništvu. V času 13 mesecev in mislim da 16 ali 18 dni je bilo kazni za 12
               tisoč evrov v celem sektorju. V času prejšnje vlade je bila tudi številka povsem
               nepomembna. Je čisto vseeno, ali je 10 tisoč ali 20 tisoč. Hočem vam povedati, da
               sistem nadzora temelji na preventivnem delovanju in jaz mislim, da je to tudi tako
               prav. Je pa zelo nekorektno, da potem vmes kdorkoli pove, da temelji politika države
               na tem, da skuša kmetu škoditi. Ker na koncu pa so podatki kljub vsemu pomembni. In
               tisto, kar ste videli, bilo je danes že nekajkrat predstavljeno. Osnovo nadzora in
               potem tudi kaznovanja, če je treba kaznovati, izvaja Inšpektorat za kmetijstvo in
               okolje. Tukaj je evidentno, da je količina izrečenih kazni padla. Kaj je razlog? To
               ste vsi razumeli, da je bilo bolj v šali povedano, da je odvisno od leve, desne,
               kakšne druge vlade, saj organi morajo delovati samostojno in imajo potem neko
               zakonodajo, po kateri morajo delovati. Tisto, kar je bilo tudi pomembno, plačila, ki
               so vezana na razne poravnave, ko je treba vračati denar, ki je prišel iz Evropske
               unije. Količina tega denarja se tudi iz leta v leto evidentno manjša. Kakšno leto
               zaniha, ampak se manjša. Mislim, da je bilo lansko leto milijon in pol evrov, v
               povprečju milijon in pol evrov, imam pa kontra znesek 314 ali 317, včasih 335
               milijonov evrov. Upam, da bo v prihodnosti ta znesek še manjši. Je pa zdaj že za
               nekajkrat manjši, kot je bil v začetku, ko se je začela izvajati kmetijska politika.</p>
               <p>Tukaj bi rad povedal še naslednje. Nekateri od vas boste prisotni, ko se bomo
               pogovarjali čez eno uro in 15 minut, čez 15 minut se začne izredna seje Odbora za
               kmetijstvo, ko se bomo pogovarjali, kako bo izgledala nova kmetijska politika. Tam
               bomo skušali tudi razložiti, kje je domet katerekoli vlade, kje je domet katerekoli
               politike, kaj je pa tisto, kar je povsod po Evropski uniji prepuščeno in je
               dovoljeno, da se dogaja samo kot trg, kot tržna proizvodna dejavnost, in država tam
               nima pristopa. Jaz osebno mislim, da se je do sedaj kmetijska politika v Sloveniji
               izvajala solidno. Napačno bi bilo, da bi rekel, da je bilo idealno, idealnih stvari
               ni, vedno je možno tudi kaj izboljšati, spremeniti in jaz v tej smeri tudi to
               razpravo razumem. Hvala.</p>
            </sp>
            <sp xml:id="SDZ6-Izredna-64-2014-05-14.sp183">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima mag. Katarina Hočevar. Pripravi pa se gospod Robert Hrovat. 
                   Izvolite, gospa Hočevar. 
               
           </p>
            </sp>
            <sp xml:id="SDZ6-Izredna-64-2014-05-14.sp184">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav še enkrat.</p>
               <p>Očitno včasih ni dovolj, da se zadeve povedo. Včasih se morajo tudi narisati ali pa
               slikovno prikazati. Ko govorimo o višini glob in kazni, je, spoštovani kolegi,
               tlakovanje visokim kaznim bilo narejeno v letu 2008 z novelo zakona o prekrških,
               analiza pa je glasovanje s 6. 2. 2008. Za takšen zakon so pritisnili tudi nekateri
               med vami oziroma med nami, ki so danes najbolj glasni. Tale graf pa prikazuje
               povišanje, ki je bilo takrat izvedeno. To se pravi, samo za kolikšen odstotek so se
               povišale globe za pravne osebe, za velike, manjše gospodarske družbe in pa za
               posameznike. In ta zakon, kot sem že v stališču poslanske skupine danes poudarila, je
               v bistvu merilo, okvir za vse posamezne zakone, ko določamo višino kazni in pa glob.
               Veliko, preveč je bilo za moje pojme povedano v tem mandatu o tako imenovanih
               prevoznicah. 29. 1. 2013, ko je potekalo koalicijsko usklajevanje o tem osnutku
               zakona, Državljanske liste ni bilo več zraven, ampak niso bile pa osvežene mailing
               liste, zato smo še vedno dobivali elektronsko pošto na to temo. Zato bom na tej temi
               zaključila, pa ne bom nadaljevala, ampak bi prosila, da se pa res ne sprenevedamo.
               Dejstvo je, da sledljivost lesa je zahtevala od nas Evropa, in ta zakon bi moral iti
               mogoče v malo spremenjeni obliki naprej, ne glede na to, kdo bi bil kmetijski
               minister. Ja tudi participacija oziroma tisti evri za odsek so bili predvideni.
               Mogoče bi bil kakšen člen oblikovan drugače, če bi tista vlada nadaljevala delo ali
               pa kakšna tretja ali tehnična, ampak dejstvo je, da bi zakon pač moral biti, ker
               bodimo pošteni in povejmo, da tisto, kar sprejemamo v tem državnem zboru, nam itak v
               60 % predpisuje Evropa. Seveda pa tako, kot sem že prej enkrat povedala pa se ne bom
               ponavljala, velikokrat tudi preveč sledimo tem postopkom oziroma temu, kako naj bi to
               zakonodajo implementirani v slovenski pravni red. Prevoznice ne veljajo in globe se
               ne morejo izrekati glede prevoznic in glede te sledljivosti lesa v tem trenutku. Čez
               leto, ko bodo v slovenskem pravnem redu uveljavljene, bomo pa takrat oziroma boste
               tisti, ki boste imeli to priložnost in odgovornost, pogledali, ali bo potrebna kakšna
               nova novela zakona. Kar se pa tiče na splošno glob, pa po mojem prepričanju itak
               kompliciramo v vsej zakonodaji, da je problem v izvedbi, ne pa zmeraj v spreminjanju
               zakonodaje. Jaz bi imela tukaj samo tri pravila. Prvo, da za prekršek, ki je samo
               formalne narave, bi morali izrekati opomine. V primeru pridobljene koristi ali pa
               konkretne škode bi morala ta kazen v bistvu odražati pridobljeno korist. Pri
               izrekanju želim zdrav razum in da se z globami ureja področje, ne pa zatira. Zdaj mi
               je pa zmanjkalo časa. Hvala.</p>
            </sp>
            <sp xml:id="SDZ6-Izredna-64-2014-05-14.sp185">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Robert Hrovat. Pripravi pa se gospod Aljoša Jerič.</p>
               <p>Izvolite, gospod Hrovat.</p>
            </sp>
            <sp xml:id="SDZ6-Izredna-64-2014-05-14.sp186">

               <speaker>ROBERT HROVAT (PS SDS):</speaker>

               <p>Hvala lepa za besedo.</p>
               <p>Spoštovana koalicija, spoštovani minister, lahko se še tako trudite in prepričujete
               nas pa slovensko javnost, da so kazni, ki ste jih uzakonili v tem mandatu, okej, vam
               slovenski kmetje sporočajo, da to ni okej. In ni okej. Dajmo se nekaj dogovoriti –
               ali ste v tem mandatu dvignili kazni na področjih, o katerih smo danes govorili, ali
               niste? Ste. Kazni so višje, kot so bile prej. O tem govorimo danes in o ničemer
               drugem. Dejstvo je, da so kazni v kmetijstvu nesorazmerne s težo prekrška. Sploh na
               teh področjih, o katerih smo danes govorili, zakon o vinu, zakon o gozdovih, o
               ohranjanju narave in tako naprej. V Slovenski demokratski stranki smo pri vseh
               zakonih, ki ste jih sprejemali v tem mandatu, nasprotovali na področju predpisovanja
               kazni, višine kazni, višine glob. Vedno smo nasprotovali. Ampak žal smo bili vedno
               preglasovani s strani koalicije. To, kar sem na začetku rekel, da se v tem mandatu
               vodi politika proti podeželju, za tem še vedno stojim. In me prepričajte, da ni tako.
               Ne vem, če me lahko kdo prepriča. To je dejstvo. To se vidi na vsakem koraku.</p>
               <p>Veliko je bilo danes govora o zakonu o gozdovih, pa se bom še jaz dotaknil tega
               zakona. Se spomnite prve razprave o zakonu, ki ste jo, ta vlada in ta koalicija,
               pripeljali v državni zbor. Pustite tukaj SDS. SDS nima zveze s tem predlogom zakona.
               Vi ste odgovorni, gospod minister Židan, vi ste odgovorni, vi ste pripeljali ta zakon
               v državni zbor. Ta koalicija ga je pa potrdila. Tisto prvo varianto, ki so se ji
               posmehovali vsi deležniki, ki se v tej gozdarski verigi pač udeleženi. Vsi so se
               posmehovali. Goljufali so vas na gozdni cesti. In do tega ste tudi vi prišli, da je
               to dejansko res. Ampak, veste, morda ste bili nekoliko prepozni. Slovenska
               demokratska stranka je predlagala novelo zakona, kjer nismo več vpeljevali prevoznic,
               ampak listino o prevozu, kjer bi se kupec in prodajalec dogovorila na gozdni poti,
               podpisala podatke in je sledljivost zagotovljena. Zagotovo je zagotovljena. Zakaj si
               upam to trditi? Zato, ker ste copy paste tega našega zakona naredili v prehodno
               določbo zakona o gozdovih, kjer ste sedaj za eno leto zamrznili prevoznice in te
               kazni. In ker se pogovarjamo o kaznih, vam povem še to, da ste tudi sami spoznali, da
               so kazni previsoke in ste jih pri noveli zakona, ki ste jo drugič prinesli v
               parlament, kazni znižali. Ampak še vedno so te kazni ogromne. Hvalite se, kaj ste na
               področju kmetijstva in tudi gozdarstva in teh zadev naredili. Jaz vas bom opozoril
               samo na eno stvar, in sicer na žledolom. 9 milijonov kubikov je lesa, ki je bilo
               podrto. Od tega 3 milijone iglavcev. Vi ste postavili rok 15. 5. za sanacijo
               iglavcev. Sedaj ste prišli do tega, da to ne bo izvedeno, zato mora nekdo nositi
               odgovornost. Nekdo jo mora in jo bo moral. Sedaj ste prolongirali ta rok. Poglejte,
               do 10. 5. je saniranih 23 % iglavcev v Sloveniji, od tega 26 % v zasebnih gozdovih in
               le 14% v državnih gozdovih. Se sploh zavedate, kako majhen odstotek je saniranega
               lesa iglavcev? Kaj to pomeni? To pomeni, da gre za obsežno zamudo pri sanaciji
               iglavcev. Kaj grozi? Grozi sekundarna škoda po podlubnikih. Kdo bo odgovoren za
               toliko in toliko milijonov kubikov, ki bodo ostali v gozdovih? Ampak podlubniki bodo
               šli naprej, ne bodo ostali samo tam na lesu, ki leži na tleh, bodo šli tudi v zdrav
               les. Kdo je odgovoren za to? Bo spet Slovenska demokratska stranka? Za vse v tem
               parlamentu in v tem mandatu je kriva Slovenska demokratska stranka. Vse se je
               dogajalo v času Janševe vlade, te in one prejšnje. Dajte se zavedati, da ste vi na
               oblasti ta trenutek in da koalicija podpira te stvari, kar prinese te vlada, v kateri
               je minister Židan minister za kmetijstvo in okolje. In vi to podpirate.</p>
               <p>Ministrstvo za kmetijstvo in okolje, kot sedaj vidim, enostavno ni imelo
               predvidenega načrta za ukrepanje ob žledolomu. Ni ga imelo. Minister za kmetijstvo iz
               Avstrije je bil na obisku takoj po tej naravni katastrofi. Ponudil je pomoč. Minister
               Židan jo je odklonil. Če to ni res, potem demantirajte Delo, Dnevnik, Kanal A, Pop
               TV. Iz tega sem si pridobil ta mnenja. Napovedali ste 100 milijonov evrov denarja s
               strani EIB. Koliko smo ga dobili? Nič. Napovedali ste ustanovitev državnega podjetja
               za odkup lesa. Kje je? Ni ga. napovedali ste ustanovitev družbe, ki bi po koncu
               koncesij gospodarila z njimi namesto Sklada kmetijskih zemljišč in gozdov. Kje je?
               Nič ni. Ena sama velika hvala vas je bila danes, kako dobro ste delali in kako je
               koalicija vse sploh in oh podpirala same dobre rešitve, ampak že na tem primeru pade
               vse. Nič se ni zgodilo. Saniranih je nekaj več kot 20 % gozdov. Sami ste določili
               rok, do kdaj morajo biti sanirani iglavci. Ampak niso. Niso. Ne vem kako se boste
               izvlekli iz te godlje, v kateri pač ta trenutek je, ministrstvo ali pa ta vlada ali
               pa ta koalicija ali pa kdorkoli. Mi ta trenutek nimamo te odgovornosti, da bi bili
               odgovorni za to, kar se dogaja v slovenskih gozdovih. Poglejte, še enkrat bom rekel,
               samohvala je enostavno premalo. To morajo občutiti tudi slovenski kmetje. In če boste
               slovenske kmete ta trenutek vprašali, ali je kmetijska politika v tem trenutku prava
               za male kmete ali je kmetijska politika narejena za lobi, za velike kmete, vam bodo
               zelo jasno povedali. Politika, ki se je vodila v tem mandatu, je bila pisana za
               velike kmete. In to je po mojem mnenju in po mnenju Slovenske demokratske stranke
               napaka. Če želimo biti samooskrbni, moramo začeti spreminjati stvari pri temelju.
               Treba je razporediti sredstva na drugačen način.</p>
               <p>Torej še enkrat. Pogovarjamo se o kaznih in kazni so nesorazmerne glede na prekršek
               oziroma na težo prekrška. Hvala lepa.</p>
            </sp>
            <sp xml:id="SDZ6-Izredna-64-2014-05-14.sp187">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Glede na to, da prihajajo nekatera opozorila iz dvorane, je treba vendarle
               ugotoviti, da je bila razprava danes precej široka, tako da bi imeli po mojem mnenju
               več težav pri tem, če. bi omejevali razpravo.</p>
               <p>V nadaljevanju bomo prisluhnili gospodu Zvonku Lahu, ki ima besedo, potem pa ima
               lahko besedo že Vlada. 
                   Izvolite, gospod Lah. 
               
           </p>
            </sp>
            <sp xml:id="SDZ6-Izredna-64-2014-05-14.sp188">

               <speaker>ZVONKO LAH (PS SDS):</speaker>

               <p>Hvala lepa za besedo.</p>
               <p>Očitno je na drugi strani tema, kot smo slišali. Gospod minister, jaz bi se navezal
               na tisti del vaše razprave, ko ste rekli, da ste pri spremembi Zakona o vinu
               prisluhnili tistim vinogradnikom, ki od tega živijo. Na Dolenjskem je 12 tisoč
               vinogradnikov. Tistih, ki od tega živijo, je nekaj deset. Nič več. Tiste, ki
               obdelujejo manj kot 10 % vseh vinogradov, tiste, ste poslušali. Družinske
               vinogradnike, večje pridelovalce. Nihče pa ni vprašal predstavnike tistih malih, ker
               v povprečju v Sloveniji obdeluje en vinogradnik nekaj več kot 20 arov vinograda in
               toliko in toliko procentov vseh vinogradov v Sloveniji. Te ste izpustili. Tudi na
               splošno v kmetijstvu imamo povprečno kmetijo, 6,5 hektarjev kmetijske zemlje, in ta
               kmetija seveda ne more preživeti sama. Imamo pa veliko kmetij večjih, ki obdelujejo
               tudi zemljo v najemu, pretežno v najemu, ker vemo, kakšna je posestna sestava
               kmetijskih gospodarstev v Sloveniji, ki so šli v investicije, so naredili poslovne
               načrte, pridobili državna evropska sredstva, sedaj pa morajo doseči cilj. In ker so
               jih bile samo velike oči, je sedaj težko doseči te cilje glede proizvodnje, ker imajo
               premalo zemlje, premalo krme in so v škripcih. Ravno tako je pri večjih
               vinogradnikih. Seveda vlada jim je šla na pomoč, treba je zastrašiti male
               vinogradnike, da pač ne more prodajati, da morajo stekleničiti, povečati globe, s tem
               jih tudi prestrašiti, če bodo kaj na črno naredili in da bodo prodajali večjim
               grozdja, po 30 centov kilogram pridelano na teh strminah, na kolenih, da bodo postali
               viničarji. To je rešitev po vaše. Zato niste poklicali teh predstavnikov malih
               vinogradnikov. Prej ste rekli, da so bili ti predstavniki v vseh poslanskih skupinah.
               Ja, v pozicijskih lahko, pri nas ne.</p>
               <p>To je ta politika, ki jo vodite – politika zastraševanja, politika obdavčevanja. Mi
               poslanci smo bili na terenu, ko so nas pričakali predstavniki velikih kmetov,
               predstavniki kmetijsko-gozdarskih zavodov, svetovalne službe in so nas napadli na
               polno, kaj si pačmislimo, in so povedali, da v enem zavodu imajo nekaj čez 50 tržnih
               kmetov, pa preko 700 registriranih dopolnilnih dejavnosti tistih malih kmetov, ki
               morajo še nekaj pridelovati, da se lahko preživijo. A nihče ni nič govoril, kaj so
               naredili za tiste male kmete. Ne. Na njih je treba samo čakati kot jastrebi, da
               naredijo nekaj narobe, da jih kaznuješ in odvrneš od tega, da bo kaj delal in da bo
               večjim prepustil zemljo. To je izgleda cilj. Sem že prej povedal, da ti kmetje, naj
               si bodo vinogradniki ali pa govedorejci, obdelujejo samo tista zemljišča, ki jih
               lahko z velikimi stroji obdelajo. Tista mala na strmih pobočjih, na ozkih parcelah,
               nedostopnih pa ostanejo lastniku. In to se zarašča. Nosilec kmetijske dejavnosti je v
               povprečju star preko 60 let. To so upokojenci in njim prepuščamo potem reševanje
               zaraščanja kmetijskih zemljišč. V Evropi pa ima status malega kmeta tisti, ki pridela
               več za trg, kot porabi zase. To je definicija malega kmeta v Evropi. To so nam
               razlagali tisti iz Evrope. V Romuniji ima povprečen kmet 1,9 krave, … / znak za konec
               razprave/… gospod minister, narobe vodite to politiko in taka politika kazni ne pelje
               nikamor.</p>
            </sp>
            <sp xml:id="SDZ6-Izredna-64-2014-05-14.sp189">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima lahko v tem trenutku po pregledu vlada.</p>
               <p>Minister Židan, izvolite.</p>
            </sp>
            <sp xml:id="SDZ6-Izredna-64-2014-05-14.sp190">

               <speaker>MAG. DEJAN ŽIDAN:</speaker>

               <p> Spoštovane poslanke in poslanci, dovolite, da se vam na začetku zahvalim. Velja to,
               kar sem povedal že pred dnevi. Kadarkoli je možnost, da govorimo o kmetijstvu, je to
               dobro. In danes smo to možnost izkoristili, na trenutke na neobičajen način, ampak
               verjamem, da v srcu le vsi razumemo, da mi nujno potrebujemo slovenskega kmeta in da
               je ta slovenski kmet, mislim seveda kmetico in kmeta, da sta temelja naše družbe.</p>
               <p>Res je to, kar je bilo na koncu povedano in marsikdaj vmes, kmetijska politika je
               najbolj evropska politika, in to že 50 let. Če se spomnite, zakaj je nastala evropska
               kmetijska politika. Hrane je bilo premalo, bila je predraga in bila je zanič in še v
               tem trenutku gre skoraj 40 % evropskega proračuna za kmetijstvo. To pa v praksi v
               Sloveniji pomeni, da v kmetijstvu zaradi takšnih ali drugačnih ukrepov, v glavnem sta
               dva, namenjamo za kmetijstvo in gozdarstvo, prehrano letno 300 do 350 milijonov
               evrov, kar je po mojem mnenju zelo koristno uporabljen denar, in bi si želel, da bi
               tudi ostali denar v Sloveniji bil enako koristno uporabljen. Res pa je, da tudi v
               Evropi ni vse enako recimo. To, kar ste, gospod Lah, vprašali, kaj je definicija
               malega kmeta, veste, da v Evropi niti definicije ni, kaj je družinska kmetija.
               Letošnje leto je leto družinskih kmetij, ne evropsko, ampak svetovno in Evropa nima
               enotne definicije, kaj je družinska kmetija. V Sloveniji potem naredimo neko
               poenostavitev in, ko rečemo, kaj je družinska kmetija, rečemo, da družinska kmetija
               je vsako kmetijsko gospodarstvo, ki nima oblike pravne osebe, ampak je v bistvu
               fizično. Torej kmetija je kmetija, kjer kmetje kmetujejo. Kmetije so različne. Drži
               podatek, da je relativno majhna slovenska kmetija, to je 6,5 hektarjev. Res je, da
               nekje so še manjše, je pa res, da to evropsko povprečje, s katerim naš kmet more
               konkurirati, je pa skoraj trikrat večje. Če neke države pogledate, recimo Nemčijo, na
               Bavarskem so strašno nesrečni, ker imajo povprečje mislim da 28 hektarjev. Pa to
               govorim malo na pamet, mislim da je tu nekje. Če pogledate Luksemburg, imajo
               povprečje 50 hektarjev, zato je slovenska kmetijska politika korigirana. Ta slovenska
               kmetijska politika je bolj socialna, kot je marsikatera evropska kmetijska politika,
               in več daje tudi na okoljske cilje. To pa zaradi značilnosti naše države in jaz
               mislim, da je tako tudi prav. Zato pa imamo v tem trenutku že 17 do 18 % kmetij, ki
               preživijo in imajo neko bodočnost, marsikdaj tudi lepo, s pomočjo dopolnilnih
               dejavnosti. Tu pa moramo povedati in biti pošteni, da marsikatera kmetija ima
               dopolnilno dejavnost zato, ker ima kvalitetne kmetijske svetovalce, ki delajo v
               kmetijsko- gozdarskem zavodu. Jaz za razliko od marsikoga cenim delo teh kmetijskih
               svetovalcev. Včasih si želim, da bi bili več na terenu in bi imeli manj papirnatega
               dela. Je pa tudi res, da je v bistvu kmetijska evropska politika znana po tem, da je
               dosti papirja. Mislim, da sem tudi že vam kot poslancem razlagal naslednje. Cilj nove
               kmetijske politike, ki se bo sedaj začela, je bil tudi deadministriranje. Res je, da
               smo ta cilj dosegli v Sloveniji nekje pri 26 tisoč do 28 tisoč kmetij. To je kar
               dosti, če pomislimo, da jih na neposredna plačila kandidira 60 tisoč, ker bodo lahko
               šli v shemo mala kmetija. Tam bo bolj enostavno, enkrat nekaj na 7 let in imajo mir.
               Medtem ko ostala kmetijska politika, pa tega nismo izračunali mi, ampak so to
               izračunali Nemci, ki radi računajo, je za 15 % administrativno še bolj zahtevna. To
               je težava kmetijske politike. Tako je v administrativno zahtevna, da ne samo, da
               imajo kmetice in kmetje težave, da jo izvajajo, tudi države imamo težave, da jo
               izvajamo. Če pogledate te korekcije, ki jih je Slovenija plačevala, nekatere pa nam
               verjetno še sledijo, saj te korekcije večinoma niso bile zato, ker je nekdo služil na
               račun evropskega denarja, ampak ker so bile težave pri izvajanju kmetijske politike
               in je tudi država marsikaj po svoje razumela. In te korekcije so v Sloveniji. Mislim,
               da do tega trenutka jih je bilo 17, 18 milijonov. Te korekcije so vedno z zamikom
               vsaj po navadi 5 milijonov evrov. Če se prav spominjam, ko sem postal minister, smo
               dobili kar veliko korekcijo, mislim da 8 milijonov evrov. Takoj je z vaše strani
               prišel napad, češ, poglejte levega ministra, pride pa že kazen 8 milijonov. Ko sem
               razložil, da je to kazen zaradi neke dejavnosti leta 2006 pa 2007, je ta napad takoj
               nekam izginil.</p>
               <p>Žledolom. To drži, spoštovani poslanec gospod Robi Horvat, takšne krize v slovenskih
               gozdovih še ni bilo. Če mi seštejemo žledolome za nazaj, ne pridemo do obsega
               žledoloma, ki ga imamo sedaj. Saj tudi zato ste poslanke in poslanci spreminjali
               nekatere zakone, ker enostavno tudi v zakonih nekateri pojavi niso bili omenjeni. To
               je prvo dejstvo. Drugo dejstvo je, ko se je žledolom pojavil, je država odreagirala.
               Prvo, kar smo naredili, je pa tisto, kar vsak normalni naredi. Takoj se posvetuje z
               državami, ki so imele velike težave v preteklosti. Mi smo se kar z nekaterimi
               posvetovali. Zlasti so bili pomembni posveti s Francijo. Francija je imela tudi večji
               žledolom, Nemčija je imela več žledolomov, z njimi si še sedaj dosti informacij
               izmenjujemo. Mimogrede, mogoče vas zanima, sem vesel, da grem s predsednikom Borutom
               Pahorjem čez dober mesec na Bavarsko, kjer bomo tudi poslovno konferenco
               organizirali, ker želimo tudi preko tega nekatere težave rešiti. Avstrija nam je neke
               usluge ponudila. Marsikatero smo tudi sprejeli, to je treba povedati. Opazil pa sem,
               spoštovane gospe in spoštovani gospodje na tej desni strani, da zelo radi navajate
               časopisne članke, umikate pa se, ko je treba navajati Uradni list. To je zopet vaša
               težava ne pa moja. Tisto, kar bi pa rad povedal, je pa naslednje. Ko pride do tako
               zelo velike krize, je seveda utopično razmišljati, da bo kriza izginila v roku pol
               leta. Nikjer, ampak res nikjer v primerljivih državah, kjer so bili bolje
               pripravljeni kot mi, ker so imeli državno podjetje, ki upravlja z državnim gozdom in
               je lahko v času krize interventno pomagalo privatnim gozdovom, mi tega nimamo. Jaz ne
               vem, zakaj ste to pred 20 leti ali pa še nazaj v bistvu spremenili, da tega v
               Sloveniji nimamo. Jaz ne vem, mene takrat ni bilo v politiki, čisto nekje drugje sem
               živel, ukvarjal sem se s kravami in nekaterimi drugimi vrstami živali, v politiki pa
               me ni bilo. Ampak mi smo, za razliko od nam primerljivih držav – mislim, da ste vi,
               spoštovani poslanec, rekli, da sem nek utopični socialist, se dobro spomnim, eno
               vprašanje je bilo, ste rekli, da sem utopični socialist. Utopični socializem, saj
               sliši se zelo dobro, moram reči, da sem vesel, če gremo v to smer, vendar je to smer,
               ki je značilna za Avstrijo, Finsko, nemške zvezne dežele, Švico, in ta smer se je pri
               njih izkazala kot koristna. Mi smo dejansko želeli, ker odločitev koalicije je jasna
               – koalicija je podpisala koalicijsko pogodbo, kjer se je odrekla koncesijam v bodoče.
               Ampak v bodoče bomo upravljali državne gozdove z državnim podjetjem. Dejansko smo
               želeli potem to državno podjetje zelo na hitro ustanoviti. To je državno podjetje, ki
               bi upravljalo državne gozdove, bi pa imelo tudi možnost, da nekje interventno pomaga
               privatnim lastnikom. Ni nam uspelo, razlogi so bili javno objavljeni, pa o njih ne
               bom govoril. Dejstvo je, da je ta zakon sedaj zaključil javno obravnavo ali tu nekje
               je, čaka na prihodnjo vlado. Če bo naša, bo šel zakon absolutno naprej, ker je to
               moderen pristop upravljanja z najpomembnejšim naravnim virom. Kolikor vem, če bo vaša
               vlada, bo šel tudi naprej, mogoče v malo drugačni obliki, če bo pa ta tukaj, pa ne bo
               šel naprej. Ampak okej, to je pač tveganje, ki ga moramo prevzeti.</p>
               <p>Kar se tiče tega, zakaj je uradna institucija napovedala rok 15. maj. Zato ker mora.
               Takšen je zakon. Je pa res, spoštovane gospe in spoštovani gospodje, jaz bom dejansko
               predlagal, da pregledate sanacijski program, ki ga je Zavod za gozdove naredil zelo
               kvalitetno. Tam je napisano, kaj so zmožnosti slovenske operative na različnih
               področjih. Tam je tudi zelo jasno napisano, da je realna možnost, če bomo zelo
               pridni, zelo dobri, če si bomo medsebojno pomagali, ne pa se kregali, kar se iglavcev
               tiče, jih odstranimo iz gozdov nekje do polovice leta 2015. Kar se pa tiče potem
               ostalega poškodovanega lesa, pa nekje plus dve leti, leta 2017. Boste rekli, ja,
               minister, pa kaj, to so dolgi roki. Poglejte, s komerkoli se boste pogovarjali, ali v
               Nemčiji ali v Franciji, poglejte, kakšne težave imajo po 10 letih še vedno v Franciji
               ali pa v Avstriji. Sanacija pač bolj hitra ne more biti. Nimam več časa, da bi še
               naprej govoril o sanaciji.</p>
               <p>Tekom današnjega pogovora je bilo veliko, se mi zdi, slovenske politične folklore,
               pa je mogoče tako tudi prav. Pogovarjali smo se o kaznih v kmetijstvu. Jaz verjamem,
               da vsi, ki smo dobronamerno poslušali, smo ugotovili, da realizirane kazni v
               kmetijstvu so majhne in še padajo; mislim, da smo to ugotovili. Pogovarjali smo se
               veliko o Zakonu o gozdovih. Jaz sem opozarjal na to, kaj ste sprejeli leta 2007 in
               kaj ste na dokazljivi način uskladili v neki drugi koaliciji. Vi ste opozarjali, kaj
               je Vlada potem dala naprej, kar je tudi povsem upravičeno. Vmes je treba povedati, da
               smo morali dati naprej, zato ker smo roke zamudili, marca bi zakon moral biti
               sprejet. Ampak suma sumarum Zakon o gozdovih ni škodljiv za slovenskega kmeta. In če
               ga pogledamo brez politične dlake, bomo to tudi ugotovili.</p>
               <p>Pri Zakonu o vinu pa imamo različen pristop. Mi se na ravni države pogovarjamo s
               tistimi, ki sektor predstavljajo na ravni države. Enostavno, pa ne zato, ker ne bi
               želeli, ker niso v redu ljudje, so v redu ljudje, ampak zdaj si zamislite, da se
               ministrstvo pogaja z vinogradniki Dolenjske, z vinogradniki Štajerske, Koroške,
               Prekmurja in tako naprej, ob tem da nimajo vedno enakih stališč, je dogovor nemogoče
               doseči. Zato je stališče ministrstva, da ko se o sektorjih pogovarjamo, se
               pogovarjamo s tistimi, ki imajo predstavnike na ravni države. Tisti, ki smo jih mi
               opazili – zdaj, če smo koga zgrešili, se tu pred vami opravičujem, ampak tisti, ki so
               običajni predstavniki vinogradnikov in vinarjev na ravni države, tisti so bili pri
               nas. Prosili so za pomoč, in to pomoč vi sedaj napadate. Oni so prosili za pomoč, ker
               živijo od vinogradništva in vinarstva, vi pa to sedaj napadate. Do tega imate
               verjetno vso pravico, mislim pa, da ni prav. Ljudje, ki živijo od nečesa, imajo
               pravico, da jim država pri tem tudi pomaga.</p>
               <p>Želeli ste se pogovarjati tudi o Zakonu o ohranjanju narave. To je zakon, ki ga v
               bistvu ni. Saj verjetno vsi znamo zadosti dobro šteti, da realno nimate možnosti, da
               to sprejmete. Če bi pa bila realna možnost, pa je dovolj časa, da se o tem
               pogovorimo, pogledamo, če so res kje kakšne napake, napake tudi popravimo. Ne vem,
               ali ste opazili, mogoče tisti poslanci, ki ne hodijo na Odbor za kmetijstvo, tega ne
               opazijo, ampak na Odboru za kmetijstvo in okolje je pa kar nekaj trenutkov, kjer se
               za kakšno stvar odločimo soglasno. Mogoče bi nekdo to preveril potem tudi, ko bo šel
               gledat glasovanja.</p>
               <p>Jaz moram povedati, ko sem kot opozicijski poslanec imel možnost biti predsednik
               tega odbora, sem izrazito dosti truda sem takrat vlagal, da se vsi pogodimo,
               ugotovimo, kaj je skupni interes. Mislim, da je ta napor tudi v tem mandatu tega
               predsednika odbora prisoten, in to je edina prava smer. Bi pa, ker imam še nekaj časa
               na razpolago, rad to povedal. Ko mi opazujemo kmetijstvo, veste, da je 65 %
               evropskega pravnega reda kmetijstvo in okolje. Naše ministrstvo je strahovito
               obremenjeno. Res je strahovito obremenjeno in drži, da mi se moramo pogoditi v
               Evropski uniji, če hočemo imeti kvalitetno kmetijsko politiko doma. Drži pa tudi
               tole, da znotraj gabaritov, ki so bili nastavljeni, smo dosegli relativno dober uspeh
               pri pogajanju za obdobje 2014–2020. To ni zasluga ministra Židana, ministra Bogoviča,
               ministra Jarca. To je zasluga vseh nas, ki smo se enotno z njimi pogajali. Minister,
               kdorkoli je bil, nevladna organizacija, kdorkoli jih je predstavljal, in tudi to
               moram povedati, pa tudi evropski poslanci, pa katerekoli stranke so, so pri tem
               sodelovali. Mi smo jih redno obveščali in izplen je dober. Količina denarja, ki bo na
               razpolago slovenskemu kmetu, je kar velika. Res velika. To je prvo dejstvo. Drugo
               dejstvo, ki ga moram povedati. Če pogledate zakone, saj generalno bi mi želeli iti
               povsod v sistem, da bi zakone spreminjali samo takole, da bi se šli deregulacijo.
               Videli ste, da na področju okolja smo s tem začeli. Zakon o vodah, če smo dobro
               obveščeni, tudi nima nobenega amandmaja nima, bo bistveno izboljšal stanje, ker bo
               zmanjšal število postopkov na področju voda. Zakon o ohranjanju narave, ki je bil
               tudi danes predmet pogovora, glavna naloga tega zakona je prav tako zmanjšanje
               števila administrativnih postopkov. Res pa je, da smo v ta zakon vključili na pobudo
               nekaterih koalicijskih strank, tudi kako urediti prepoved vožnje z motornimi vozili v
               naravnem okolju. Naravno okolje niso gozdne ceste, naravno okolje niso neke druge
               ceste. To je v bistvu tisto, kar vsak lastnik ščiti. In zdaj vidim, da smo na tej
               točki napadeni, o tem se bomo potem pogovarjali, če bo še možnost. Ampak v bistvu
               Zakon o ohranjanju narave gre tudi v deregulacijo. In jaz verjamem, da tudi ostali
               zakoni, kdorkoli bo minister, bodo na področju kmetijstva in okolja morali iti v
               sistem deregulacije. Še enkrat hvala za možnost za razpravo in se veselim razprave
               čez 15 minut. Hvala.</p>
            </sp>
            <sp xml:id="SDZ6-Izredna-64-2014-05-14.sp191">

               <speaker>PREDSEDNIK JANKO VEBER:</speaker>

               <p>Hvala tudi vam, minister.</p>
               <p>Besedo ima še predlagatelj gospod Jože Tanko.</p>
            </sp>
            <sp xml:id="SDZ6-Izredna-64-2014-05-14.sp192">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mi smo s to zahtevo za izredno sejo odprli nekatera področja na področju kmetijstva
               oziroma okolja, ki po našem mnenju v tistem delu, ko se penalizirajo določeni
               prekrški oziroma nepravilnosti, niso ustrezno urejena. Mi danes težko govorimo o tem,
               da gre pri ukrepih, pri kaznih, pri izrekanju glob, recimo pri Zakonu o vinu, za male
               proizvajalce za neko sorazmernost ali pa za neko pravičnost, če je kazen praktično
               enaka vrednosti letne proizvodnje pri tem malem proizvajalcu. Mi težko govorimo, da
               je prevoznica, dokument, ki je obvezen po Zakonu o gozdovih, je sicer uveljavitev
               zamaknjena, ampak v zakonu obstaja določba, tak dokument, njegova kazen je tako
               visoka, da praktično pomeni lahko za nekoga tudi propad podjetja. Zdaj to, da se
               nekatere kazni ne izrekajo v predpisani višini in da so povprečne izrečene kazni
               nižje od najnižjih kaznih, ki so za določene stvari predpisane v nekaterih zadevah,
               to, kar je minister oziroma Vlada predlagala, je pravzaprav en svojevrsten fenomen in
               problem.</p>
               <p>Mislim, da ta razprava, ki je bila opravljena, čeprav je na nek način tekla na
               običajen, konflikten način, bo nečemu služila zagotovo v nadaljevanju ali tega
               mandata oziroma dokler bo ta vlada ali pa v novem mandatu. Opozorilo je korektno,
               kazni za nekatere zadeve na področju kmetijstva so bistveno previsoke, so
               nesorazmerne, so neživljenjske, in takih kazni verjetno ni mogoče predpisovati, ker
               pomenijo ustrahovanje na tem področju. Poglejte, sem dal primer za prevoznico. Mi
               imamo Zakon o pravilih cestnega prometa, kjer piše, kaj mora tisti, ki opravlja
               promet, imeti. Med njimi mora imeti tudi listino o tovoru. Če te listine nima, če ga
               ustavi policija, je kazen 40 evrov. To je po veljavnem zakonu o pravilih cestnega
               prometa. Na drugi stani imamo zakon o gozdovih, ki predpisuje nekajkrat višjo kazen,
               nekaj 10-krat, 100-krat, 1000-krat višjo kazen v nekaterih primerih, kot je to, kar
               je predpisano za udeležence v prometu. Čemu je taka razlika za dokument, ki se mu
               reče listina o tovoru? Na te stvari smo opozorili. Mislim, da je opozorilo korektno
               in je v nadaljevanju tega postopka treba te zadeve urediti. Zakon o ohranjanju
               narave, lažji prekrški, imate določbo v 161. členu, in tam je za lažje prekrške
               izrečena globa za pravno osebo od 5 do 10 tisoč evrov v primeru, če vozi, ustavi ali
               parkira vozilo na motorni pogon v naravnem okolju in vozilo ne stoji ali ni parkirano
               v petmetrskem pasu izven vozišča. To je lažji prekršek. Kazen pa od 5 do 10 tisoč
               evrov. Tudi posameznika se lahko po tem členu istem kaznuje, od 150 do 500 evrov.
               Vendar ima ta zakon tudi potem naprej 161.b člen, kjer piše, da se za prekrške iz
               160., 160.a in 161. člena lahko izreče tudi stranska sankcija odvzema predmetov, ki
               so uporabljeni za prekršek ali namenjeni za prekršek ali so nastali s prekrškom.
               Tukaj pa ne gre več za tako enostavne zadeve. Jaz mislim, da je samo hvalevredno, da
               je v tej državi nekdo, ki se je v te stvari poglobil, na njih opozoril in na osnovi
               tega bi verjetno vsaka modra vlada povzela nek zaključek in se vsaj potrudila, da bi
               tem zadevam sledila. Kazni so neobičajno visoke. Tudi če primerjamo recimo prevoz
               lesnih asortimentov brez prevoznice ali pa neustrezen prevoz nevarnih snovi, so kazni
               trikrat, štirikrat, petkrat višje, dvainpolkrat na spodnji meji. Treba je v tem
               postopku, ko obravnavamo to posebej občutljivo področje kmetijstva, posebej tam, kjer
               je zadeva razpršena, je to še posebej občutljivo, ker zadeve propadajo že po naravni
               poti, dodatno še s penali, in jaz mislim, gospod minister, da bi morali pravzaprav
               biti hvaležni, da smo opozorili vlado, koalicijo na te probleme. Nismo v tem vašem
               mandatu, kar ste minister, opozorili na te probleme prvič. Smo jih že pri Zakonu o
               gozdovih, pri Zakonu o vinu postavljeno je bilo poslansko vprašanje, ampak odziv pa
               zelo slab. Tako ministrstva kot tudi koalicije. Pričakujem torej, da se temu
               področju, ki je nenormalno, … / izklop mikrofona/…</p>
            </sp>
            <sp xml:id="SDZ6-Izredna-64-2014-05-14.sp193">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem ugotavljam, da ste vsi razpravljavci, ki ste to želeli, dobili besedo. Ker pa
               čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Ugotavljam, da je
               izražen interes.</p>
               <p>Dovolite mi, da v tej priložnosti opozorim tako Vlado kot predlagatelja, da se v tej
               fazi lahko prijavite, če želite razpravljati v tem naslednjem krogu. Če se sedaj ne
               prijavite, potem vam ne bom mogel dati besede. Bo pa upoštevan vrstni red. Vlada se
               prijavlja. Predlagatelj tudi. Vrstni red pa bo tak, da bo imela na zaključku besedo
               Vlada in potem zadnjo besedo predlagatelj. V tem trenutku vas vabim k prijavi za
               razpravo. Prijavljeni so trije. Pet minut bo trajala razprava. Besedo pa bo imela
               potem še Vlada in predlagatelj.</p>
               <p>Najprej ima besedo gospod Branko Smodiš.</p>
            </sp>
            <sp xml:id="SDZ6-Izredna-64-2014-05-14.sp194">

               <speaker>BRANKO SMODIŠ (PS SD):</speaker>

               <p>Hvala za besedo, gospod predsednik.</p>
               <p>Jaz bi samo še enkrat opozoril, da je danes šla seja v to smer, kot da so naši
               kmetje, vinogradniki največji kršitelji. Še enkrat povem, da so naši kmetje in
               vinogradniki pošteni ljudje, delovni ljudje in da njih te kazni sploh ne zanimajo. Še
               enkrat prosim, da ne bi več s tem napadali, ker res, kot je rekel minister, tudi te
               kazni so že bile prej pripravljene. Ta minister ni tega kriv in upam, da bomo sedaj s
               tem tudi rešili. Hvala.</p>
            </sp>
            <sp xml:id="SDZ6-Izredna-64-2014-05-14.sp195">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naslednji ima besedo gospod Jožef Horvat.</p>
            </sp>
            <sp xml:id="SDZ6-Izredna-64-2014-05-14.sp196">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice in kolegi, gospod minister s
               sodelavkami in sodelavci!</p>
               <p>Jaz se opravičujem, ne želim zavlačevati te razprave, ampak v pisarni sem poslušal
               razpravo in tudi zadnji govor gospoda ministra mag. Dejana Židana. Gospod minister,
               če sem prav slišal, ste rekli, da EU nima definicije družinske kmetije. In to me je
               zelo znerviralo. Berem gradiva za obdobje 2014–2020, kjer piše, da je družinsko
               kmetijstvo prevladujoč poslovni model v evropskem kmetijstvu. In kar me je še bolj
               znerviralo, je to, da volilni programi, sploh politični program Nove
               Slovenije–krščanskih demokratov temelji prav na družinskih kmetijah. In sedaj ne vem,
               kaj sedaj narediti. Ali spremeniti program zaradi te izjave? Rad bi vas res na zelo
               prijazen način vprašal, kje je sedaj resnica. Ali so ti dokumenti, ki jih jaz berem,
               napačni ali pa še vedno velja, kar pač mi krščanski demokrati verjamemo, politika
               razvoja slovenskega kmetijstva, ki jo je začrtal prof. dr. Jože Osterc, za katerega
               tudi vem, da ga vi izjemno izmeno cenite? On je namreč že leta 1990 v programu
               zapisal, da je za Slovenijo perspektivno le na družinskih kmetijah temelječe
               kmetijstvo. Mi to v Novi Sloveniji-krščanski demokrati pišemo še danes. To pa ne
               morejo biti le velike, na industrijskih tehnologijah temelječe, monokulture in
               konvencionalne kmetije, ker ne morejo ob pridelavi opraviti potrebnih kolateralnih
               nalog, ki jih slovensko kmetijstvo mora opravljati. V zadnjih 15, 18, morda 20 letih,
               bolje 18 letih najbrž smo podpirali zlasti takšne kmetije, kar je prispevalo k padcu
               stopnje samooskrbe s hrano. To moramo nujno spremeniti. Vse več je znakov, da se tudi
               v EU zavedajo pomena manjših kmetij, zato jim bo namenjena v prihodnjih letih večja
               pozornost. To kaže, da bomo lažje popravili napake mi doma v Sloveniji, ki smo jih
               naredili v zadnjih letih, če bomo imeli za to voljo, tudi politično voljo.
               Spremenjena kmetijska politika pa ne bo uspela, če ne bomo trajno in odločno
               pristopili k osveščanju državljanov Slovenije o vsestranskem pomenu kmetijstva,
               agrikulture, kar je seveda tudi slovenska beseda. To kmetijstvo moramo razumeti, kot
               sem že omenil, da je izjemnega pomena za našo suverenost, ohranitev kulturne krajine
               in slovenske identitete. Ta prizadevanja morajo postati tudi trajna sestavina
               vzgojnih programov v šolah na vseh stopnjah in vseh usmeritvah. Kako široko je to
               področje kmetijstva, prej smo govoril celo o kulturi, smo že na področju šolstva,
               izobraževanja, vzgoje in tako naprej. Tako da, gospod minister, pokrivate izjemno
               zahteven resor.</p>
               <p>Bi pa res rad razčistil, kako je zdaj z družinskimi kmetijami in s programom
               agrikulture v Evropski uniji, konkretno za obdobje 2014–2020, tudi skozi optiko
               strukturne in kohezijske politike, ker gre v bistvu za konceptualna vprašanja. Na tej
               seji moramo dobiti jasne odgovore. Za odgovore se vam zahvaljujem.</p>
            </sp>
            <sp xml:id="SDZ6-Izredna-64-2014-05-14.sp197">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima minister. Izvolite, mag. Dejan Židan.</p>
            </sp>
            <sp xml:id="SDZ6-Izredna-64-2014-05-14.sp198">

               <speaker>MAG. DEJAN ŽIDAN:</speaker>

               <p> Hvalaza vprašanje, gospod poslanec.</p>
               <p>Mi v Sloveniji družinsko kmetijo dosti enostavno definiramo. Za nas je družinska
               kmetija bolj ali manj vsaka kmetija, izločimo pa podjetja, pa če je kaj kot
               obrtništvo recimo formirano. Vse ostalo mi štejemo za družinske kmetije. Nimamo neke
               bolj natančne definicije. Tisto, kar sem hotel povedati, je, kje je težava v tem
               trenutku na ravni Evrope, ko se pogovarjamo o družinskih kmetijah. Vsaka država to
               razume nekako po svoje. Jaz se spominjam, ko smo začeli v bistvu lansko leto priprave
               na letošnje leto, mislim, da smo bili na Madžarskem, smo imeli v bistvu konferenco o
               družinskih kmetijah in potem so različne države v bistvu skušale definirati, kaj je
               pri njih družinska kmetija. Mi na ravni Evropske unije, ob tem da imamo enotno
               kmetijsko politiko, nimamo enotne definicije, kaj je družinska kmetija. Ob tem pa
               moram reči, da se vsi zavedamo, tudi Slovenija se zaveda, da generalno ona prava
               osnova slovenskega kmetijstva so družinske kmetije. Ne samo zato, ker imamo tu
               tradicijo, pa ne samo zato, ker proizvajajo hrano, zgodovinsko dokazljivo so
               družinske kmetije tiste, ki obstanejo, imajo dobre čase, ki so tudi v kmetijstvu,
               ampak tudi ko so težki časi, se družinske kmetije iz kmetijstva ne umaknejo, medtem
               ko druge oblike organiziranosti v kmetijstvu pa se tudi takrat lahko iz kmetijstva
               umaknejo. Mislim, da je prav, da tudi slovenska kmetijska politika v osnovi temelji
               na družinskih kmetijah.</p>
               <p>Tisto, kar je pa dodatno pomembno, novo usmeritev Evropske unije poznate na področju
               kmetijstva. To ni več samo intenzivno kmetovanje oziroma da želimo imeti čim več
               kmetijske proizvodnje. Jasno, mi v Sloveniji potrebujemo večjo prehransko varnost.
               Sedaj imamo nekje, če seštejemo vse, česar niti ne bi smeli seštevati, 75-odstotno,
               malo zamika gor dol, saj 10-odstotna % je premalo, in ob tej premajhni prehranski
               varnosti se je treba zavedati, da so družinske kmetije tiste, ki v bistvu kmetujejo
               tam, kjer je težje kmetovati. Marsikdo razmišlja o kmetijstvu takole, velike površine
               potrebujemo, potem velike stroje in potem kar začnejo izpadati slovenska območja.. Vi
               poznate, v Sloveniji imamo 75 % območij, kjer se težje kmetuje, tako imenovane OMD.
               Tudi zato je program razvoja podeželja nesorazmerno velik v Sloveniji, ker mi to
               nujno potrebujemo. Če tega nimamo, v bistvu naše kmetijstvo, ker 75 % jih živi na
               OMD, ne more preživeti. In osnova kmetovanja so tam generalno družinske kmetije. Kaj
               je v bistvu tisto, kar bo v osnovi družinskim kmetijam sedaj na razpolago? Sama
               kmetijska politika se bo še naprej vodila preko spodbud. Neposredna plačila, ki jih
               opazujemo, teh plačil bo od 134 do 139 milijonov evrov na leto, so po novem
               sestavljena iz dveh delov. Prvi del je v bistvu tisto pravo neposredno plačilo, potem
               pa je zeleni dodatek. 30 % neposrednega plačila pomeni zeleni dodatek, ki je pa
               obvezen. Kmetija ne more izbrati, ali bo delovala bolj zeleno pa dobi več denarja,
               ali pa deluje tako, kot se je včasih delovalo, pa tega dodatka ne bo. Kmetija mora
               kjerkoli v Evropski uniji delovati bolj zeleno. To so trije pogoji. Slovenske kmetije
               jih na srečo zaradi svoje tradicije že v tem trenutku večinoma izpolnjujejo., Ampak
               to je tudi pomembna funkcija, to je okoljska funkcija. Tretja funkcija, ki je pa
               vedno bolj pomembna v kmetijstvu, je pa tudi socialna. Zakaj? Kmet, ki ne more s
               kmetijo preživeti v teh časih, se nima kam umakniti. To ne velja samo za Slovenijo,
               ampak za marsikatero evropsko državo velja, zato uvajamo nekatere ukrepe, ki v bistvu
               omogočajo neke vrste socialni amortizer. Tudi plačila so takšna, kakršna so, in ta
               plačila bodo v veliki meri ostala tudi do leta 2020. Tisto, kar je pa mogoče
               nadgradnja, to govorim zato, ker imam še minuto časa, sta pa dva nova ukrepa, za
               katera se je zlasti Slovenija zelo bojevala. Prvi ukrep je huda administrativna
               razbremenitev za male kmetije. Korist od tega bo imelo 26 do 28 tisoč kmetij, še
               vedno bodo v sistemu plačil, opravka za državo pa bodo imele enkrat na 6 do 7 let.
               Drugi poudarek je pa v bistvu več podpore mladim kmetom. Slovenija je bila tista, ki
               se je za to zavzemala, Slovenija je tudi bila tista, ki je dosegla, da je to
               obligatorni ukrep. Mi seveda želimo, da v bistvu mladi kmetje, ko začnejo kmetovat,i
               imajo tudi neko varnost. In ta varnost je, da imajo na razpolago 25 % več denarja, pa
               ne glede na to, koliko ga imajo na hektar potem. Če so mladi kmetje, imajo plus 25 %,
               potem dobijo v bistvu enkratno pomoč, ki povprečno znaša okoli 23 tisoč evrov, s tem
               bodo neke svoje ideje, investicije, karkoli pač želijo, pa svoje načrte lažje
               uresničili in potem … / znak za konec razprave/… razpisih, zdaj se pa opravičujem,
               moram končati. Hvala.</p>
            </sp>
            <sp xml:id="SDZ6-Izredna-64-2014-05-14.sp199">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Žal, gospod Horvat, ni replik, ni možnosti razprave, tako da prisluhnemo lahko samo
               še predlagatelju.</p>
               <p>Besedo ima gospod Jože Tanko.</p>
            </sp>
            <sp xml:id="SDZ6-Izredna-64-2014-05-14.sp200">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Da se vrnemo k točki dnevnega reda. To boste imeli po seji nadaljevanja o družinski
               politiki na področju kmetijstva in boste lahko tam. Kar zadeva kaznovalno politiko v
               tej državi, se vsi izgovarjate, tudi Vlada, tudi minister, da sloni na Zakonu o
               prekrških. Kar zadeva pa interpretacijo te kaznovalne politike v posameznih področnih
               zakonih, pa se pojavljajo pravzaprav velike razlike. Mi imamo recimo opredeljene
               lažje prekrške v Zakonu o ohranjanju narave. Prej sem povedal en primer, ko je kazen
               za lažji prekršek določena v višini 50 tisoč evrov in kot stranski ukrep odvzem
               vozila. Potem smatram, da je to, da nimaš listine o prevozu, kamor spada po mojem
               mnenju prevoznica, lažji prekršek, ki je v enem zakonu opredeljena s kaznijo 40
               evrov, v Zakonu o gozdovih pa od 2 tisoč 500 do 50 tisoč evrov za pravne osebe, za
               tiste druge nekoliko drugače, vendar izjemno visoko. Nekaj podobnega kot po moje
               lažji prekršek velja neustrezna oznaka izdelka, recimo vina, mošta ali pa neprijava.
               In zato je tudi enormno visoka kazen tako za velikega kot še posebej za malega
               proizvajalca, ker kazen, ki se mu lahko izreče, je enaka vrednosti letne proizvodnje
               pridelka, če gre za malega vinogradnika. Na drugi strani pa imamo na isti osnovi
               narejen Zakon o davčnem postopku, ki ima tudi opredeljene posebno hude davčne
               prekrške, kamor sodijo davčne utaje. In tam je največja možna izrečena kazen 50 tisoč
               evrov, 398. člen Zakona o davčnem postopku je to. Zdaj se postavlja vprašanje, ali so
               te napake, ti lažji prekrški s področja kmetijstva in okolja ekvivalentni, kar zadeva
               izrečeno kazen, najhujšim davčnim utajam. Kazni so enako visoke, s tem da je na
               področju kmetijstva in okolja določeno, da se lahko v teh hitrih postopkih nekajkrat
               poviša kazen, medtem ko je v Zakonu o davčnem postopku izrečena kazenska kapica.
               Največja kazen, ne glede na višino davčne utaje, ali je to 3 milijone ali je 5
               milijonov ali je 10 milijonov evrov, je 50 tisoč evrov. Ni možno izreči višje kazni.
               Ko se vsi sklicujete na izhodiščni zakon o prekrških, je iz te razprave, ki je bila
               tukaj, tudi s strani Vlade, ministra več kot očitno, da tega matičnega zakona ne
               razumejo vsi enako. Da na področju davčnih utaj so najhujši davčni prekrški, imajo
               kapico in je enaka 50 tisoč evrov, medtem ko je na področju kmetijstva za bagatelne
               prekrške, kar zadeva označbo pridelka, kar zadeva uporabo prevoznega dokumenta in
               tako naprej izrečena enako visoka kazen. Če mi ne verjamete, lahko preverite po
               zakonih, ki sem jih naštel, kar pravzaprav pomeni, da je kaznovalna politika na
               področju kmetijstva nesorazmerna do storjenega prekrška, nesorazmerna do vrednosti
               pridelka ali pa prevoženega blaga. In je posebno velik problem za male kmete, male
               vinogradnike in tako naprej. Poleg tega pa so v zakonih, ki se nanašajo na
               kmetijstvo, vnesene še mnoge nenormalne omejitve, recimo, da lahko za lastno uporabo
               pripelješ brez prevoznice samo 6 ali 8 kubikov gozdnega asortimenta. To je nenormalna
               omejitev za nekoga, ki ima za lastno uporabo lahko 30 ali 40, 50 kubikov, pa bo vozil
               po 8 kubikov.</p>
               <p>Politika, ki se izvaja v tem mandatu na področju kmetijstva in na področju
               kaznovanja posameznih prekrškov v kmetijstvu, pa tudi na področju okolja, spada pod
               isti resor, je nesorazmerna s storjenim prekrškom, kazni enormne za bagatelne
               prekrške, kazni so višje kot za najhujše kriminalce v bančnem sistemu ali pa posebno
               hude davčne utajevalce.</p>
               <p>Mislim, da je na tem področju treba prebrati kakšen zakon, ki področje ureja krovno,
               in potem tudi oceniti, kaj je lažji ali težji prekršek, in potem predpisati ustrezno
               kazen.</p>
            </sp>
            <sp xml:id="SDZ6-Izredna-64-2014-05-14.sp201">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem zaključujem splošno razpravo o predlogu priporočila. V skladu z razlago
               Komisije za poslovnik z dne 9. 12. 2009 Državni zbor ugotavlja, da je postopek
               obravnave predloga priporočila končan.</p>
               <p>S tem zaključujem to točko dnevnega reda.</p>
               <p>Obveščam vas, da za eno uro prekinjam 64. izredno sejo Državnega zbora za izvedbo
               seje Mandatno-volilne komisije za pripravo 2.b točke dnevnega reda. Seja
               Mandatno-volilne komisije bo potekala v velikem salonu ob 19.50. Seja Državnega zbora
               pa se bo nadaljevala čez eno uro, to je ob 20.50. Hvala za pozornost.</p>
               <p><stage>(Seja je bila prekinjena ob 19.42 se je nadaljevala ob 20.50.)</stage></p>
            </sp>
            <sp xml:id="SDZ6-Izredna-64-2014-05-14.sp202">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke, kolegi poslanci, gospe in gospodje! Nadaljujemo
               prekinjeno 64. izredno sejo zbora. <title>Prehajamo na nadaljevanje 2. točke dnevnega reda, to je na Mandatno-volilne zadeve.</title>
               </p>
               <p>Pod točko bje <title>Določitev kandidatke, ki v skladu s 17. členom Zakona o volitvah v
                  Državni zbor postane poslanka za preostanek mandatne dobe namesto poslanca, ki mu
                  je prenehal mandat</title> . Ker Petru Vilfanu z današnjim dnem preneha mandat
               poslanca, je Državna volilna komisija zboru posredovala ugotovitev, da mandat
               poslanca preide na Alenko Lampe. Ugotovitev Državne volilne komisije je obravnavala
               Mandatno-volilna komisija kot matično delovno telo, ki je zboru pisno poročala.
               Poročilo ste prejeli in je objavljeno na e-klopi. Sprašujem, če želi poročevalka
               komisije predstaviti poročilo? Ne. Sprašujem, če želijo besedo predstavniki
               poslanskih skupin? Tudi ne. Ugotavljam, da smo končali s predstavitvijo stališč
               poslanskih skupin. Sprašujem, če želi kdo od poslank in poslancev besedo. Tudi ne.
               Zaključujem razpravo.</p>
               <p>Prehajamo na glasovanje in prosim, da preverite delovanje glasovalnih naprav. Na
               podlagi 7. člena Zakona o poslancih, 17. člena Zakona o volitvah v Državni zbor in
               112. člena Poslovnika Državnega zbora glasujemo o naslednjem predlogu sklepa: Potrdi
               se poslanski mandat Alenki Lampe, rojeni 27. 9. 1975, stanujoči Gregorčičeva 26,
               Maribor.</p>
               <p>Glasujemo. Navzočih je 50 poslank in poslancev, za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je bil sklep sprejet.</p>
               <p>Poslansko kolegico Alenko Lampe vabim, da se nam pridruži in zasede svoje poslansko
               mesto. Dobrodošla med nami. Dovolite mi, da nadaljujem sejo in bomo dobrodošlico
               izrazili v nadaljevanju.</p>
               <p>S tem zaključujem to točko dnevnega reda in zaključujem tudi 64. izredno sejo
               Državnega zbora. Hvala in lahko noč. <title>Seja je bila zaključena 14. maja 2014 ob
                  20.54.</title>
               </p>
            </sp>
         </div>
      </body>
   </text>
</TEI>
