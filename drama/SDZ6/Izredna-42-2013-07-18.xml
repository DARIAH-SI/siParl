<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-42-2013-07-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|287948C48EA812E4C1257C01003E533C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=287948C48EA812E4C1257C01003E533C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-42-2013-07-18.DZ" n="42">
               <name>Izredna</name>
               <date when="2013-07-18"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-42-2013-07-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">42. izredna seja</stage>
            <stage type="chairman">Sejo je vodil predsednik Državnega zbora Janko Veber.</stage>
            <stage type="time">Seja se je začela ob 14. uri.</stage>


            <sp xml:id="SDZ6-Izredna-42-2013-07-18.sp1">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 42. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci
               – tokrat je seznam nekoliko daljši: gospa Polonca Komar, mag. Katarina Hočevar, gospa
               Jasmina Opec, gospa Sonja Ramšak, gospa Alenka Jeraj, gospa Mateja Pučnik, gospod
               Mihael Prevc, gospod Roberto Battelli, mag. Marko Pogačnik, mag. Andrej Šircelj,
               gospod Andrej Čuš, dr. Vinko Gorenak, gospod Marijan Pojbič, gospod Robert Hrovat,
               mag. Štefan Tisel, gospod Franc Breznik, mag. Andrej Vizjak, gospod Jože Tanko in
               gospod Jani Möderndorfer. Na sejo sem vabil predstavnika Državnega sveta in
               predstavnike Vlade k obema točkama dnevnega reda. Vse prisotne lepo pozdravljam.</p>
               <p>Prehajamo na <title xml:id="SDZ6-Izredna-42-2013-07-18.title1">določitev dnevnega reda</title> 42. izredne seje Državnega zbora.
               Predlog dnevnega reda ste prejeli v sredo, 17. julija 2013, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za širitev dnevnega reda seje nisem prejel, zato zboru
               predlagam, da za današnjo sejo določi dnevni red, kot ste ga prejeli s sklicem.</p>
               <p>Prehajamo na odločanje o dnevnem redu, zato vas prosim, da preverite delovanje
               glasovalnih naprav. Lahko glasujemo?</p>
               <p>Glasujemo. Navzočih je 54 poslank in poslancev, za je glasovalo 54, proti nihče.</p>
               <p><stage xml:id="SDZ6-Izredna-42-2013-07-18.stage4">(Za je glasovalo 54.)</stage> <stage xml:id="SDZ6-Izredna-42-2013-07-18.stage5">(Proti nihče.)</stage></p>
               <p>Ugotavljam, da je dnevni red 42. izredne seje zbora določen.</p>
               <p>Prehajamo na <title xml:id="SDZ6-Izredna-42-2013-07-18.title2">1. TOČKO DNEVNEGA REDA, TO JE NA PONOVNO ODLOČANJE O ZAKONU O
                  DAVKU OD SREČK.</title>
               </p>
               <p>Državni svet je na 2. izredni seji 17. julija 2013 zahteval, da Državni zbor na
               podlagi tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o davku od srečk.</p>
               <p>Za obrazložitev zahteve dajem besedo predstavniku Državnega sveta gospodu Alojzu
               Kovšci.</p>
            </sp>
            <sp xml:id="SDZ6-Izredna-42-2013-07-18.sp2">

               <speaker>ALOJZ KOVŠCA:</speaker>

               <p>Hvala lepa, gospod predsednik. Spoštovani poslanke in poslanci!</p>
               <p>Obrazložitev zahteve Državnega sveta, da ta cenjeni zbor še enkrat odloča o zakonu,
               ste prejeli na klop, zato vam je ne bom prebiral, ampak dovolite le nekaj besed, s
               katerimi bi rad obrazložil našo voljo oziroma naš razmislek o samem zakonu. Najprej
               bi rad povedal, da Državni svet nikakor ni želel nagajati s svojo odločitvijo in da
               odločitev Državnega sveta nima ideoloških oziroma pozicijsko-opozicijskih zadnjih
               namenov. Gre za tehten premislek o tem, kakšne posledice utegne ta zakon kot element
               inštrumentov za reševanje nekega požara na eni strani povzročiti na drugi strani.
               Želeli smo, da ta cenjeni zbor še enkrat premisli o načinu, na katerega se želi tu
               poseči v neko dogajanje, v neko družbeno sfero, financiranje nekih organizacij, in
               pretehtati na eni strani pozitivne posledice na proračun Republike Slovenije, na
               drugi strani pa negativne posledice za tiste organizacije, ki se iz sredstev,
               pridobljenih s prodajo srečk, financirajo.</p>
               <p>Naše mnenje je, da gre tu za izrazito negativno sorazmerje. Sicer Državni svet ne
               nasprotuje obdavčitvi srečk oziroma ne nasprotuje obdavčitvi sreče, kot je to gospod
               minister na naši plenarni seji razložil, vendar menimo, da tu ne gre za obdavčitev
               sreče, ampak gre za obdavčitev volje, da bi nekdo srečo poskušal poiskati. Gre
               preprosto za to, da bi zakon bil nevtralen do prirediteljev in nevtralen do
               uporabnikov sredstev, če bi bila obdavčitev izpeljana tako, da bi bili obdavčeni
               dobički oziroma da bi bila obdavčena sreča. Tukaj obdavčujemo tudi tiste, ki sreče ne
               bodo dobili, ampak jo zgolj želijo kupiti oziroma zgolj želijo biti udeleženi v
               iskanju sreče. Zakon bo imel dosti večje posledice za organizacije, ki se
               financirajo, zaradi krize, v kateri se trenutno nahajamo. Vsak gospodarstvenik ve, da
               dvig cene za 10 % v takih pogojih pomeni zelo velik upad prodaje. To je treba gledati
               tudi v luči ponudnikov internetnih iger na srečo, ki so veliko cenejše in so dobitki
               veliko večji.</p>
               <p>Menimo, da zakon, tako kot je zamišljen, ne bo imel pozitivnega učinka, efekti bodo
               pa trajni, in zelo težko bo nadomestiti tisto izgubo, ki jo bodo invalidske, športne
               in humanitarne organizacije zaradi tega zakona utrpele. Zmotna je trditev Ministrstva
               za finance, da promet prirediteljem iger na srečo raste. To pa zaradi tega, ker vam
               je bila predstavljena zgolj ena časovna sekvenca, in sicer leto 2012, ko je zaradi
               izrednega dohodka, zaradi tiste sedmice, ki toliko časa ni bila izžrebana, promet
               skokovito narastel. Promet, če pogledate daljši časovni trend od leta 2004 oziroma
               2005 do leta 2013, se konstantno vrti okrog 14 milijonov. Večji je bil zgolj leta
               2008 in leta 2012, in to ravno zaradi vzroka, ki sem ga navedel. Drugače je pa
               razmerje med igrami na srečo, med loterijskimi listki in med tistimi stavami, ki se
               izvršijo po elektronski poti, čedalje bolj v škodo prodanim srečkam in čedalje bolj v
               korist elektronskim igram, ki so dosti bolj zasvojljive, kot so igre na srečo s
               srečkami.</p>
               <p>Ob tem gre opozoriti na dejstvo, da ravno pri internetnih ponudnikih iger na srečo
               slovenski ponudniki že dlje časa in konstantno izgubljajo tržni delež. Pred nekaj
               leti sem ravno na tem zboru opozarjal, da bi zakonodajalec moral preprečiti popolnoma
               nenadzorovano odtekanje denarnih sredstev preko meje tujim ponudnikom, in takrat mi
               je bilo zagotovljeno, da se na tem dela. Zgodilo se pa ni še nič. V dandanašnjem času
               slovenski ponudniki obvladujejo zgolj še 10 % internetnih iger na srečo. Vse ostalo
               je v tujih rokah.</p>
               <p>Spoštovani poslanke in poslanci, še enkrat apel – premislite o tem, kolikšne
               pozitivne učinke in kolikšne negativne učinke bo ta zakon imel. Hvala.</p>
            </sp>
            <sp xml:id="SDZ6-Izredna-42-2013-07-18.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo je obravnaval tudi Odbor za finance in monetarno politiko kot matično
               delovno telo. Besedo za predstavitev poročila odbora dajem predsedniku gospodu Bojanu
               Starmanu.</p>
            </sp>
            <sp xml:id="SDZ6-Izredna-42-2013-07-18.sp4">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik. Lep pozdrav vsem skupaj!</p>
               <p>Odbor za finance in monetarno politiko je na 64. nujni seji dne 18. 7. 2013
               obravnaval zahtevo Državnega sveta, da Državni zbor ponovno odloča o Zakonu o davku
               od srečk, ki ga je Državnemu zboru predložila Vlada in ga je Državni zbor sprejel na
               16. seji dne 11. 7. Odboru je bilo posredovano naslednje gradivo: zahteva Državnega
               sveta z dne 17. 7. 2013, mnenje Zakonodajno-pravne službe z dne 17. 7. 2013 ter
               mnenje Vlade z dne 18. 10. 2013. Seji odbora so prisostvovali predstavnica
               Zakonodajno-pravne službe, državna sekretarka na Ministrstvu za finance mag. Mateja
               Vraničar ter predstavniki FIHO. Zakonodajno-pravna služba je v svojem pisnem mnenju
               poudarila, da se do vsebinskih razlogov, ki jih izpostavlja Državni svet in so
               navedene v zahtevi za ponovno odločanje, glede na svojo pristojnost ne opredeljuje. V
               razpravi je članica iz vrst koalicijskih poslanskih skupin zakon podprla in menila,
               da so argumenti Vlade verodostojni. Ob tem je izpostavila, da je treba spremljati
               izvajanje zakona in njegove posledice za organizacije, ki se financirajo iz teh
               dejavnosti. V razpravi je predstavnik FIHO na kratko ponovno predstavil argumente
               proti sprejetju zakona.</p>
               <p>Odbor je po razpravi z večino glasov vseh članov, 11 za in 4 proti, sprejel
               naslednje mnenje: Zakon o davku od srečk je ustrezen. Hvala lepa.</p>
            </sp>
            <sp xml:id="SDZ6-Izredna-42-2013-07-18.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Za obrazložitev mnenja Vlade kot predlagateljice zakona dajem besedo državni
               sekretarki Ministrstva za finance mag. Mateji Vraničar.</p>
            </sp>
            <sp xml:id="SDZ6-Izredna-42-2013-07-18.sp6">

               <speaker>MAG. MATEJA VRANIČAR:</speaker>

               <p>Gospod predsednik, spoštovani poslanke in poslanci!</p>
               <p>Kot smo navajali že v času sprejemanja zakona, je cilj uvedbe davka od srečk
               predvsem javnofinančni. V pogojih, ko moramo zaradi zaostrene javnofinančne situacije
               oblikovati kombinacijo ukrepov za konsolidacijo javnih financ in ko z različnimi
               ukrepi posegamo tako na prihodkovno kot na odhodkovno stran proračuna, je pomembno,
               da v postopku odločanja preverimo tudi davčno breme posameznih dejavnosti. Pri tej
               preučitvi sta bili kot dejavnosti, kjer obstoji možnost za enakomernejšo porazdelitev
               bremena konsolidacije, izpostavljeni področji finančnih storitev in igralništva. Že
               lani je bil sprejet Zakon o davku na finančne storitve. Tokrat udejanjamo še
               lanskoletno napoved, da bomo s posebnim prometnim davkom obremenili tudi prodajo
               oziroma nakup loterijskih srečk.</p>
               <p>Cilj zakona je, da tudi ta dejavnost prispeva svoj delež k prizadevanjem za
               zmanjševanje javnofinančnega primanjkljaja. Predlagani zakon neposredno ne posega v
               sistem financiranja športnih, invalidskih in humanitarnih organizacij, saj je ta
               določen z Zakonom o igrah na srečo. Določa le obdavčitev nakupa srečk za udeležbo v
               klasičnih igrah na srečo. Kako bo to vplivalo na obseg davčne osnove za obračun
               koncesijske dajatve, je nemogoče natančno napovedati, saj bodo prireditelji sami v
               skladu s svojo poslovno politiko določili, kolikšen del davčne obremenitve bodo
               prenesli na kupca srečke in koliko ne. Pri oceni finančnih posledic je predlagatelj
               predvidel določeno zmanjšanje vplačil zaradi uvedbe novega davka in negativne učinke
               na nekatere druge prihodke ter posredno ocenil vpliv na vse deležnike v sistemu
               prirejanja klasičnih iger na srečo. Pri tem je predlagatelj uporabil podatek o
               cenovni elastičnosti povpraševanja, – minus 0,7 –, ki ga navajajo študije za
               primerljive igre na srečo. Za igre na srečo velja, da v času krize ljudje ne
               prenehajo z igranjem, temveč se še bolj množično odločajo zanje.</p>
               <p>Zanemarljivi niso niti podatki o poslovanju prirediteljev in nevladnih prejemnikov
               sredstev iz koncesij. V zadnjih letih, vsaj od leta 2010 dalje, se kaže trend
               zviševanja vplačil in trend zviševanja koncesijskih dajatev, ki jih prejmeta obe
               krovni fundaciji za športne oziroma invalidske in humanitarne organizacije. V letu
               2012 je bil skupni znesek prejetih koncesij za obe organizaciji preko 32 milijonov, v
               letu 2011 preko 28 milijonov, v letu 2010 približno 27 milijonov, v letu 2009 pa celo
               nekaj več. Glede ugodnejše ponudbe ponudnikov klasičnih iger na srečo, vključno z
               internetnimi ponudniki, ki ne bodo zavezanci za nov davek od srečk, pojasnjujemo, da
               problematika nelegalnih prirediteljev iger na srečo ne more biti predmet tega zakona
               in se rešuje na ravni sistemske ureditve iger na srečo v okviru sprememb Zakona o
               igrah na srečo, ki je v pripravi. Prireditelji brez ustrezne koncesije skladno z našo
               zakonodajo niso legalni in se jih skuša čim bolj omejevati in sankcionirati. V
               zadnjem obdobju je nadzor nad njimi še dodatno poostren.</p>
               <p>V zvezi s predlagano obdavčitvijo dejavnosti na izhodu pojasnjujemo, da je dejavnost
               na izhodu že obdavčena z davkom od iger na srečo, pri čemer je davčna osnova določena
               drugače, saj predstavlja vrednost prejetih vplačil, zmanjšano za vrednost izplačanih
               dobitkov, zato bi bili tudi pričakovani učinki ob znatnejši dodatni obremenitvi
               nižji. Prav tako bi bilo ustavno sporno prireditelje klasičnih iger na srečo
               obremeniti z višjim davkom od dohodkov pravnih oseb, kar predlaga Državni svet. Ravno
               tako so obdavčeni tudi dobitki od klasičnih iger na srečo po enotni stopnji 15 %,
               prihodek od tega davka pa pripada proračunom občine. Zato dodatna obremenitev
               dobitnikov klasičnih iger na srečo po našem mnenju ni ustrezna alternativa
               predlaganemu zakonu glede na cilje, ki jih z njim zasledujemo.</p>
               <p>Menimo, da je doseganje konsolidacije javnih financ pomemben element za reševanje
               krize, ki je prizadela vse dejavnosti, zato predlagamo, da predlog zakona pri
               ponovnem glasovanju podprete. Hvala lepa.</p>
            </sp>
            <sp xml:id="SDZ6-Izredna-42-2013-07-18.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin. Gospa Marija Plevčak bo
               predstavila stališče Poslanske skupine Demokratične stranke upokojencev Slovenije.
           </p>
            </sp>
            <sp xml:id="SDZ6-Izredna-42-2013-07-18.sp8">

               <speaker>MARIJA PLEVČAK (PS DeSUS):</speaker>

               <p>Hvala za besedo. Lep pozdrav vsem prisotnim!</p>
               <p>Poslanska skupina Demokratične stranke upokojencev Slovenije je uvedbo davka na
               srečke podprla in se tudi po proučitvi argumentov Državnega sveta proti uvedbi nismo
               premislili. Res je, da gre za uvedbo popolnoma novega davka, vendar ta davek ni
               zrasel na zelniku finančnega ministra ali Vlade kar čez noč. Gre za besedilo, ki je
               bilo pripravljeno že v prejšnji vladi, in mislimo, da je bilo dovolj časa za podrobno
               pripravo pripomb. Povsem logično je, da si novih davkov nihče ne želi, smo pa v
               takšnih časih, ko je treba uvajati neke ukrepe, ki predstavljajo dodatni vir
               financiranja državnega proračuna. Tukaj ne gre, poudarjam, za obdavčitev dobrin, ki
               bi pomenile nujno preživetje. Nikakor ne. Če bi šlo za to, potem v naši poslanski
               skupini tega ne bi podprli. Konkretno ta davek predstavlja obdavčitev želje po sreči,
               obdavčitev prostočasne dejavnosti, ki po večini predstavlja manjše zneskeDa bi, kot
               zagovarjajo državni svetniki, uvedba tega davka pomenila tolikšen upad nakupa srečk,
               pomenila ogroženost organizacij, ki se s tem ukvarjajo, v tolikšni meri, da je
               vprašljivo njihovo delovanje in celo njihov obstoj, nikakor ni možno verjeti.
               Morebiti se bo delež iskalcev sreče malce znižal, kar pa še ne ogroža rušenja, sploh
               pa ne porušenja modela financiranja invalidskih, humanitarnih in športnih
               organizacij. Razlogi, na katerih sloni odločitev Državnega sveta, so po naši oceni
               izjemno plehki in prenapihnjeni, zato jih v Poslanski skupini Demokratične stranke
               upokojencev Slovenije ne moremo podpreti in bomo zakon ponovno podprli.</p>
            </sp>
            <sp xml:id="SDZ6-Izredna-42-2013-07-18.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jožef Horvat bo predstavil stališče Poslanske skupine Nove Slovenije.</p>
            </sp>
            <sp xml:id="SDZ6-Izredna-42-2013-07-18.sp10">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi, spoštovana
               predstavnika Državnega sveta, spoštovana državna sekretarka!</p>
               <p>V Državnem svetu je bil izglasovan odložilni veto na sprejeti Zakon o davku od
               srečk, zato danes ponovno odločamo o tem zakonu. V Novi Sloveniji navedenega zakona
               doslej nismo podpirali in ga tudi danes ne bomo podprli, in sicer iz naslednjih
               razlogov. Zakon o davku od srečk je ukrep, ki je primarno namenjen zviševanju
               javnofinančnih prihodkov. Iz obrazložitve Vlade je razvidno, da je v letu 2013 iz
               tega naslova pričakovati 7,3 milijona evrov dodatnih proračunskih prihodkov, v
               naslednjem letu pa 10,1 milijona evrov. Predmet obdavčitve so srečke od klasičnih
               iger na srečo. Davčno osnovo predstavlja prodajna cena srečke, davčna stopnja je 10
               %. Koncesijo za prejemanje klasičnih iger na srečo imata v Sloveniji le dve družbi,
               in sicer Loterija Slovenije in Športna loterija. Ob tem v Novi Sloveniji
               izpostavljamo problem spletnih iger na srečo, ki so vedno bolj razširjene, jih pa ta
               zakon ne zajema. Tukaj želimo poudariti predvsem tuje ponudnike oziroma providerje
               spletnih iger na srečo.</p>
               <p>Res je, da se je zakon pripravljal v času prejšnje koalicije, vendar se je Poslanska
               skupina Nove Slovenije od njega vedno bolj distancirala, ko smo ugotavljali, da je v
               danih okoliščinah težko davčno zaobseči tudi spletne igralce iger na srečo. Trdimo
               tudi, da bomo v primeru današnje ponovne potrditve Zakona o davku od srečk beležili
               porast številnih spletnih igralcev iger na srečo, ki jih, kot že rečeno, pričujoči
               zakon ne doseže. V primeru tega zakona gre za parcialno, predvsem pa premalo
               domišljeno rešitev. Organizatorji spletnih iger na srečo se še vedno učinkovito
               izogibajo nadzoru in tudi vsem oblikam davščin. Te vrste iger na srečo bi morale biti
               prvi cilj obdavčitve, saj prav spletne igre na srečo mnogo bolj kot klasične
               ustvarjajo zasvojenost, zlasti med mladimi. Po pogovorih s priznanimi strokovnjaki s
               področja psihološkega svetovanja otrokom, mladoletnikom in staršem si ne delamo
               iluzij, da bo Zakon o davku od srečk zmanjšal število igralcev iger na srečo. Morda
               le v zelo kratkem obdobju po uveljavitvi zakona. V daljšem opazovanem obdobju zakon
               ne bo imel učinka na zmanjšanje števila igralcev, povečal pa se bo delež spletnih
               igralcev. Spletne igre na srečo, kot rečeno, niso predmet tega davčnega zakona.</p>
               <p>Izključno nadaljnjemu poglabljanju krize lahko pripisujemo povečano zanimanje za
               igre na srečo, še posebej na spletu. Poglabljanju krize lahko pripišemo tudi porast
               poseganja po alkoholu in drugih sredstvih omame, kar pa ni tema današnje razprave.
               Vse našteto je lahko dobro za polnjenje državnega proračuna, a pogubno za družbo. V
               Novi Sloveniji smo zaskrbljeni zaradi pričakovanega izpada priliva humanitarnim,
               invalidskim in športnim organizacijam. Na predlog tega zakona smo poslanci prejeli
               opozorilo omenjenih organizacij, fundacij in društev, ki se financirajo iz
               koncesijskih dajatev od klasičnih iger na srečo. Vsi ti subjekti opozarjajo na
               možnost večjega zmanjšanja sredstev za njihovo financiranje. Soglašamo z nekaterimi
               od navedenih organizacij, da bi bilo morda bolje razmisliti o dodatni obdavčitvi
               končnih dobitnikov. V Novi Sloveniji se zavedamo pomena delovanja humanitarnih
               organizacij, zlasti močno razvejane organizacije Karitas, človekoljubne organizacije,
               ki v času gospodarske krize veliko pripomore k blaženju posledic socialnih stisk.
               Humanitarne organizacije so odigrale v tem pogledu, to si upamo reči, večjo in
               pomembnejšo vlogo kot državne institucije. Njihova prednost je v tem, da je pomoč
               prišla hitro in na način, kot so jo uporabniki potrebovali – v obliki hrane, šolskih
               potrebščin, plačila položnic itd. Gospodarska kriza je povečala delež socialno
               ogroženih, in ne podpiramo nikakršnega zmanjševanja sredstev za te namene. Poslanci
               Poslanske skupine Nove Slovenije pozdravljamo odločitev Državnega sveta, zato Zakona
               o davku od srečk danes pri ponovnem odločanju ne bomo podprli. Hvala lepa.</p>
            </sp>
            <sp xml:id="SDZ6-Izredna-42-2013-07-18.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Aleksandra Osterman bo predstavila stališče Poslanske skupine Pozitivna
               Slovenija.</p>
            </sp>
            <sp xml:id="SDZ6-Izredna-42-2013-07-18.sp12">

               <speaker>ALEKSANDRA OSTERMAN (PS PS):</speaker>

               <p>Spoštovani predstavniki Vlade, poslanke in poslanci!</p>
               <p>Na zahtevo Državnega sveta bomo danes tu ponovno odločali o Zakonu o davku od srečk.
               Poslanke in poslanci Poslanske skupine Pozitivna Slovenija smo ta zakon že podprli.
               Ponovno bom začela s poudarkom, da je bil Zakon o davku od srečk v Državnem zboru
               predstavljen že ob načrtovanju in sprejetju proračunov za leti 2013 in 2014. Ta davek
               je bil predviden kot redni proračunski prihodek že ob sprejetju proračuna, predvideli
               pa smo ga tudi v programu stabilnosti, ki je, kot veste, bil predmet priporočil
               Evropske unije, in v rebalansu proračuna za letošnje leto, ki smo ga potrdili na
               zadnji, 16. redni seji Državnega zbora.</p>
               <p>Spoštovani, če povem še drugače, se o tem davku govori že od jeseni leta 2012.
               Uvedba kateregakoli davka je vedno stvar polemike in razprave. Še nisem slišala, da
               bi katerikoli davek bil sprejet z odobravanjem in vsesplošnim sprejemanjem. To je
               razumljivo, je pa na tem mestu treba tudi poudariti, da je davek od srečk verjetno
               eden tistih, ki na gospodarsko rast ne bo imel vpliva. Sicer je poglavitni cilj davka
               zagotoviti nov vir financiranja državnega proračuna, a ima uvedba tega davka tudi
               pozitiven posredni cilj – preprečevanje zasvojenosti z igrami na srečo. Zasvojenost,
               ki je v porastu, je še posebej zaskrbljujoča v populaciji med mladimi ljudmi. Vemo,
               da vsaka zasvojenost povzroča socialno in predvsem finančno breme vsake družbe. Vsi,
               ki so se kdaj srečali s tem problemom, bodo vedeli, o čem ta hip govorim, in
               verjamem, da me bodo pri tem podprli.</p>
               <p>V letu 2013 bo imel zakon za posledico neto višje prihodke državnega proračuna za
               7,3 milijona evrov in 10,1 milijona evrov v letu 2014 – do konca leta 2014 za 17,4
               milijona evrov. Med javno obravnavo so se pojavila mnoga vprašanja glede negativnih
               posledic uvedbe omenjenega davka. Glasne pomisleke sta izrazila predvsem FIHO in FŠO,
               katerih glavni vir financiranja izvira ravno iz iger na srečo. V Poslanski skupini
               Pozitivna Slovenija smo te pomisleke obravnavali z vso skrbnostjo. Če citiram svojega
               poslanskega kolega: "Socialni dumping ni zaščitni znak Pozitivne Slovenije." Sem
               sodijo tudi invalidske, humanitarne in športne organizacije. Pristojnemu ministrstvu
               smo med javno obravnavo naročili dodatne in poglobljene študije predvsem glede vpliva
               davka na samo povpraševanje, ki je ob občutni spremembi imelo za posledice nižje
               prihodke obeh organizacij, FIHO in FŠO. Kot smo že ob predstavitvi stališč poslanskih
               skupin poudarili, so nas ocene in argumenti pristojnega ministrstva dovolj
               prepričali, da smo Zakon o davku od srečk podprli. Se pa strinjamo in celo podpiramo
               in pozivamo pristojno ministrstvo, da od uveljavitve zakona vsaj do konca leta skrbno
               spremlja morebitne nepričakovane vplive uvedbe davka in po potrebi predlaga
               spremembe.</p>
               <p>Spoštovani! V Poslanski skupini Pozitivna Slovenija bomo Zakon o davku od srečk
               podprli. Podprli ga bomo zato, ker verjamemo ocenam, ki jih je pripravilo pristojno
               ministrstvo, ocenam, ki so utemeljene na realnih vhodnih podatkih in ne domnevah, kaj
               bi bilo, ko bi bilo. Od ministrstva pa, kot že rečeno, pričakujemo takojšnje
               ukrepanje ob kakršnihkoli nepredvidenih vplivih uvedbe davka od srečk. Hvala.</p>
            </sp>
            <sp xml:id="SDZ6-Izredna-42-2013-07-18.sp13">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Ivan Grill bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Izredna-42-2013-07-18.sp14">

               <speaker>IVAN GRILL (PS SDS):</speaker>

               <p>Prav lep dober dan vsem skupaj!</p>
               <p>V Poslanski skupini Slovenske demokratske stranke predloga tega zakona tudi sedaj ne
               bomo podprli. S tem zakonom se obdavčujejo srečke, ki zadanejo, prav tako pa tudi
               tiste srečke, ki ne zadanejo, kar pomeni, da se obdavčuje tako srečo kot tudi nesrečo
               za tiste, ki kupijo srečko. Ta davek je tipično fiskalnega značaja. Sicer lahko
               pomeni več prihodkov, vendar pa ima tukaj določene pomanjkljivosti, še posebej
               takrat, ko se zaradi davka lahko zmanjša povpraševanje. Pričakovati je, da bosta dve
               ključni organizaciji, Športna loterija in Loterija Slovenije, prevalili celoten davek
               na potrošnika, na igralca, ki kupuje srečo. Glede na to, da je veliko večja
               verjetnost, da kupec srečke ne zadane, se s preostankom denarja, ki se na ta način
               ustvarja, financirajo invalidske organizacije in druge humanitarne ter športne
               organizacije.</p>
               <p>Tukaj je v bistvu tudi ta nevarnost zakona, da bo zaradi uvedbe tega davka manj
               denarja za invalide, manj denarja za športnike in tudi manj denarja za druge
               humanitarne organizacije. Če bo temu tako – poznavalci tega področja opozarjajo, da
               se bo to zagotovo zgodilo –, potem bo treba ta denar, ki bo manjši, nadomestiti iz
               drugih virov – iz proračuna oziroma iz nekega drugega davka. To bi pomenilo, da s tem
               davkom na srečo nismo dosegli prav ničesar. Pomenilo bo, da bodo humanitarne in
               invalidske organizacije financirane od drugje ali pa se jim bo zmanjšal finančni vir,
               zmanjšale se bodo njihove finance, in zaradi tega bodo v slabšem socialnem položaju.
               To je negativno in na to je treba biti še kako pozoren. Prav tako je treba biti
               pozoren tudi na konkurenčnost, saj bodo lahko potrošniki zaradi tega davka raje
               kupovali srečo v sosednjih državah ali pa preko spleta. Znano je, da že dolgo časa
               obstajajo različne rešitve, kako nadzorovati spletne igre na srečo, vendar za to žal
               do danes še nismo našli ustreznih rešitev, kar pomeni, da imajo spletne igre na srečo
               določeno prednost, in glede na to, da so organizirane mednarodno, to zanje pomeni
               konkurenčno prednost in istočasno pomeni to odliv v druge države. Med drugim tudi v
               davčne oaze, kjer imajo prireditelji takšnih iger na srečo največkrat tudi svojo bazo
               oziroma sedež.</p>
               <p>Vse navedeno pomeni veliko nevarnost, ki jo ta davek prinaša, in ne bo dosegel
               želenega cilja, zato tega zakona v Slovenski demokratski stranki ne bomo podprli.
               Hvala lepa.</p>
            </sp>
            <sp xml:id="SDZ6-Izredna-42-2013-07-18.sp15">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Matjaž Han bo predstavil stališče Poslanske skupine Socialnih demokratov.
           </p>
            </sp>
            <sp xml:id="SDZ6-Izredna-42-2013-07-18.sp16">

               <speaker>MATJAŽ HAN (PS SD):</speaker>

               <p>Predsednik, spoštovana državna sekretarka, kolegice in kolegi, predstavniki Državnega
               sveta!</p>
               <p>Vlada je pri predlogu Zakona o davku od srečk zasledovala en cilj – da se s
               spremembami doseže prispevek h konsolidaciji javnih financ na način, ki bo v
               najmanjši meri administrativno obremenil tako prireditelja klasičnih iger na srečo
               kot tudi davčno upravo. Nedvomno je, da državni proračun potrebuje nove vire
               financiranja. Jasno je, da noben dvig ali nov davek ne more biti priljubljen. Vendar
               menimo, da je davek vezan na nakup srečke po enotni davčni stopnji 10 % njene
               vrednosti, nekaj, kar moramo v tem trenutku sprejeti, če na drugi strani ne želimo
               krčiti sredstev za investicije, in za nas socialne demokrate najbolj pomembno – za
               socialne transfere, javno zdravstvo in javno šolstvo. Predlagani zakon bo tako
               povečal prihodke državnega proračuna za cca 7 milijonov evrov.</p>
               <p>Socialni demokrati smo slišali pripombe dela stroke in tudi Fundacije za
               financiranje invalidskih in humanitarnih organizacij v Republiki Sloveniji, Fundacije
               za šport ter tudi opozorila prirediteljev iger na srečo. Kot smo že poudarili, bomo
               budno spremljali dogajanje, ki ga bo povzročila uvedba davka, še posebej v luči
               dejstva, da je prodaja srečk za igre na srečo temeljni vir za financiranje dveh
               pomembnih fundacij s splošnimi družbenimi cilji v naši državi. Če bi se izkazalo, da
               bo uvedba tega davka zaradi zmanjšanja prihodkov teh fundacij v fiskalnem pogledu
               povzročila več škode kot koristi, dajemo zavezo, da bomo temu primerno reagirali in
               ukrepali. Da so kritike in bojazni o tem, kako bo ta davek povzročil upad iskanja
               sreče, prevelike, kaže tudi vladna analiza, ki pravi, da v času krize ljudje ne
               prenehajo z igranjem, ampak se zanj odločajo celo večkrat.</p>
               <p>Poslanska skupina Socialnih demokratov bo Zakon o davku od srečk ponovno podprla.
               Hvala lepa.</p>
            </sp>
            <sp xml:id="SDZ6-Izredna-42-2013-07-18.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Pukšič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-42-2013-07-18.sp18">

               <speaker>FRANC PUKŠIČ (PS SLS):</speaker>

               <p>Lep pozdrav, kolegice in kolegi, predsednik Državnega zbora, predstavnici Vlade!</p>
               <p>Prejšnji teden je Državni zbor ob ostrem nasprotovanju Poslanske skupine Slovenske
               ljudske stranke in tudi jasno izraženi nepodpori ene od koalicijskih strank s
               skromnimi 41 glasovi izglasoval Zakon o davku od srečk. Včeraj je Državni svet,
               poudarjam, soglasno izglasoval veto na ta zakon. Danes se poslanke in poslanci
               Državnega zbora ponovno odločamo o uvedbi tega zakona, zato mi dovolite, da vas
               ponovno spomnim na nekaj močno upravičenih razlogov, zakaj Zakon o davku od srečk
               danes v Državnem zboru ne dobi podpore oziroma ga zavrnemo. Kot so ugotovitve
               Državnega sveta popolnoma pravilno povzete, gre pri tem davku za eno in edino stvar –
               za polnjenje državnega proračuna, za polnjenje državne malhe in nič drugega. V
               Slovenski ljudski stranki smo že v lanskem letu tudi kot koalicijski partnerji
               opozarjali našo takratno vlado, ki je pripravljala podoben zakon, da dodatno
               obdavčevanje Loterije Slovenije in Športne loterije nima smisla, saj bi s tem
               zmanjšali finančna sredstva za invalidske organizacije, za športne organizacije in za
               humanitarne organizacije. To opozorilo danes dajemo tudi vam v enaki meri ali pa še
               večji, spoštovani koalicijski partnerji in Vlada.</p>
               <p>Poleg tega se je Vlada priprave tega zakona o srečkah očitno lotila zelo po domače
               in brez ustreznih izračunov o posledicah tega novega zakona ali pa posledic
               izračunov, ki so jih dajali drugi, ni upoštevala. Tega žal ni upoštevala niti pri DDV
               niti pri ostalih zadevah, kot so sodne takse itd. Menda se pripravljajo novi davki,
               vinjete, potem nepremičnine, krizni davek in ne vem, kaj še vse. To ne pelje naprej.
               Dejstvo je, da bi novi davek igralce na srečo definitivno preusmeril k tujim spletnim
               ponudnikom, s tem pa bi se zmanjšal dohodek našim neprofitnim organizacijam, na kar
               vsi opozarjajo. Z drugimi besedami, spoštovana Vlada, denarja za plačilo srečk v
               Sloveniji ne bo z novim davkom nič več, kvečjemu manj. Če upoštevamo, da se poleg
               stroškov podjetij preostali denar od plačila razdeli na dobitke, davščine,
               financiranje invalidskih, humanitarnih in športnih organizacij, ki od nečesa morajo
               živeti, bo novi davek povzročil, da bo treba financiranje teh organizacij
               zagotavljati iz drugih proračunskih virov.</p>
               <p>Počasi se boste morali tudi vi, spoštovana vlada, ki s takšno lahkoto povečujete
               davke enega za drugim, počasi se boste res morali, poudarjam še enkrat, naučiti, da
               ne morete imeti tega, kar smo včasih na kmetih rekli: "Grünta in še 500 iz grünta."
               Ali grünt ali 500 – oboje ne gre. Tam, kjer vzameš, nastane luknja, in to luknjo je
               treba spet napolniti, vendar je problem, da je luknja še večja, kot je tisto, kar si
               vzel ven. Treba bo, če hočete kaj spremeniti, finančno stanje v tej državi, nehati
               razmišljati, kaj vse bi še ljudem vzeli, in zmanjšati porabo države, pa ne na račun
               investicij, ampak za tekoče stroške. Verjamem, da bomo zakonu obrnili hrbet vsi
               tisti, ki smo to govorili, napovedali in tudi naredili v prejšnjem tednu. Potem bo
               zadeva v skladu z duhom našega blaženega Antona Martina Slomška, ki je dejal: "V
               besedi resnica, v dejanju pravica."</p>
               <p>V Slovenski ljudski stranki ga ne bomo podprli.</p>
            </sp>
            <sp xml:id="SDZ6-Izredna-42-2013-07-18.sp19">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Prehajamo na ponovno odločanje o Zakonu o davku od srečk. Prosim vas, da preverite
               delovanje glasovalnih naprav, hkrati pa vas želim opozoriti, da mora pri ponovnem
               odločanju skladno z drugim odstavkom 91. člena Ustave Republike Slovenije za
               sprejetje navedenega zakona glasovati večina poslancev zbora – 46 ali več.</p>
               <p>Glasujemo. Navzočih je 67 poslank in poslancev, za je glasovalo 48, proti 19.</p>
               <p><stage xml:id="SDZ6-Izredna-42-2013-07-18.stage6">(Za je glasovalo 48.)</stage> <stage xml:id="SDZ6-Izredna-42-2013-07-18.stage7">(Proti 19.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ6-Izredna-42-2013-07-18.title3">2. TOČKO DNEVNEGA REDA, TO JE NA PONOVNO ODLOČANJE O ZAKONU O
                  SPREMEMBAH IN DOPOLNITVAH ZAKONA O SODNIH TAKSAH.</title>
               </p>
               <p>Državni svet je na 2. izredni seji 17. julija 2013 zahteval, da Državni zbor na
               podlagi tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o spremembah in dopolnitvah Zakona o sodnih
               taksah.</p>
               <p>Za obrazložitev zahteve dajem besedo predstavniku Državnega sveta gospodu Branku
               Šumenjaku.</p>
            </sp>
            <sp xml:id="SDZ6-Izredna-42-2013-07-18.sp20">

               <speaker>BRANKO ŠUMENJAK:</speaker>

               <p>Hvala lepa za besedo, gospod predsedujoči. Spoštovani poslanci in poslanke,
               spoštovani predstavniki Vlade!</p>
               <p>V imenu Državnega sveta želim v najkrajšem možnem času predstaviti razloge za to, da
               smo na včerajšnji seji zahtevali ponovno odločanje o Zakonu o spremembah in
               dopolnitvah Zakona o sodnih taksah. Pri tem nas je vodilo predvsem sledeče. Iz
               sprejetega Zakona o sodnih taksah smo zaznali predvsem tisto, kar nas je najbolj
               spodbudilo, da smo se tako odločili – omejevanje sodnega varstva, in sicer kot
               človekove in ustavne pravice. V teh težkih in kritičnih razmerah, ki ljudem vedno
               bolj zategujejo pas, nas je spodbudilo tudi to, da je cilj in predvsem osnovni namen
               tega zakona polnjenje državnega proračuna. Gre za tako imenovano, bi lahko rekli,
               pritajeno obdavčevanje.</p>
               <p>Naslednja stvar, ki iz zakona ni razvidna, je nesorazmernost med taksami in
               storitvijo. Med sodno storitvijo in taksami bi moralo biti določeno sorazmerje.
               Sorazmerje je porušeno že v tem, ko je v zakonu predvideno, da je glede na višino
               sporne zadeve, ko se odloča, ne vem, o višini sredstev v sporni zadevi, sodna taksa
               različna ne glede na to, ali je v tej sodni taksi oziroma v tej sodni storitvi bilo
               to odločeno v kratkem ali daljšem času, ali je bila opravljena storitev dražja ali je
               bila cenejša. Potem je nesorazmernost med samimi sodnimi taksami, med posameznimi
               sodnimi taksami, ki smo jo zaznali. Zato Državni svet ugotavlja, da ta zakon nikakor
               ni namenjen temu, čemur bi moral biti, in sicer, da bi se ljudje, ki so se prisiljeni
               pravdati, lahko pravdali, ampak bodo zaradi tega, ker ne bodo mogli plačati tako
               visokih sodnih taks, pri tem omejeni. Pri tem je bilo izpostavljeno, da so v tem
               zakonu predvidene oprostitve. Res je, oprostitve so predvidene, in sicer za tiste, ki
               prejemajo socialno pomoč, in še to samo delne. Ni predvidena oprostitev v 100 %, tako
               kot je to v sedanji ureditvi. Predlagatelj pravi, da v ničemer ne bo ogrožena pravica
               do sodnega varstva, kar ne drži, kajti že same odvetniške tarife, ki so bile povišane
               in spremenjene, so po podatkih imele za posledico manjši pripad zadev na sodišču.</p>
               <p>Glede tega, da je bilo izpostavljeno, da je sodstvo predlagalo 50-odstotno povišanje
               taks, vendar je zdaj v povprečju samo 10, je naše mnenje, da so storitve v sodstvu
               slabe, kar ste v tem visokem zboru razpravljali pred kratkim in soglasno ugotovili,
               da je treba na tem področju nekaj urediti. Ni logično in ni smotrno, da se slabe
               storitve plačujejo dražje, kot so se plačevale do zdaj. Smo tudi mnenja, da Državni
               zbor pri odločanju upošteva mnenje Državnega sveta, ki je bilo skoraj soglasno. Samo
               en glas je bil proti včerajšnji odločitvi. Po mnenju Državnega sveta boste tisti, ki
               boste danes ponovno glasovali za ta zakon, proti sodnemu varstvu, boste za omejevanje
               pravice do sodnega varstva, boste za to, da se proračun polni iz tistih žepov, ki so
               že tako prazni. S tem boste prispevali tudi k temu, da bo naše slovensko prebivalstvo
               še bolj revno, kot je bilo do zdaj, in da ne bomo mogli doseči niti tiste pravice, ki
               bi mu morala iti. Hvala lepa.</p>
            </sp>
            <sp xml:id="SDZ6-Izredna-42-2013-07-18.sp21">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo je obravnaval tudi Odbor za pravosodje kot matično delovno telo. Za
               predstavitev poročila odbora dajem besedo predsedniku mag. Branku Grimsu.</p>
            </sp>
            <sp xml:id="SDZ6-Izredna-42-2013-07-18.sp22">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Vsem prav lep pozdrav tudi v imenu Odbora za pravosodje, ki je o zahtevi Državnega
               sveta za ponovno odločanje o Zakonu o spremembah in dopolnitvah Zakona o sodnih
               taksah razpravljal in odločal na 28. nujni seji danes, pri čemer se je najprej oprl
               na mnenje Državnega sveta, ki ga je predstavil državni svetnik Branko Šumenjak, da so
               rešitve iz Zakona o spremembah in dopolnitvah Zakona o sodnih taksah neutemeljeno,
               nesorazmerno in brez kriterijev dvignile sodne takse ter da pomenijo poseg v ustavno
               pravico do sodnega varstva, zato po njihovi oceni terjajo ponovni razmislek. Seznanil
               se je s stališčem Vlade, ki ga je predstavil minister za pravosodje dr. Pličanič, pri
               čemer je zavrnil pomisleke in v imenu Vlade predlagal Državnemu zboru, da zakon ob
               ponovnem odločanju sprejme. Glede mnenja Zakonodajno-pravne službe je predstavnica
               prisotne seznanila, da je večina argumentov pravne narave pri izreku veta bila
               takšnih, da so temeljili prvotno na mnenju, ki ga je pripravila Zakonodajno-pravna
               služba, in da so bile te pripombe večinoma upoštevane v amandmajih, ki so bili
               sprejeti med sprejemanjem zakona, v postopku že na seji odbora. V razpravi so
               koalicijski poslanci podprli zakon, opozicijski pa so mu ostro nasprotovali.</p>
               <p>Na koncu je odbor z večino glasov vseh članov – v 15-članskem odboru jih je bilo 8
               za in 4 proti – sprejel mnenje, da je Zakon o spremembah in dopolnitvah Zakona o
               sodnih taksah ustrezen.</p>
            </sp>
            <sp xml:id="SDZ6-Izredna-42-2013-07-18.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za obrazložitev mnenja Vlade dajem besedo ministru dr. Senku Pličaniču.</p>
            </sp>
            <sp xml:id="SDZ6-Izredna-42-2013-07-18.sp24">

               <speaker>DR. SENKO PLIČANIČ:</speaker>

               <p>Spoštovani predsednik, spoštovani poslanke in poslanci!</p>
               <p>Vsem tistim, ki ste nasprotovali tej spremembi zakona, s katero povečujemo sodne
               takse, bi rad položil na dušo to, kar sem že nekajkrat naredil, v odboru prvič in
               danes ponovno, pa tudi na Državnem svetu sem isto povedal. To je, da je povišanje
               sodnih taks nekaj, kar je del veljavnega proračuna za letošnje leto, nekaj, kar ste v
               tem parlamentu sprejeli, nekaj, kar je bilo sprejeto že pred nekaj meseci. Povišanje
               sodnih taks, še enkrat, je del veljavnega proračuna. Veljavni proračun temelji na
               predpostavki, da se bodo sodne takse povišale. Novela tega zakona, ki daje podlago za
               povišanje sodnih taks, je samo realizacija že sprejetega proračuna. Takrat, ko se je
               proračun sprejemal, je bil čas za nasprotovanje tej rešitvi – povišanju sodnih taks.
               Zdaj gre samo za realizacijo tega, kar je že sprejeto.</p>
               <p>To ne pomeni, da se kot minister, pristojen za pravosodje, veselim povišanja sodnih
               taks in da mislim, da je to nekaj, kar nujno potrebujemo, na splošno. Ne mislim tega,
               vendar pa to nujno potrebujemo glede na javnofinančno situacijo, v kateri je
               Slovenija. Kot veste, je ta kritična, in je bilo treba na različnih področjih, tudi
               na tem, ki ga sam pokrivam, poiskati dodatne proračunske prihodke. Eden od teh so
               sodne takse. To je v resnici glavni razlog za to povišanje. Še enkrat ponavljam, kar
               sem malo prej povedal, veljavni proračun temelji na tem, in gre preprosto za izvedbo
               tega, kar je v proračunu že zapisano. Ker pa se na ministrstvu zavedamo, da je lahko
               povišanje sodnih taks nekaj, kar bi lahko pomembno vplivalo na pravico do sodnega
               varstva, ki je ena od ustavno zagotovljenih človekovih pravic v Sloveniji, smo se z
               veliko skrbnostjo in zavedajoč se tega, kar sem ravnokar povedal, lotili priprave te
               spremembe. Mimogrede, ta je bila pripravljena že konec prejšnjega leta, še v prejšnji
               vladi.</p>
               <p>Tako da sem prepričan, da sprememba zakona, ki daje podlago za povišanje sodnih
               taks, zaradi skrbnosti, s katero smo se priprave lotili – skrbnost je bila namenjena
               ravno temu, da pravica do sodnega varstva v ničemer ne bi bila ogrožena. Zato, ker
               smo oboje upoštevali, potrebo države po dodatnih proračunskih prihodkih na eni strani
               in na drugi strani varovanje pravice do sodnega varstva, ki je ena od človekovih
               pravic – oboje smo primerno uravnotežili, na eni strani dobili podlago za povišanje
               sodnih taks, na drugi strani pa naredili vse, in mislim, da nam je to dobro uspelo,
               da pravica do sodnega varstva v ničemer ne bo ogrožena.</p>
               <p>Zato mislim, da so argumenti, ki so bili razlog za to, da je Državni svet sprejel
               veto, neutemeljeni, in pozivam poslanke in poslance, da ob ponovnem glasovanju o
               noveli tega zakona ta zakon ponovno podprejo. Hvala lepa.</p>
            </sp>
            <sp xml:id="SDZ6-Izredna-42-2013-07-18.sp25">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin. Gospa Iva Dimic bo predstavila
               stališče Poslanske skupine Nove Slovenije.</p>
            </sp>
            <sp xml:id="SDZ6-Izredna-42-2013-07-18.sp26">

               <speaker>IVA DIMIC (PS NSi):</speaker>

               <p>Hvala za besedo, spoštovani predsednik. Spoštovani predstavniki Vlade, kolegice in
               kolegi!</p>
               <p>Naj že uvodoma povem, da poslanci Poslanske skupine Nove Slovenije predlaganih
               sprememb in dopolnitev Zakona o sodnih taksah nismo podprli v dosedanjem postopku in
               jih ne bomo podprli niti pri današnjem ponovnem glasovanju.</p>
               <p>Z amandmaji je koalicija sicer nekoliko omilila prvotni vladni predlog tega zakona,
               ki je zviševal nekatere sodne takse celo za 60 %, in to pri postopkih, ki so pri
               sodišču najpogostejši, z namenom zviševanja javnofinančnih prihodkov. Kljub sprejetim
               amandmajem je poseg v sodne takse, kot je bil sprejet z Zakonom o spremembah in
               dopolnitvah Zakona o sodnih taksah, nesprejemljiv. Sodne takse so namenjene
               pokrivanju dela, ponavljam še enkrat, pokrivanju dela stroškov za delo sodišč.
               Zagotovitev sredstev za delovanje sodišč je obveznost državnega proračuna. Višina
               sodnih taks v nobenem primeru ne sme ogroziti pravice strank do sodnega varstva. Ta
               pravica je ustavno zagotovljena vsem in vsakomur, in to pod enakimi pogoji.
               Nezmožnost plačila sodne takse v nobenem primeru ne sme biti ovira, da nekdo ne bi
               mogel zahtevati varstva svojih pravic pred sodiščem.</p>
               <p>Že sedanji sistem sodnih taks pogosto onemogoča strankam, da bi svojo pravico lahko
               iskale na sodiščih. Na to nas ne opozarjajo le volivci, pač pa tudi odvetniki.
               Plačilo sodne takse je v večini primerov procesna predpostavka. To pomeni, da sodišče
               vloge ne sprejme oziroma ne začne postopka, če sodna taksa ni plačana. V času
               gospodarske krize, visoke stopnje brezposelnosti in nižanja realnih in pogosto tudi
               nominalnih dohodkov plačila sodnih taks vedno pogosteje ne zmorejo ne le nezaposleni
               in upokojenci, pač pa tudi zaposleni z rednimi dohodki. Sodne takse v številnih
               civilnih sporih znašajo večkratnik plače, ki jo prejemajo zaposleni, in jih stranke v
               nobenem primeru niso sposobne poravnati niti v obrokih. Zviševanje sodnih taks v tem
               času je neprimeren ukrep za zviševanje javnofinančnih prihodkov.</p>
               <p>V Novi Sloveniji smo posebej kritični do zakonskih sprememb glede možnosti strank do
               oprostitve plačila sodnih taks. Sedanja ureditev tega področja je razmeroma dobro
               urejena. Za oprostitev plačila sodnih taks je do sedaj lahko zaprosil vsak, ki bi mu
               bila s plačilom sodne takse zmanjšana sredstva za lastno preživljanje ali za
               preživljanje družinskih članov. Na ta način je bilo sodno varstvo zagotovljeno tudi
               premoženjsko šibkejšim strankam. Novela tega zakona oprostitve sodne takse določa le
               še za prejemnike denarne socialne pomoči. Uvaja se sicer možnost delne oprostitve
               sodnih taks, vendar smo v Novi Sloveniji do te rešitve zelo zadržani. Taka možnost
               brez konkretnih zakonskih kriterijev za delno oprostitev ni nobeno zagotovilo, da
               bodo sodišča to možnost v konkretnih primerih tudi dejansko izvajala in predvsem v
               kakšnem obsegu.</p>
               <p>Če je predpisana višina sodne takse za konkreten spor na primer tisoč 800 evrov,
               tudi polovična oprostitev sodne takse za nekoga, ki prejema 400 evrov pokojnine,
               pomeni, da sodne takse ne bo mogel plačati. Pravice do sodnega varstva ne bo mogel
               izkoristiti. Nasprotujemo tudi uvedbi taksne obveznosti za delovnopravne spore
               premoženjskega značaja. Po mnenju Nove Slovenije bi morala država s svojimi
               nadzornimi mehanizmi, zlasti z inšpekcijskimi službami, poskrbeti, da delodajalci
               izpolnjujejo svoje obveznosti do delavcev. Ker pa ti nadzori ne delujejo, morajo
               delavci plačila vse pogosteje zahtevati v sodnih postopkih. Uvedba takšne obveznosti
               za te vrste sporov pomeni le omejevanje še te zadnje možnosti, ki jo imajo delavci na
               voljo, da pridejo do svoje pravice.</p>
               <p>Kot že uvodoma rečeno, zakona ne bomo podprli. Hvala.</p>
            </sp>
            <sp xml:id="SDZ6-Izredna-42-2013-07-18.sp27">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Matjaž Zanoškar bo predstavil stališče Poslanske skupine Pozitivna Slovenija.
           </p>
            </sp>
            <sp xml:id="SDZ6-Izredna-42-2013-07-18.sp28">

               <speaker>MATJAŽ ZANOŠKAR (PS PS):</speaker>

               <p>Hvala, spoštovani predsednik. Spoštovani gospod minister, spoštovana predstavnika
               Državnega sveta, kolegice in kolegi!</p>
               <p>Dovolite, da predstavim stališče Poslanske skupine Pozitivne Slovenije glede
               ponovnega odločanja o spremembah in dopolnitvah Zakona o sodnih taksah. Zakon o
               spremembah in dopolnitvah Zakona o sodnih taksah, o katerem bomo danes ponovno
               odločali zaradi veta Državnega sveta Republike Slovenije, ni nastal pred enim tednom
               in nepremišljeno, na hitro, kot je bilo večkrat slišati v preteklih razpravah. Naj
               spomnim, da je bil 6. decembra leta 2012 sprejet Proračun Republike Slovenije za leto
               2013. Če pogledamo na stran 14, obrazložitev splošnega dela tega proračuna, je tam
               jasno zapisano, citiram: "Ocenjujemo, da bo v letu 2013 skupaj vplačanih 94 milijonov
               evrov prihodkov od taks in pristojbin, kar je za 13,2 milijona evrov oziroma za 16,4
               % več kot pri rebalansu proračuna za leto 2012, in je posledica predvidenega
               povišanja sodnih taks v letu 2013 v višini 16 milijonov evrov."</p>
               <p>Vendar pa takrat takšen zapis ni bil problematičen za pripombe na višanje sodnih
               taks in ga tudi Državni svet takrat ni podal. Državni svet v svoji zahtevi za ponovno
               odločanje najprej opozarja, da iz predloga zakona niso razvidni podatki o sodnih
               taksah v drugih državah, kljub temu, da je v predlogu zapisan primerjalni predlog in
               pogled ureditve z Nemčijo, Avstrijo, Poljsko in Češko, dodatne obrazložitve v zvezi s
               tem pa so bile na seji odbora podane s strani gospoda ministra. Dalje opozarjajo, da
               iz obrazložitve predloga izhaja, da je predlog zakona naravnan zgolj na zagotavljanje
               prilivov v državni proračun. Pri tem je treba poudariti, da iz predloga res jasno
               izhaja, da je eden od ukrepov za povišanje javnofinančnih prihodkov, vendar pa je
               jasno zapisano tudi, da je primarni cilj predloga v doseganju ustreznejšega
               sorazmerja med zahtevnostjo in obsegom dela, potrebnega za vodenje posameznih
               postopkov, ter višino pripadajočih sodnih taks.</p>
               <p>Dejstvo je, da je sodna taksa plačilo za opravljanje storitev, in takšno stališče
               zavzema tudi Ustavno sodišče. Če sodne takse ne pokrijejo stroškov delovanja
               pravosodnega sistema, je treba uporabiti sredstva iz proračuna, ki pa je prazen. Prav
               s praznim proračunom se nam na tak način lahko začne odmikati ustavno varovana
               pravica do sodnega varstva. Državni svet izpostavlja tudi pomisleke, da je vse več
               odškodninskih, delovnopravnih sporov, prometnih in drugih, v katerih udeleženci v
               postopku nimajo sredstev za plačevanje še povišanih sodnih taks. Ob tem izražajo
               bojazen, da bo državljanom zaradi nezmožnosti plačila sodnih taks kršena pravica do
               sodnega varstva, kar bi pomenilo precejšen odmik od načela pravne varnosti. S takšno
               trditvijo se ne moremo strinjati, saj so premoženjsko šibkejše stranke, ki prejemajo
               socialno pomoč, plačila sodne takse oproščene. Tiste stranke, ki socialne pomoči ne
               prejemajo, pa bodo ob upoštevanju vseh okoliščin, predvsem glede na premoženjsko
               stanje stranke in premoženjsko stanje njenih družinskih članov, vrednost predmeta
               postopka in števila oseb, ki jih stranka preživlja, upravičeni do delne oprostitve
               plačila. Delne oprostitve lahko znašajo tudi do 99 %, če je za to utemeljen razlog.
               Pravico do delne oprostitve imajo tako fizične kot pravne osebe.</p>
               <p>Poleg tega lahko stranke uveljavljajo tudi odlog plačila ali pa obročno plačilo
               sodnih taks. Zagotavljanje ustavne pravice do sodnega varstva v povezavi z ustavnim
               načelom socialne pravice v tem primeru nikakor ni ogroženo. Državni svet med drugim
               opozarja tudi na dejstvo, da mora med višino takse in storitvijo obstajati neposredna
               zveza in razumno sorazmerje. Na to je opozorila tudi Zakonodajno-pravna služba. Prav
               zaradi tega pomisleka je na Odboru za pravosodje sprejet amandma, ki ta pomislek
               popolnoma odpravlja. S sprejetim amandmajem so bili odpravljeni tudi drugi pomisleki,
               kar je razvidno tudi iz mnenja, ki ga je na zahtevo za ponovno odločanje podala
               Zakonodajno-pravna služba.</p>
               <p>O spremembi in dopolnitvi Zakona o sodnih taksah smo v Pozitivni Sloveniji že skoraj
               vse povedali, ne strinjamo pa se in ne razumemo vseh argumentov, ki jih navaja
               Državni svet Republike Slovenije, zato bomo danes ponovno potrdili predlog novele o
               spremembah in dopolnitvah Zakona o sodnih taksah. Hvala.</p>
            </sp>
            <sp xml:id="SDZ6-Izredna-42-2013-07-18.sp29">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Tomaž Lisec bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Izredna-42-2013-07-18.sp30">

               <speaker>TOMAŽ LISEC (PS SDS):</speaker>

               <p>Hvala, predsednik. Minister z ekipo, kolegi, kolegice!</p>
               <p>Stališče stranke SDS se ni spremenilo. Zakona o sodnih taksah tudi tokrat ne bomo
               podprli.</p>
               <p>Stranka SDS zagovarja dvigovanje davkov, dajatev, glob, kazni in v tem primeru taks,
               sodnih taks, le kot skrajni primer delovanja politike. V mesecih delovanja te vlade
               smo priča le raznim dvigovanjem bremen državljanov na vseh področjih. Dvigovanje
               bremen državljanov je vodilna politika te vlade. Nekaj je bilo tudi dobrih ukrepov,
               ki pa so le posledica copy paste oziroma nadaljevanje ukrepov iz mandata prejšnje,
               Janševe vlade. Dvig sodnih taks ni primer plonkanja dobrih ukrepov prejšnje vlade.
               Zakon je nedodelan, brez pravih analiz, tako mednarodnih kot finančnih. Da ni bila
               pripravljena niti analiza, kako bo ta zakon vplival na gospodarske subjekte, je samo
               še en strel te vlade v slovensko gospodarstvo. Gre za zakon, kjer Vlada in njena
               koalicija jasno povesta, da gre predvsem za dve zadevi. Prvič, uslišane želje sodstva
               po višjih prispevkih za njihovo delovanje oziroma nedelovanje. Več sredstev ne bo
               imelo za posledico niti za milimeter bolj učinkovitega delovanja sodišč, na drugi
               strani pa bo to pomenilo znižanje dostopnosti ljudi do sodnega varstva. Drugič, gre
               za polnjenje vsak dan bolj praznega proračuna države in posledično praznjenje
               proračunov državljanov, ki se ne tožarijo kar tako, ampak želijo na sodišču poiskati
               svojo pravico ali urediti krivico, ki se jim je zgodila.</p>
               <p>Sodstvo upa, da bo na račun davkoplačevalcev dobilo 8 milijonov evrov več sredstev.
               Sodstvo, ki ima največ sodnikov na prebivalca v Evropi in je tudi najmanj učinkovito,
               želi nagrado za svoje počasno delo. Mi pravimo: ne, hvala. Znesek bo manjši, saj
               zaradi ostalih bolečih ukrepov te vlade ljudje, pa najsi gre za fizične ali pravne
               osebe, ne bodo imeli toliko denarja, da poiščejo svojo pravico na sodiščih, pa najsi
               gre za delovno-socialne spore, za gospodarske spore zaradi izvršb ali katere druge
               spore. Na eni strani se nižajo plače, nižajo se pokojnine, na drugi strani pa se
               zvišujejo davki, dajatve, kazni in v tem primeru sodne takse – ekonomska logika te
               vlade, ki je predvsem življenjska praksa ne prenese.</p>
               <p>V SDS smo preko amandmajev v zakonodajnem postopku želeli višino plačila sodnih taks
               zmanjšati, jih narediti realne in zmerne. A koalicija, ki zasleduje le cilj polnjenja
               proračuna, ima svojo računico, ki jo podpirajo le še ministri, dobra polovica
               poslancev in zelo majhen del državljanov. V SDS menimo, da je namesto brezglavega
               praznjenja denarnic državljanov na voljo drugačna politika. Da je politika te vlade
               brezglava, pove dovolj že dejstvo, da Vlada sploh še ni sprejela normativnega
               delovnega programa vlade za tekoče leto 2013. Zato se lahko vprašamo, kateri dvig
               davkov, dajatev, kazni in glob bo na vrsti jeseni. Državljani, primite se za
               denarnice, saj nikoli ne veste, kje in kako vas bo doletela politika te vlade, tudi
               če so ukrepi nesorazmerni, kot se dogaja sedaj, pri ponovnem sprejemanju tega zakona.
               Cilji te vlade očitno posvečujejo vsa sredstva.</p>
               <p>V SDS takšnemu delovanju nasprotujemo, zato tudi tokrat ne bomo podprli zakona.
               Morda za zaključek. Minister rad večkrat poudari, da je predlog zakona posledica že
               predvidenih sredstev v državnem proračunu. Mar to pomeni, da je minister ubral svojo
               pot oziroma obratno pot? Kajti ponavadi se najprej sprejme zakon, potem pa se vse to
               zagotovi v proračunu. Morda pa je minister upal že v naprej v bianko podporo
               poslancev za njegovo delovanje. Naše podpore, podpore SDS ni imel in je tudi ne bo
               imel. Za zaključek pa: primerjanje delovanja v letih 2008 in 2013, ki naj bi
               upravičevalo dvigovanje sodnih taks, je po našem mnenju malo neokusno. Hvala.</p>
            </sp>
            <sp xml:id="SDZ6-Izredna-42-2013-07-18.sp31">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Mirko Brulc bo predstavil stališče Poslanske skupine Socialnih demokratov.
           </p>
            </sp>
            <sp xml:id="SDZ6-Izredna-42-2013-07-18.sp32">

               <speaker>MIRKO BRULC (PS SD):</speaker>

               <p>Spoštovani!</p>
               <p>Poslanke in poslanci Socialnih demokratov smo že v predhodnih obravnavah tega zakona
               opozarjali na nekatere dileme, ki jih prinaša novela zakona. Recimo, da povišanje
               cene sodnih taks ne bo prispevalo h gospodarski rasti. Pri določanju višjih in novih
               taks ni bilo dosledno upoštevano načelo sorazmernosti. Mislim na ustrezno sorazmerje
               med sodno takso in opravljeno storitvijo in tudi na sorazmerje med posameznimi
               taksami. Nadalje, pravico do sodnega varstva moramo v času gospodarske krize še
               intenzivneje varovati in tudi nadgraditi. Obenem bi v Socialnih demokratih radi
               verjeli, da bodo dvignjene sodne takse spodbujale stranke k sklepanju sodnih poravnav
               ali k drugim oblikam predčasnega zaključka sodnega postopka. Mogoče pa bo le nekaj
               manj tožarjenja zaradi banalnih sporov in s tem manjša obremenitev sodišč. Upamo
               tudi, da zaradi vlog o oprostitvi, odlogu ali obročnem plačevanju taks na sodiščih ne
               bo prihajalo do dodatnih zapletov. Pred pravosodnim ministrstvom je še veliko
               dela.</p>
               <p>Socialni demokrati bomo zakon podprli. Hvala.</p>
            </sp>
            <sp xml:id="SDZ6-Izredna-42-2013-07-18.sp33">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Rihard Braniselj bo predstavil stališče Poslanske skupine Državljanske liste.
           </p>
            </sp>
            <sp xml:id="SDZ6-Izredna-42-2013-07-18.sp34">

               <speaker>RIHARD BRANISELJ (PS DL):</speaker>

               <p>Kolegice in kolegi, spoštovani minister!</p>
               <p>Državljanska lista najavlja ponovno podporo Zakonu o sodnih taksah oziroma noveli.
               185 milijonov evrov je v letošnjem proračunu predviden strošek pravosodja, in od tega
               135 milijonov za delovanje sodišč. Sodne takse so eden od prihodkov, iz katerih se
               financirajo pravosodni organi, ki predstavljajo temelj, garant in bistvo pravne
               države. Če se sodnih taks ne zbere dovolj, se pravosodje v razliki financira direktno
               iz proračuna, iz sredstev vseh davkoplačevalcev. Sodne takse so po svoji naravi dokaj
               pravična dajatev. Plačujejo jih izključno tisti, ki sodne storitve potrebujejo in
               koristijo. Kdor storitev sodišč ne potrebuje in postopkov ne povzroča, ta s sodnimi
               taksami nima nobenih težav. Poleg tega sodne takse zasledujejo tudi namen, da vsaka
               stranka oceni finančni riziko pred opravljanjem procesnih dejanj ter sili k oceni
               njihove možnosti za uspeh in jih odvrača od vlaganja očitno neutemeljenih predlogov,
               tožb, pritožb. Dejstvo je, da trenutno stanje na višjih sodiščih v Sloveniji kaže, da
               je neutemeljenih kar 90 % pritožb in kar 97 % vseh izrednih pravnih sredstev, ki jih
               vlagamo na Vrhovno sodišče.</p>
               <p>Vendar pa mora obstajati med višino takse in storitvijo neposredna zveza in razumno
               sorazmerje. Ne more in ne sme se zgoditi, da višina sodne takse odvrača od
               uveljavljanja sodnih pravic posameznike s povprečnimi dohodki, ki niso upravičeni do
               taksnih oprostitev. Državni zbor je sodne takse nazadnje dvignil pred petimi leti. Na
               tem mestu je smiselna primerjava z upravnimi taksami. Samo od leta 2008 do danes se
               je upravna taksa zvišala za 27,29 %. Sprašujmo se, kolikokrat so se v petih letih
               dvignile cestne takse in vse ostale takse, ki niso vezane na zakon? Poleg tega je
               jasno, da je inflacija v zadnjih letih znašala 22 %. Vse to je posledica, da pridemo
               do tega, da je pravi čas, da se te sodne takse dvignejo, in sicer se dvigujejo v
               povprečju za 10 %.</p>
               <p>V Državljanski listi smo prepričani, da je veto Državnega sveta na novelo Zakona o
               sodnih taksah brez pravih argumentov. Zanimivo pa je, da je dobršen del argumentacije
               dobesedno prepisan iz obrazložitve amandmaja SDS k 13. členu novele, preostali del pa
               iz mnenja Zakonodajno-pravne službe k prvotnemu predlogu zakona z dne 3. 7. 2013, ki
               je bil v skladu z mnenjem Zakonodajno-pravne službe tudi na odboru ustrezno
               noveliran, tako da argument Državnega sveta za nasprotovanje temu zakonu sploh ne
               obstaja več. Kot je bilo že večkrat povedano, dvig sodnih taks je vkalkuliran in
               predviden že v veljavnem proračunu za leto 2013. Kdo je sprejel veljavni proračun za
               leto 2013? Vsi mi tukaj, z izjemo poslancev Pozitivne Slovenije. Nerazumljivo je
               nasprotovanje v tem primeru, ko so sodne takse od prvotno predvidenih 30 milijonov
               evrov zgolj v višini 8 milijonov evrov prihodkov v proračun bistveno nižje, in je to
               bistveno blažji dvig. Mislim, da ta ukrep kljub temu, da na splošno ni priljubljen,
               je pa nujen, sledi javnofinančnim prihodkom, uravnoteženju proračuna. Mislim, da je
               korektno, da kljub temu, da je to nepriljubljen ukrep, ta dvig ponovno potrdimo in
               zakon sprejmemo.</p>
            </sp>
            <sp xml:id="SDZ6-Izredna-42-2013-07-18.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jakob Presečnik bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-42-2013-07-18.sp36">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Gospod minister, kolegice in kolegi!</p>
               <p>Prejšnji teden je Državni zbor s 46 glasovi za in ob nasprotovanju naše poslanske
               skupine sprejel novelo Zakona o sodnih taksah. Včeraj je to storil tudi Državni svet,
               ki je sledil številnim opozorilom in praktično soglasno, samo z enim glasom proti,
               sprejel odložilni veto na ta zakon. V Slovenski ljudski stranki zato danes na tem
               mestu ponovno opozarjamo, da bi ob vseh znanih težavah, ki jih imamo na področju
               pravosodja in v državnem proračunu, pričakovali od Vlade, da prednostno v Državni
               zbor prinese tiste zakonske predloge, ki bodo povečali učinkovitost pravosodja in s
               tem skušali državljankam in državljanom povrniti občutek, da živijo v pravni državi,
               ne pa da prioritetno skrbimo za polnjenje proračuna. Upravičeno se ljudem poraja
               občutek, da v Sloveniji živimo v dveh pravnih državah. Ena bo za tiste, ki denar
               imajo in ki bodo z njim lahko prišli od pravice, druga pa za tiste, ki ga nimajo in
               si pravice ne bodo mogli plačati. Dopuščamo tudi možnost, da na ta način nameravate
               zmanjšati število sodnih postopkov in s tem sodne zaostanke.</p>
               <p>Tega zakona, ki s poviševanjem sodnih taks vpliva na ustavno zagotovljeno sodno
               varstvo ljudi, v Poslanski skupini Slovenske ljudske stranke danes ponovno ne bomo
               podprli. Hvala lepa.</p>
            </sp>
            <sp xml:id="SDZ6-Izredna-42-2013-07-18.sp37">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp xml:id="SDZ6-Izredna-42-2013-07-18.sp38">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospod predsednik. Spoštovani poslanke in poslanci, spoštovani
               ostali prisotni!</p>
               <p>Poslanska skupina Demokratične stranke upokojencev Slovenije ni spremenila svojega
               mnenja do novele Zakona o sodnih taksah. Tudi po proučitvi razlogov, zaradi katerih
               Državni svet nasprotuje zakonu, v Poslanski skupini DeSUS menimo, da je zakon
               primeren. Sodne takse so namenjene pokrivanju stroškov sodnih postopkov, dejstvo pa
               je, da v Republiki Sloveniji s sodnimi taksami le delno krijemo stroške sodnih
               postopkov in da se sodne takse že več let niso spreminjale oziroma usklajevale,
               čeprav je v tem času inflacija znašala okoli 22 %. Bistvo novele Zakona o sodnih
               taksah je, da se nekatere sodne takse zvišujejo, nekatere pa se uvajajo na novo.
               Zaradi stanja državnega proračuna je treba zagotoviti dodatne vire financiranja
               sodišč. To je nesporno ugotovljeno tudi danes v tej dvorani.</p>
               <p>V Demokratični stranki upokojencev Slovenije menimo, da je prav, da za pokrivanje
               stroškov sodnih postopkov prispevajo tudi stranke, ki so udeležene v posameznih
               sodnih postopkih. Čeprav je bilo glede tega že povedano, ponovno navajam, da je za
               Demokratično stranko upokojencev Slovenije pomembno, da je sodno varstvo, ki ga
               zagotavlja Ustava Republike Slovenije, zagotovljeno vsem državljankam in državljanom
               naše države, da je sodno varstvo zagotovljeno tudi državljankam in državljanom, ki so
               socialno šibkejši, na način, da vse tiste, ki na podlagi odločbe pristojnega organa
               prejemajo denarno socialno pomoč po določilih zakona, ki ureja socialno varstvene
               prejemke in zakona, ki ureja uveljavljanje pravic iz javnih sredstev, sodišče v
               celoti oprosti plačila taks. Ponavljam, v celoti oprosti plačila taks. Stranko, ki ni
               prejemnica denarne socialne pomoči, sodišče delno oprosti plačila taks, in sicer v
               primeru, če bi bilo s plačilom v celotnem znesku ogroženo preživljanje te stranke in
               njenih družinskih članov. Stranki, ki ni prejemnica denarne socialne pomoči, sodišče
               lahko odloži plačilo taks ali ji dovoli obročno odplačevanje, če bi bila s takojšnjim
               plačilom v celotnem znesku občutno zmanjšana sredstva, s katerimi se ta stranka ali
               njeni družinski člani preživljajo.</p>
               <p>Sedanji proračunski viri očitno ne zadostujejo za kritje stroškov sodnih postopkov.
               Dejstvo je, da se sodne takse niso dvignile v zadnjih petih letih. Celo v letu 2010
               je prišlo do določenega znižanja. Medtem pa so se bistveno zvišali vsi življenjski
               stroški in tudi mnogi davki. Inflacija je v tem času znašala okoli 22 %. Zato smo v
               Poslanski skupini DeSUS že ob prejšnji obravnavi novele v Državnem zboru, daleč od
               tega, da bi želeli kakršnakoli povišanja, menili, da je na tem področju potrebna
               določena konsolidacija cen. Še vedno menimo, da je sodno varstvo, ne glede na dvig
               cen, ki je, še enkrat poudarjam, bolj razumen in sorazmeren, kar pravi tudi
               Zakonodajno-pravna služba, še vedno v zadostni meri zagotovljeno prav vsem
               državljanom.</p>
               <p>V Poslanski skupini DeSUS bomo ponovno namenili svoje glasove za sprejetje zakona.
               Hvala lepa.</p>
            </sp>
            <sp xml:id="SDZ6-Izredna-42-2013-07-18.sp39">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališč poslanskih skupin.</p>
               <p>Prehajamo na ponovno odločanje o Zakonu o spremembah in dopolnitvah Zakona o sodnih
               taksah. Prosim vas, da preverite delovanje glasovalnih naprav, hkrati pa vas
               opozarjam, da mora pri ponovnem odločanju skladno z drugim odstavkom 91. člena Ustave
               Republike Slovenije za sprejetje navedenega zakona glasovati večina poslancev zbora –
               46 ali več.</p>
               <p>Glasujemo. Navzočih je 62 poslank in poslancev, za je glasovalo 47, proti 14.</p>
               <p><stage xml:id="SDZ6-Izredna-42-2013-07-18.stage8">(Za je glasovalo 47.)</stage> <stage xml:id="SDZ6-Izredna-42-2013-07-18.stage9">(Proti 14.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. Zaključujem tudi 42. izredno sejo Državnega
               zbora. Želim vam, da si naberete novih moči do našega naslednjega srečanja. Na
               svidenje. <title xml:id="SDZ6-Izredna-42-2013-07-18.title4">Seja se je končala 18. julija 2013 ob 15.23.</title>
               </p>
            </sp>
         </div>
      </body>
   </text>
</TEI>