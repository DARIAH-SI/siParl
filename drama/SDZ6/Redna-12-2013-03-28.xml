<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-12-2013-03-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|2177022864541FDEC1257B66004654E1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=2177022864541FDEC1257B66004654E1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-12-2013-03-28.DZ" n="12">
               <name>Redna</name>
               <date when="2013-03-28"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-12-2013-03-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 12. seje</stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Romana Tomc. </stage>
            <stage type="time">Seja se je začela ob 10. uri.</stage>
        

            <sp xml:id="SDZ6-Redna-12-2013-03-28.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 12. seje Državnega zbora. Obveščen sem, da se današnje seje
               ne morejo udeležiti naslednji poslanci: mag. Borut Ambrožič, gospod Marijan Pojbič,
               dr. Vinko Gorenak in gospod Rihard Braniselj.</p>
               <p>Vse prisotne v dvorani lepo pozdravljam.</p>
               <p>Prehajamo na <title>9. TOČKO DNEVNEGA REDA, TO JE NA PONOVNO ODLOČANJE O ZAKONU O
                  SPREMEMBAH IN DOPOLNITVAH OBRTNEGA ZAKONA.</title>
               </p>
               <p>Državni svet je na 1. izredni seji 11. marca 2013 zahteval, da Državni zbor na
               podlagi tretje alineje prvega odstavka 97. člena Ustave Republike Slovenije pred
               razglasitvijo ponovno odloča o zakonu o spremembah in dopolnitvah obrtnega
               zakona.</p>
               <p>Za obrazložitev zahteve sveta dajem besedo predstavniku Državnega sveta gospodu
               Alojzu Kovšci.</p>
            </sp>
            <sp xml:id="SDZ6-Redna-12-2013-03-28.sp2">

               <speaker>ALOJZ KOVŠCA:</speaker>

               <p>Spoštovani gospod predsednik Državnega zbora, spoštovane poslanke in poslanci!</p>
               <p>Državni svet Republike Slovenije je na 1. izredni seji 11. 3. 2013 ob obravnavi
               Zakona o spremembah in dopolnitvah Obrtnega zakona, ki ga je Državni zbor sprejel na
               11. redni seji 5. marca 2013, na podlagi tretje alineje prvega odstavka 97. člena
               Ustave Republike Slovenije sprejel zahtevo, da Državni zbor Republike Slovenije
               ponovno odloča o Zakonu o spremembah in dopolnitvah Obrtnega zakona. Dovolite, da
               podam obrazložitev Državnega sveta.</p>
               <p>Državni zbor Republike Slovenije je na 11. seji 5. 3. 2013 sprejel Zakon o spremembah
               in dopolnitvah Obrtnega zakona, katerega ključni cilj je sprememba obveznega članstva
               v Obrtno- podjetniški zbornici Slovenije v prostovoljno. Predlog za ukinitev
               obveznega članstva v Obrtno-podjetniški zbornici Slovenije je po pojasnilu
               Ministrstva za gospodarski razvoj in tehnologijo podan na podlagi izvedenega
               referenduma v obliki članstva 25. aprila 2012. Odločitev tedanjega vodstva
               Obrtno-podjetniške zbornice Slovenije o izvedbi referenduma glede oblike članstva v
               OZS je temeljila na zavezi v koalicijski pogodbi, Pogodba za Slovenijo 2012–2015, v
               kateri je bilo zapisano, da se ohrani obvezno članstvo le v tistih zbornicah, v
               katerih se o tem izreče članstvo na referendumu, ter zaradi priprave sprememb
               referendumske zakonodaje, ki so predvidevale bistvene spremembe pri zaostrovanju
               pogojev za veljavnost rezultata referenduma. Za veljavnost referenduma naj bi bila
               določena minimalna udeležba vsaj 35 do 40 %. Posvetovalnega referenduma o obliki
               članstva v OZS se je udeležilo 18,16 % vseh volilnih upravičencev. Glede na
               predlagane spremembe referendumske zakonodaje tak referendum sploh ne bi bil
               veljaven. Za prostovoljno obliko članstva je glasoval majhen del vsega članstva, to
               je 6448 članov od skupno 51 tisoč 318 članov. Zato je Državni svet menil, da
               spremembe Obrtnega zakona na podlagi takšne referendumske volje ne morejo biti
               upravičene.</p>
               <p>Dovolite, da obrazložim nekaj ključnih argumentov za obvezno članstvo v zbornici,
               katere je akceptiral Državni svet. Prvič, polna reprezentativnost. Če naj bo zbornica
               partner državi glede oblikovanja ekonomskega sistema in ekonomske politike, potem
               načelo reprezentativnosti in enakopravnosti terjata, da imajo vsi subjekti, člani na
               institucionaliziran način možen vpliv na odločitve, ki naj predstavljajo stališče
               celotnega gospodarstva, združenega v zbornico. S tem je mišljen vpliv preko
               izvoljenih predstavnikov upravljavskih struktur iz zbornice. Zagotovo ne bi bilo
               sprejemljivo, če bi bila ekskluzivnost za oblikovanje stališča članov, to je
               gospodarstva, prepuščena skupini dovolj močnih gospodarskih subjektov, ki bi se na
               primer organizirala v zbornici kot delniški družbi ali kakšni drugi asociaciji, ki ni
               reprezentativna, in bi se borila zgolj za svoje parcialne interese. Ta argument je še
               pomembnejši za obrtna in mala podjetja, saj ta ne morejo sama zastopati svojih
               interesov oziroma ne morejo biti samostojen, enakopraven partner državi.</p>
               <p>Drugič, enakopravnost pri koristih in bremenih. Načeli reprezentativnosti in
               enakopravnosti tudi pomenita, da so vsi člani enakopravno udeleženi pri koristih in
               tudi pri bremenih delovanja zbornice. Ni sprejemljivo, da so tudi nečlani deležni
               koristi, ki jih nudi zbornica posredno tudi njim, s tem da razvija storitve v
               interesu gospodarstva kot celote. Glede enakopravnosti pri bremenih, kjer se je
               uveljavila določena solidarnost večjih do manjših, članski prispevek se namreč določa
               glede na ekonomsko moč člana, podjetja oziroma espeja, glede na število
               zaposlenih.</p>
               <p>Tretjič, strokovna neodvisnost. Zbornica po javnopravnem modelu z obveznim članstvom
               je mehanizem za oblikovanje uravnoteženih zahtev članov, saj se ji ni treba bati
               izstopa članov, ki bi zaradi kratkoročnih komercialnih in drugih interesov tem
               odločitvam nasprotovali in bi enkrat bili člani zbornice, drugič spet ne.</p>
               <p>Glede na to, da je moj čas potekel, dovolite samo še to, da zbornica potrebuje
               obvezno članstvo, da si lahko izgrajuje materialno in kadrovsko infrastrukturo. Glede
               na zgodovinski vidik je treba povedati, da zbornica ... / znak za konec razprave/</p>
            </sp>
            <sp xml:id="SDZ6-Redna-12-2013-03-28.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo Državnega sveta je obravnaval Odbor za gospodarstvo kot matično delovno
               telo.</p>
               <p>Za predstavitev poročila odbora dajem besedo predsedniku odbora gospodu Matjažu
               Hanu.</p>
            </sp>
            <sp xml:id="SDZ6-Redna-12-2013-03-28.sp4">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik. Spoštovani državni sekretar, predstavnik Državnega
               sveta in tudi predsednik Obrtno-podjetniške zbornice, kolegice in kolegi!</p>
               <p>Odbor za gospodarstvo je na 26. nujni seji 26. marca letošnjega leta kot matično
               delovno telo obravnaval zahtevo Državnega sveta, da Državni zbor ponovno odloča o
               Zakonu o spremembah in dopolnitvah Obrtnega zakona, ki ga je Državnemu zboru
               predložila Vlada in ga je Državni zbor sprejel na 11. seji 5. marca letošnjega leta.
               Odboru je bilo posredovano naslednje gradivo: zahteva Državnega sveta, mnenje
               Zakonodajno-pravne službe, stališče Trgovinske zbornice in tudi mnenje Vlade.</p>
               <p>Seji Odbora so prisostvovali predstavnice in predstavniki Državnega sveta,
               Ministrstva za gospodarski razvoj in tehnologijo, Zakonodajno-pravne službe,
               Gospodarske zbornica Slovenije, Obrtno-podjetniške zbornica Slovenije in tudi
               Trgovinske zbornice Slovenije. Uvodoma je poročevalec Državnega sveta obrazložil
               zahtevo Državnega sveta za ponovno odločanje ter podrobno predstavil ključne
               argumente za obvezno članstvo v zbornici. V nadaljevanju je državni sekretar
               ministrstva predstavil razloge, zaradi katerih Vlada ocenjuje, da je obravnavani
               zakon primeren. Pri tem je poudaril, da je bilo osnovno vodilo Vlade pri pripravi
               obravnavanega zakona upoštevanje izida posvetovalnega referenduma na ravni
               obrtnopodjetniškega zborničnega sistema. V nadaljevanju je predstavnica
               Zakonodajno-pravne službe v dopolnilni obrazložitvi mnenja pojasnila, da se navedbe
               Državnega sveta v zahtevi nanašajo na vprašanja, ki so povezana s presojo vsebinske
               primernosti ureditve, do katerih se služba na podlagi poslovnika ne more
               opredeliti.</p>
               <p>V razpravi so sodelovali predstavniki Obrtno-podjetniške zbornice Slovenije,
               predstavnica in predstavnik Gospodarske zbornice Slovenije, ki sta pojasnila razloge,
               zaradi katerih zbornica predlagano ureditev podpira. V razpravi je sodelovala tudi
               predstavnica Trgovinske zbornice Slovenije, ki je menila, da so člani zbornice tisti,
               ki naj povedo, kakšna je primerna oblika organiziranosti, ter poudarila, da zbornica
               vsebini obravnavanega zakona ne nasprotuje.</p>
               <p>V razpravi so bila mnenja članic in članov odbora glede ustreznosti obravnavanega
               zakona in uvedbe prostovoljnega članstva različna. Zagovorniki prostovoljnega
               članstva so menili, da je treba upoštevati voljo članov, izraženo na posvetovalnem
               referendumu, s strani zagovornikov obveznega članstva pa je bil poudarjen pomen
               obstoja zborničnega sistema kot reprezentativnega sogovornika Vlade. V razpravi je
               bilo tudi opozorjeno, da je treba na obravnavano problematiko gledati predvsem z
               vidika vpliva na povečanje konkurenčnosti slovenskega gospodarstva in odpiranja novih
               delovnih mest.</p>
               <p>Po opravljeni razpravi je odbor z večino glasov vseh članov, in sicer z 10 za in 2
               proti, sprejel mnenje, da je Zakon o spremembah in dopolnitvah Obrtnega zakona
               ustrezen. Lepa hvala.</p>
            </sp>
            <sp xml:id="SDZ6-Redna-12-2013-03-28.sp5">

               <speaker>PREDSEDNIK JANKO VEBER:</speaker>

               <p>Hvala tudi predsedniku odbora.</p>
               <p>Želi predstavnik Vlade podati obrazložitev mnenja Vlade? Želi.</p>
               <p>Besedo dajem mag. Urošu Rožiču, državnemu sekretarju na Ministrstvu za gospodarski
               razvoj in tehnologijo.</p>
            </sp>
            <sp xml:id="SDZ6-Redna-12-2013-03-28.sp6">

               <speaker>MAG. UROŠ ROŽIČ:</speaker>

               <p>Spoštovani gospod predsednik Državnega zbora, spoštovane poslanke in poslanci,
               spoštovani predstavnik Državnega sveta!</p>
               <p>Kot je bilo danes že omenjeno, je podlaga za spremembo Obrtnega zakona izid
               posvetovalnega referenduma, na katerem je 69,3 % tistih, ki so prišli glasovat na
               referendum, tudi izglasovalo prostovoljno obliko članstva. Ministrstvo in Vlada sta s
               konstruktivnim sodelovanjem uspela z Obrtno-podjetniško zbornico uskladiti vse
               zadeve, ki so v noveli zakona, razen vprašanja ukinitve obveznega članstva.</p>
               <p>Ne glede na očitke je treba poudariti, da Obrtno-podjetniška zbornica ohranja status
               pravne osebe javnega prava. S tako ureditvijo se ne bodo oblikovale posebne oblike
               gospodarskega interesnega združenja, niti ne bo nastala nikakršna privatna grupacija,
               ki bi uresničevala zgolj parcialne interese posameznikov ali posameznih skupin.
               Obrtno-podjetniška zbornica je po samem zakonu reprezentant obrti in malega
               podjetništva na Slovenskem. Svoje interese bodo obrtniki še naprej uresničevali preko
               izvoljenih predstavnikov območnih obrtno-podjetniških zbornic in organov
               Obrtno-podjetniške zbornice. Prav tako se z novelo zakona na področju čezmejnega
               opravljanja storitev zapolnjuje večletna pravna praznina, ki je tujim ponudnikom
               storitev omogočala opravljanje obrtne dejavnosti na ozemlju Republike Slovenije brez
               izpolnjevanja kakršnihkoli kvalifikacijskih pogojev. To je izjemnega pomena, ker se
               ta javna pooblastila dajejo po novem Obrtno-podjetniški zbornici, ki bo tujce, ki
               bodo želeli opravljati obrtno dejavnost v Sloveniji, tudi vpisala v obrtni register
               pri nas oziroma za tiste, za katere se zahteva določen vstopni pogoj, tudi preverila
               izpolnjevanje teh pogojev. Prav tako bo Obrtno-podjetniška zbornica še naprej
               izvajala številna javna pooblastila, opravljanje katerih ne bo smela pogojevati z
               obveznim članstvom v zbornici in bodo torej ta pooblastila morala nuditi vsem
               obrtnikom. Prav tako se v novelo zakona dodaja možnost, da Obrtno-podjetniška
               zbornica svoje financiranje izvaja tudi preko državnega proračuna, česar ji sedanji
               zakon ne omogoča. Z zakonom se ureja tudi premoženje območnih obrtno-podjetniških
               zbornic, ki bi zaradi različnih razlogov prenehale delovati. V tem primeru se
               opredeljuje kot zakonit prenos premoženja bodisi na Obrtno-podjetniško zbornico,
               bodisi na drugo obrtno-podjetniško območno zbornico, bodisi lokalno skupnost ob
               dodatnem pogoju, da lokalna skupnost to premoženje uporabi za razvoj obrti in
               podjetništva. Z zakonom pa je prepovedana delitev premoženja zbornice med njene
               člane. V predlogu novele je tudi predvideno, da bo Obrtno-podjetniška zbornica s
               svojim statutom določila način vstopa in izstopa članov ter na ta način seveda
               preprečila določene fluktuacije pri članih in izkoriščanje članstva zgolj takrat, ko
               se zbornica potrebuje.</p>
               <p>Zakon ureja torej vrsto vsebin. Cilj zakona je pospešiti in razbremeniti malo
               gospodarstvo in slovensko gospodarstvo narediti konkurenčnejše. Vlada je na svoji
               seji v torek tudi poudarila, da predlog zakona vsebuje vrsto dobrih rešitev, saj
               sledi volji članstva in ureja področje na ustrezen in pa evropsko primerljiv način.
               Po mnenju Vlade Republike Slovenije se je glede na gospodarsko situacijo treba
               hitreje prilagajati družbenim spremembam v dobro predvsem obrtnikov, pa tudi države
               in javnosti ter se hitreje odzivati na njihove zahteve in pričakovanja.</p>
               <p>Če dovolite za konec še določeno usmeritev. Razumemo, da je zbornični sistem v
               Sloveniji danes urejen na različne načine. Vlada bo predvidoma do konca tega leta
               poskušala zbornice definirati kot ključni element podpornega okolja za podjetništvo,
               torej ne zgolj obrtno-podjetniško zbornico, ampak tudi ostale reprezentativne
               zbornice in jih na ta način definirati kot enega izmed ključnih delov podpornega
               okolja za podjetništvo in na ta način tudi omogočiti stabilno zagovarjanje interesov,
               ki jih imajo. Najlepša hvala.</p>
            </sp>
            <sp xml:id="SDZ6-Redna-12-2013-03-28.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin. Besedo dajem najprej gospe
               Kristini Valenčič, ki bo predstavila stališče Poslanske skupine Državljanske liste.
            </p>
            </sp>
            <sp xml:id="SDZ6-Redna-12-2013-03-28.sp8">

               <speaker>KRISTINA VALENČIČ (PS DL):</speaker>

               <p>Hvala. Spoštovani predsednik, predstavniki Vlade, kolegice in kolegi!</p>
               <p>Ob načelu "skupaj smo močnejši" so slovenski obrtniki pred več kot 45 leti začutili,
               da se je treba povezovati in združevati. Od takrat pa vse do danes se je to združenje
               tudi statusno večkrat spreminjalo. Tako se je spreminjala statusna oblika zbornice in
               spreminjala se je tudi sama obrt, ki je sledila razvoju človeštva. Bistvene spremembe
               v odnosu do obrtništva smo v Sloveniji začeli doživljati po osamosvojitvi, ko so
               nastopile velike družbene spremembe. In prišel je čas, ki od nas zahteva nove
               prilagoditve.</p>
               <p>Danes bomo na zahtevo Državnega sveta ponovno odločali o spremembah in dopolnitvah
               obrtnega zakona. Glavni namen te novele je ukinitev obveznega članstva, ki pa ima
               zaradi zgodovine in specifičnosti obrtne dejavnosti velik pomen za celotno obrtno
               panogo. V Državljanski listi se že od samega začetka zavzemamo za prostovoljno
               članstvo, in to v vseh zbornicah in združenjih, saj smo prepričani, da prostovoljni
               modeli zbornic onemogočajo monopolno zastopanje interesnih skupin v razmerju do
               države. To stališče zagovarjamo tekom celotnega zakonodajnega postopka tega predloga
               obrtnega zakona in tudi danes.Treba je poudariti, da je predlog zakona – razen
               vprašanja uvedbe prostovoljnega članstva, v celoti usklajen in sprejemljiv tudi za
               Obrtno zbornico. Tako zbornica ohranja status pravne osebe javnega prava. Definicija
               obrti je na novo opredeljena in ohranja regulacijo le v nujnih primerih. Obrtna
               zbornica dobiva nova javna pooblastila, med drugim na področju čezmejnega upravljanja
               storitev, dana ji je tudi možnost financiranja iz državnega proračuna, do česar sedaj
               ni bila upravičena. Zakon ustrezno ureja tudi prenos premoženja v primeru prenehanja
               kakšne od območnih obrtnih zbornic in prepoveduje delitev premoženja med člane. V
               Državljanski listi menimo, da zakon uvaja takšne rešitve, ki prinašajo liberalizacijo
               področja obrtnih in obrti podobnih dejavnosti, spodbujajo večjo konkurenco na trgu in
               zagotavljajo enakovredne pogoje za vse subjekte na trgu.</p>
               <p>Kot rečeno, bomo poslanke in poslanci Državljanske liste predlog obrtnega zakona tudi
               danes podprli. Prepričani smo, da slovenski obrtniki potrebujejo čvrsto in močno
               organizacijo, ki bo zasledovala cilje in varovala interese obrtnikov, pri čemer pa
               mora takšna organizacija temeljiti na prostovoljnem članstvu, konkurenčnosti,
               stabilnem poslovnem okolju in prijaznosti do svojih uporabnikov. Če bo obrtna
               zbornica svojim članom vse to omogočila, potem smo prepričani, da bodo tudi danes
               obrtniki, tako kot so pred 45 leti začutili, da so skupaj močnejši in ostali zvesti
               člani obrtne zbornice.</p>
            </sp>
            <sp xml:id="SDZ6-Redna-12-2013-03-28.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Stališče poslanske skupine Slovenske ljudske stranke bo predstavil gospod Janez
               Ribič.</p>
            </sp>
            <sp xml:id="SDZ6-Redna-12-2013-03-28.sp10">

               <speaker>JANEZ RIBIČ (PS SLS):</speaker>

               <p>Spoštovani gospe in gospodje!</p>
               <p>V Poslanski skupini Slovenske ljudske stranke kljub odklonilnemu vetu Državnega sveta
               ne vidimo razloga za spremembo našega stališča glede obveznega članstva. Po
               uveljavitvi prostovoljnega članstva v gospodarski in trgovski zbornici bo, če bo
               obrtni zakon danes dobil podporo 46 poslank in poslancev, obrtno- podjetniška
               zbornica tretja zbornična organizacija, ki bo organizirana na prostovoljni bazi. Kar
               bi rad danes in tukaj posebej poudaril, z novelo obrtnega zakona nikakor ne ukinjamo
               obrtno-podjetniške zbornice. To, kar skušajo predstaviti nekateri zagovorniki
               obveznega članstva v zbornici, je čista demagogija. Z novelo obrtnega zakona zgolj in
               samo ukinjamo obvezno članstvo v tej zbornični organizaciji in, kar moram še posebej
               poudariti, ukinjamo ga na njihovo željo, na željo zbornice. Saj zbornica ni njeno
               vodstvo, zbornica so njeni člani. K tej odločitvi nas vodijo zgolj rezultati
               referenduma, na katerem so se njeni lastni člani s prepričljivo večino skoraj 70 %
               izrekli proti obveznemu članstvu. Za ta zakon in za odpravo obveznega članstva bomo
               namreč glasovali vsi tisti poslanci, ki spoštujemo institucije pravne države. Vsi
               sicer govorimo, da jih spoštujemo, ko pa gre zares, so pa navadno zadeve precej
               drugačne. Ne smemo pa ob vsem tem pozabiti, da je deloma tudi zaradi ukinitve
               obveznega članstva obrtno-podjetniška zbornica s to novelo zakona kot edina
               predstavnica obrti dobila tudi izvajanje javnih pooblastil s tega področja in s tem
               tudi določen kolač denarja iz državnega proračuna. Veliko je v zadnjih mesecih tudi
               govora o novem vodstvu obrtno- podjetniške zbornice, ki da deluje korektno, si je
               znižalo prejemke in se lotilo reorganizacije zbornice, kar je, to že moramo s tega
               mesta povedati, zelo pohvalno in nas v Slovenski ljudski stranki še posebej veseli.
               Prepričani smo namreč, da je prav od vodstva največ odvisno, in da, če bo seveda delo
               vodstva zbornice transparentno in kvalitetno, tudi večina njenih sedanjih – 50 ali 60
               tisoč članov ne bo imela želje po izstopu iz te organizacije. Žal si je sicer
               prejšnje vodstvo s svojim vedenjem in še bolj z nespodobnimi izplačili plač in nagrad
               nabralo kar veliko nasprotnikov. Prepričani smo, da se bo sedanje vodstvo potrudilo
               delati bolje, nobene garancije pa seveda ni za to, pa tudi za naslednja vodstva ne.
               Prostovoljno članstvo bo tako zagotovo najboljše jamstvo za to, da se bo delo
               zbornice približalo potrebam njenih članov. Kljub temu delnemu izpadu prihodkov pa se
               zbornični administraciji s to novelo zakona za izvajanje javnih pooblastil obetajo
               dodatni fiksni prihodki. Resnici na ljubo pa se tudi obvezno članstvo ne ukinja čez
               noč, temveč praktično šele s koncem leta. Tako kot obrtniki in podjetniki se bo
               moralo tudi vodstvo zbornice prilagoditi novim razmeram. V gospodarstvu temu pravijo,
               da je kriza pravzaprav nov izziv in prav nič tragičnega ne bo za zbornico, če se bo
               po novem nekoliko bolj borila za svoje člane in se bo vsaj deloma, tako kot njeni
               člani, soočila s pravili trga.</p>
               <p>V Slovenski ljudski stranki bomo, kot smo to že napovedali, ponovno glasovali za
               novelo obrtnega zakona in s tem izpolnili našo zavezo, dano slovenskim obrtnikom in
               podjetnikom, da bomo spoštovali izide njihovega referenduma in jih tako v tej težki
               krizi vsaj delno razbremenili finančnih obveznosti. Hvala.</p>
            </sp>
            <sp xml:id="SDZ6-Redna-12-2013-03-28.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Stališče Poslanske skupine Demokratične stranke upokojencev Slovenije bo predstavil
               gospod Ivan Hršak.</p>
            </sp>
            <sp xml:id="SDZ6-Redna-12-2013-03-28.sp12">

               <speaker>IVAN HRŠAK (PS DeSUS):</speaker>

               <p>Hvala za besedo, gospod predsednik. Spoštovani državni sekretar s sodelavcem,
               spoštovani predsednik Obrtno-podjtniške zbornice, spoštovane kolegice in kolegi!</p>
               <p>O vsebini zakona, o katerem bomo danes ponovno odločali, ne bom razpravljal na
               široko. Vsi vemo, kaj je obrt, zakaj so spremembe potrebne in kaj prinašajo. Načeloma
               je večina že sprejetih zakonskih rešitev za večino primerna. Tudi visoka stopnja
               usklajenosti je bila dosežena s samo obrtno zbornico. Tega ne gre zanikati. Najbolj
               medijsko odmeven pa je tisti del sprememb, ki se nanaša na samo članstvo v obrtni
               zbornici. Četudi nekateri navajajo druge razloge za nepodporo tega zakona, dvomim, da
               so ti pravi in odločilni. V ozadju je še vedno opredelitev članstva. Človek ima
               skorajda občutek, da gre samo za to spremembo. Prehod iz obveznega v prostovoljno
               članstvo je tudi razlog, da je Državni svet sprejel veto na ta zakon. In naj kar
               citiram obrazložitev državnih svetnikov: "Posvetovalnega referenduma o obliki
               članstva v Obrtno-podjetniški zbornici se je udeležilo 18,6 % vseh volilnih
               upravičencev. Torej glede na predlagane spremembe referendumske zakonodaje sploh ne
               bi bil veljaven. Zato Državni svet meni, da spremembe zakona na podlagi zlorabljene
               referendumske volje ne morejo biti upravičene." Takšne argumentacije, ki temelji na
               nekih nesprejetih, neveljavnih predlogih aktov od Državnega sveta kot strokovne
               inštitucije nikoli ne bi pričakoval. Moram priznati, da ste me tukaj državni svetniki
               razočarali v polni meri in ponovno se je meni osebo porajalo vprašanje upravičenosti
               obstoja tega organa. Naj vas samo vprašam, ali ste potem takem tudi vi zlorabljali
               svoje pristojnosti, ko je bila v proceduro vložena sprememba ustave o ukinitvi
               organa, katerega predstavniki ste. Skratka, dejstvo je, da je referendum bil izveden
               na zakonit način, torej o kakršnihkoli zlorabah ni mogoče govoriti. Rezultati
               referenduma so tudi jasni. In dejstvo je, da je naša država ena redkih sistemov
               obveznega članstva obrtnikov. Drži pa dejstvo, da so po izvedenem referendumu
               stališča deljena. Večina obrtnikov zagovarja prostovoljno članstvo. Nekateri od teh
               in vodilni v Obrtno-podjetniški zbornice Slovenije pa obvezno članstvo.</p>
               <p>V Poslanski skupini Demokratične stranke upokojencev Slovenije smo prisluhnili obema
               stranema. Poslanke in poslanca naše poslanske skupine že v predhodnih glasovanjih
               nismo glasovali enotno. In tudi danes so naša stališča deljena. Zato bomo tudi pri
               ponovnem odločanju o tem zakonu glasovali vsak po svoji vesti. Hvala.</p>
            </sp>
            <sp xml:id="SDZ6-Redna-12-2013-03-28.sp13">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Stališče Poslanske skupine Nove Slovenije bo predstavil gospod Jožef Horvat.</p>
            </sp>
            <sp xml:id="SDZ6-Redna-12-2013-03-28.sp14">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi, gospod državni
               sekretar s sodelavcem, predstavnik Državnega sveta in predsednik Obrtno- podjetniške
               zbornice!</p>
               <p>Moje osnovno sporočilo je, da bo Poslanska skupina Nove Slovenije danes ponovno
               podprla novelo Obrtnega zakona. V Novi Sloveniji smo v gospodarski program zapisali,
               da je treba slovenskemu gospodarstvu vrniti konkurenčnost. Pomemben del slovenskega
               gospodarstva predstavljajo obrtniki, ki so s svojim angažmajem in željo po uspehu že
               v preteklosti veliko prispevali h gospodarskemu razvoju naše države. Tudi v teh
               časih, ki tudi za slovenske obrtnike niso lahki, je obrtna dejavnosti tista, ki s
               svojo slovensko trdoživostjo in iznajdljivostjo poskuša držati stik s svetovno
               konkurenco in lokalnemu prebivalstvu zagotavlja prepotrebna delovna mesta. Država
               lahko obrtnikom pomaga tako, da z različnimi mehanizmi spodbuja njihovo inovativnost
               in razvoj. Kot se je pokazalo v zadnjih letih, pa bi država morala odpraviti še
               kakšnega izmed nepotrebnih administrativnih ovir oziroma postopkov. Ko Poslanska
               skupina Nove Slovenije obiskuje slovenske regije, 8 smo jih obiskali do sedaj, nam
               obrtniki pogosto predstavijo svoja pričakovanja, ta pa so, da jim država zagotovi
               predvsem ustrezno in konkurenčno poslovno okolje, delali pa bodo že sami, saj to
               dobro znajo, imajo veliko znanja, izkušenj in veliko volje. Predlagana novela
               obrtnega zakona predstavlja korak tudi v tej smeri, saj poenostavlja določene
               postopke v zvezi z vpisom v obrtni register in dopušča obrtnikom združevanje v druge
               zbornice. Ena izmed bistvenih sprememb, ki jih novela zakona uvaja, pa je odprava
               obveznega članstva v Obrtno-podjetniški zbornici Slovenije.</p>
               <p>V Novi Sloveniji se zavzemamo za svobodno odločanje gospodarskih družb, za članstvo v
               Gospodarski zbornici Slovenije, za svobodno odločanje obrtnikov in podjetnikov za
               članstvo v Obrtno-podjetniški zbornici Slovenije in za svobodno odločanje kmetov za
               članstvo v Kmetijsko-gozdarski zbornici Slovenije. Glede obveznega članstva obrtnikov
               in podjetnikov v Obrtno-podjetniški zbornici smo se odločili glede na naš pozitiven
               odnos do slovenske obrti in podjetništva, da bomo spoštovali izid internega
               referenduma med članstvom Obrtno-podjetniške zbornice Slovenije. Ta je bil izveden
               aprila leta 2012 in je pokazal, da si približno 70 % obrtnikov, ki so se referenduma
               udeležili, želi, da članstvo v Obrtno-podjetniški zbornici ne bo več obvezno.
               Ministrstvo je zato v novelo zakona vključilo rešitev, ki odpravlja obvezno članstvo.
               Kljub temu smo v Novi Sloveniji zagovarjali stališče, da se mora pri ukinitvi
               obveznega članstva postaviti nek razumen prehodni rok, ki bo zbornici in obrtnikom
               omogočal, da se pripravijo na to relativno veliko, po njihovem, spremembo. Te dni
               dobivamo veliko pisem, v katerih nas posamezniki in organizacije rotijo, da naj zakon
               ponovno podpremo, spet drugi nam pišejo, da naj sledimo Državnemu svetu in zakon
               zavrnemo. Nova Slovenija ostaja trdno na svojem stališču, ki ga ves čas zagovarjamo,
               in bo naša poslanska skupina, kot sem že napovedal, zakon ponovno podprla. Mi nismo
               za razgradnjo zborničnega sistema, ne more pa ta živeti zgolj na članarini članov.
               Verjamemo, da se bo Obrtno-podjetniška zbornica v primeru sprejetega zakona po zgledu
               iznajdljivih in trdoživih slovenskih obrtnikov znala optimalno in racionalno
               reorganizirati in najti na trgu nove vire prihodkov. Vsak obrtnik bo gotovo
               pripravljen plačati na primer svetovalno storitev, kako izvažati v neko državo ali
               kako napisati uspešno vlogo za pridobivanje finančnih sredstev na domačih in
               evropskih razpisih. Verjamemo, da bo večina slovenskih obrtnikov našo odločitev dobro
               sprejela in verjamemo, da bo tudi Obrtno-podjetniška zbornica Slovenije še naprej
               dobro funkcionirala in pri tem ji želimo veliko uspehov in veliko slovenske obrtniške
               iznajdljivosti. Hvala lepa.</p>
            </sp>
            <sp xml:id="SDZ6-Redna-12-2013-03-28.sp15">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Stališče Poslanske skuine Pozitivne Slovenije bo predstavil gospod Branko Ficko. </p>
            </sp>
            <sp xml:id="SDZ6-Redna-12-2013-03-28.sp16">

               <speaker>BRANKO FICKO (PS PS):</speaker>

               <p>Hvala. Spoštovana, spoštovani!</p>
               <p>Namen sprememb in dopolnitev Predloga zakona o spremembah in dopolnitvah Obrtnega
               zakona je uveljaviti voljo obrtnikov in obrtnic, ki so jo izrazili na referendumu 25.
               aprila 2012 v obliki glasovanja za prostovoljno članstvo. To je dejstvo, ki so do
               današnjega dne ni spremenilo, in to je potrebno spoštovati.</p>
               <p>Vlada je vsebino predloga zakona uskladila z vodstvom Obrtne zbornice, vendar je med
               obrtno zbornico in vlado še naprej ostalo odprto vprašanje obveznega oziroma
               prostovoljnega članstva, zato je upoštevana odločitev, ki je bila sprejeta na
               referendumu. Obrtna zbornica tudi v primeru prostovoljnega članstva v primerjavi z
               zbornicami na podlagi zakona o gospodarskih zbornicah ohranja drugačen položaj kot
               ostale zbornice, katerim reprezentativnost ni podana že na podlagi določb zakona,
               temveč šele v primeru izpolnjevanja zakonsko določenih pogojev. Novela odpravlja tudi
               številne ovire za male podjetnike in obrtnike ter ureja statusno neenakost slovenskih
               gospodarskih zbornic. Zbornica bo tudi po predlagani noveli ohranila svoj status
               pravne osebe javnega prava, kar pomeni, da ukinitev obveznega članstva ne bo privedla
               do posebne oblike gospodarskega interesnega združenja. V zakonu so dodana tudi nova
               dodatna javna pooblastila, s čimer se predvsem na področju čezmejnega opravljanja
               storitev zapolnjuje večletna pravna praznina, ki je tujim ponudnikom storitev
               omogočala opravljanje obrtne dejavnosti na ozemlju Republike Slovenije brez
               izpolnjevanja kvalifikacijskih pogojev.</p>
               <p>Pozitivna Slovenija je v dosedanji obravnavi tako na Odboru za gospodarstvu kot tudi
               kasneje na seji v Državnem zboru izrazila kar nekaj pomislekov glede zakona.
               Poslanska skupina zato doslej glede predloga zakona ni zavzela enotnega stališča in
               so njeni člani in članice odločali po lastni presoji. Ne glede na navedeno pa v
               poslanski skupini opozarjamo, da predlagani zakon ureja vrsto vsebin, katerih
               temeljni cilj je pospešiti in razbremeniti malo gospodarstvo ter slovensko
               gospodarstvo narediti konkurenčnejše, kar podpiramo. Zato se nam ne zdi smiselno, da
               bi zaradi nekaterih dilem, ki so sicer bile izpostavljene in v fazi obravnave niso
               bile v celoti ustrezno rešene, zakon zavrnili v celoti. K slednjemu nas napotuje tudi
               mnenje Vlade, ki opozarja, da se je glede na gospodarsko situacijo treba hitreje
               prilagajati družbenim spremembam v dobro predvsem obrtnikov, pa tudi države in
               javnosti, ter se hitreje odzivati na njihove zahteve in pričakovanja. Poleg tega je
               bilo v ponovni razpravi na seji Odbora za gospodarstvo opozorjeno, da je treba na
               obravnavano problematiko gledati predvsem z vidika vpliva na povečanje konkurenčnosti
               slovenskega gospodarstva in odpiranje novih delovnih mest.</p>
               <p>V Poslanski skupini Pozitivne Slovenije bomo na podlagi navedenih argumentov Zakon o
               spremembah in dopolnitvah Obrtnega zakona večinoma podprli, ne bo pa enotno. Kljub
               temu pa v Pozitivni Sloveniji Vlado opozarjamo, da bi bilo smiselno v prihodnosti, ko
               se bodo po uveljavitvi zakona pokazale prve posledice, opraviti analizo slednjih in
               razmisliti o morebitnih popravkih, če se bodo izkazali za potrebne. Torej imamo še
               čas v prehodnem obdobju, dokler še obstoječi zakon velja, za dopolnitve, saj je po
               zakonu obrtna zbornica reprezentativni organ obrti in podjetništva. Vlada bo
               poskušala do konca leta vse zbornice tretirati kot ključni element podpornega okolja
               za podjetništvo. Hvala lepa.</p>
            </sp>
            <sp xml:id="SDZ6-Redna-12-2013-03-28.sp17">

               <speaker>PREDSEDNIK JANKO VEBER:</speaker>

               <p>Hvala tudi vam. Stališče Poslanske skupine Slovenske demokratske stranke bo
               predstavil gospod Danijel Krivec.</p>
            </sp>
            <sp xml:id="SDZ6-Redna-12-2013-03-28.sp18">

               <speaker>DANIJEL KRIVEC (PS SDS):</speaker>

               <p>Spoštovani predsednik, predstavniki ministrstva, predstavnik Državnega sveta, lepo
               pozdravljeni!</p>
               <p>Že uvodoma naj povem, da bomo v Poslanski skupini Slovenske demokratske stranke
               navkljub vetu Državnega sveta Zakon o spremembah in dopolnitvah Obrtnega zakona
               podprli, saj prinaša veliko dobrih rešitev in spoštuje voljo obrtnikov, izraženo na
               referendumu. Zbornice so pravne osebe, v katerih se združujejo gospodarski subjekti
               ali posamezniki, ki opravljajo določen poklic. Javne polemike v predhodnih letih so
               bile usmerjene v potrebo po prenovi ali spremembi obstoječega zborničnega sistema, ki
               odraža vrsto pomanjkljivosti. Po dosedanjih ocenah je uveljavitev zakona, ki ureja
               gospodarske zbornice, prispevala k spodbujanju učinkovitosti gospodarskih zbornic in
               učinkovitejšemu sodelovanju pri iskanju in izražanju skupnih interesov ter k
               razbremenitvi gospodarstva, zato je predlagatelj mnenja, da ima ukinitev obveznega
               članstva v Obrtni zbornici Slovenije lahko prav tako podobne pozitivne učinke. Ker pa
               je Ustavno stališče že večkrat zavzelo stališče, da je stvarno utemeljene različne
               položaje možno različno in celo nujno različno pravno urejati, se je predlagatelj pri
               ureditvi obrtnozborničnega sistema odločil, da bo upošteval predvsem posebnost
               ustroja Obrtno-podjetniške zbornice Slovenije. Upoštevajoč navedeno se je
               predlagatelj odločil slediti ureditvi, ki kljub statusu pravne osebe javnega prava
               združuje člane na prostovoljni ravni. Koalicijski partnerji so se v koalicijski
               pogodbi zavezali, da bodo sprejeli rešitve, s katerimi bo članstvo v
               Obrtno-podjetniški zbornici Slovenije prostovoljno, razen v primeru, da bi se člani
               te zbornice z referendumom na ravni povezovanja v zbornico odločili za obvezno
               članstvo. Na posvetovalnem referendumu o obliki članstva so udeleženci glasovali za
               prostovoljno obliko članstva. Zaradi navedenega je predlagatelj pristopil k
               spremembam obrtnega zakona z namenom odpraviti določbe, ki se nanašajo na obvezno
               članstvo v Obrtni zbornici Slovenije. Zakon sledi cilju poenostavitve poslovnega
               okolja, večje možnosti pri iskanju dela, zaposlovanja in predvsem večji
               konkurenčnosti slovenskih obrtnikov. Zaradi navedenega predlog zakona iz veljavne
               zakonodaje črta vse obrtne dejavnosti, za katere ne obstaja zadosten javni interes,
               ki bi opravičeval njihovo regulacijo prek obrtnega dovoljenja. Namen zakona je tudi
               poenotenje slovenske zakonodaje s pravom Evropske unije, in sicer predlog ureja
               prijavo začasnega opravljanja storitev v skladu z direktivo o storitvah na notranjem
               trgu ter direktivo o priznavanju poklicnih kvalifikacij. Trenutno veljavna zakonodaja
               namreč še nima vzpostavljenega sistema za prijavo občasnega opravljanja storitev za
               tuje fizične in pravne osebe, zato so naši obrtniki v slabšem položaju, saj tujim
               fizičnim in pravnim osebam za opravljanje obrtnih dejavnosti v Republiki Slovenije ni
               treba izpolnjevati kvalifikacijskih pogojev ali drugih pogojev. Poglavitne rešitve,
               ki jih prinaša novi zakon: s spremembo se ukinja dosedanje obvezno in ureja
               prostovoljno članstvo, v zbornico se lahko vključi vsaka zainteresirana fizična ali
               pravna oseba, ki opravlja obrtno dejavnost. S to spremembo se tudi ukinja obvezno
               plačevanje obveznega članskega prispevka. Predlog zakona omogoča združevanje tudi v
               druge zbornice na podlagi določb zakona, ki ureja gospodarske zbornice. Obrtna
               zbornica Slovenije ostaja še naprej predstavnik obrti ter nadaljuje z izvajanjem
               javnih pooblastil. Odpravlja se vpis v obrtni register za obrti podobne dejavnosti in
               dejavnosti, za katere ni potrebna ustrezna poklicna usposobljenost, ter dejavnosti
               domače in umetnostne obrti. Obrtni register vključuje subjekte, ki opravljajo obrtne
               dejavnosti, za opravljanje katerih je potrebna ustrezna poklicna usposobljenost.
               Dodatna opredelitev obrtne dejavnosti na dejavnosti, za katere je potrebna določena
               poklicna usposobljenost, in druge obrtne dejavnosti, za katere ni potrebna določena
               poklicna usposobljenost. Dodana je izdaja EU-potrdil, potrdila o zakonitem
               opravljanju reguliranih dejavnosti v Republiki Sloveniji. Namen potrdila je skladno z
               Direktivo 2005/36 Evropske skupnosti o priznavanju poklicnih kvalifikacij, da imetnik
               potrdila v državi članici, kjer želi opravljati storitev, dokazuje, da je zakonito
               ustanovljen v državi članici. Zakon ureja tudi vprašanje prijave čezmejnega občasnega
               opravljanja obrtnih dejavnosti. Prehodne določbe urejajo tudi uskladitev statuta
               Obrtno-podjetniške zbornice Slovenije in presečni datum, po katerem lahko dosedanji
               člani stopijo iz članstva Obrtno-podjetniške zbornice Slovenije. Zakon tudi ustrezno
               ureja prenos premoženja v primeru ukinitve posamezne območne obrtno- podjetniške
               zbornice.</p>
               <p>V naši oslanski skupini bomo zakon ponovno potrdili.</p>
            </sp>
            <sp xml:id="SDZ6-Redna-12-2013-03-28.sp19">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Stališče Poslanske skupine Socialnih demokratov bo predstavil gospod Matjaž Han. </p>
            </sp>
            <sp xml:id="SDZ6-Redna-12-2013-03-28.sp20">

               <speaker>MATJAŽ HAN (PS SD):</speaker>

               <p>Hvala lepa, predsednik. Še enkrat lep pozdrav vsem.</p>
               <p>Na vsebini tega zakona je bilo skozi proceduro sprejemanja povedano že vse in še več.
               Zato bom nanizal samo nekaj dejstev, kako bomo Socialni demokrati ravnali pri tem
               zadnjem odločanju o zakonu o Obrtno-podjetniški zbornici. Socialni demokrati smo
               skozi ves čas razprave glede ukinitve obveznega članstva v Obrtno- podjetniški
               zbornici Slovenije, in to že od leta 2006, nasprotovali, tako kot smo nasprotovali
               ukinitvi v Gospodarski zbornici Slovenije takrat. Razlogi za naše stališče so oprti
               na argumente tako stroke kot tudi prakse, ki je pokazala, da se nepremišljena
               ukinitev obveznega članstva hitro izkaže v nizu negativnih posledic. Še več, menimo,
               da bi ukinitev obveznega članstva za zbornico pomenila umiranje na obroke. Zbornice
               ne smemo postaviti na raven prostovoljnega društva samo zaradi slabih odločitev
               preteklih vodstev, zaradi netransparentnega poslovanja ter jo na hitro postaviti v
               nov okvir delovanja. Slabosti takšnih odločitev so se pokazale tudi v primeru
               ukinjanja obveznih članstev v drugih podobnih združenjih. Ukinitev obveznega članstva
               v zbornici tudi ni čarobna palica, ki bo rešila vse težave, kot bi to nekateri želeli
               prikazati.</p>
               <p>Socialni demokrati sicer spoštujemo odločitev članov zbornice, izraženo na
               referendumu, pa vendar jo vidimo bolj kot izraz velikega nezadovoljstva z dosedanjim
               delovanjem zbornice, vodstev in tako naprej, kar pa bi bilo po našem mnenju treba
               korenito spremeniti. Prevetriti bi bilo treba poslovanje, zagotoviti večjo
               transparentnost delovanja zbornice, znižati članarine in v prvi vrsti povrniti
               zaupanje članov, da je zbornica zaradi njih in ne obratno. Zaradi svojega stališča,
               spoštovani, smo deležni več kritik kot pohval, vendar menimo, da je na problematiko
               treba gledati na dolgi rok in ne po meri hitro všečnih odločitev, ki so osnovane
               predvsem na podlagi akutnega nezadovoljstva z dosedanjim delom zbornice, kar bo
               treba, kot smo poudarili, tudi popraviti. V časih, ko še bolj kot kadarkoli prej
               potrebujemo močno obrtno zbornico, z jasnimi cilji ter nalogami spodbude in pomoči
               obrtnikom, je prav, da v temelj stabilnega delovanja zbornice, ki ga zagotavlja prav
               obvezno članstvo, ne posegamo. Socialni demokrati bomo zato noveli Obrtnega zakona
               nasprotovali. Hvala lepa.</p>
            </sp>
            <sp xml:id="SDZ6-Redna-12-2013-03-28.sp21">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali predstavitev stališč poslanskih skupin.</p>
               <p>Glasovanje o zakonu bomo v skladu s časovnim potekom seje zbora opravili danes v
               okviru glasovanj, pol ure po prekinjeni 13. točki dnevnega reda oziroma najkasneje ob
               18.20.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE PREDLOG ZAKONA O SPREMEMBAH IN
                  DOPOLNITVAH ZAKONA O POTROŠNIŠKIH KREDITIH, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade mag. Urošu Rožiču,
               državnemu sekretarju na Ministrstvu za gospodarski razvoj in tehnologijo.</p>
            </sp>
            <sp xml:id="SDZ6-Redna-12-2013-03-28.sp22">

               <speaker>MAG. UROŠ ROŽIČ:</speaker>

               <p>Najlepša hvala. Ponovno pozdravljeni!</p>
               <p>Zakon o spremembah in dopolnitvah Zakona o potrošniških kreditih se predlaga po
               skrajšanem postopku, saj gre za manj zahtevne spremembe veljavnega zakona.
               Prvenstveno gre za prenos določbe direktive komisije, ki ureja dodatne predpostavke
               za izračun letne efektivne obrestne mere, ker predpostavke, ki jih je določala
               prejšnja uredba o potrošniških kreditnih pogodbah, ne zadoščajo več za poenoten
               izračun EOM in niso več prilagojene ekonomskemu položaju na skupnem notranjem trgu.
               To je glavni namen te novele. Cilj direktive je ustvariti boljše razmere za
               učinkovito delovanje notranjega trga ter zagotoviti visoko in primerljivo raven
               varstva potrošnikov na skupnem evropskem notranjem trgu. Cilj je tudi, da povprečnemu
               potrošniku, torej takšnemu, ki ni strokovnjak na finančnem področju, zagotovi
               preglednost na trgu in enostavnejšo primerjavo med različnimi kreditnimi ponudbami
               ter s tem povečati konkurenčnost dajalcev kreditov. Uskladitev pravne ureditve glede
               bistvenih sestavin potrošniških kreditnih pogodb je torej glavna strategija Evropske
               komisije za razvoj notranjega trga v segmentu potrošniških kreditov. Poleg tega – če
               mu smemo reči evropskega dela, pa predlog novele vsebuje še nekaj sprememb, in sicer
               daje pravno podlago za dopolnitve pravilnika o pogojih, ki jih morajo izpolnjevati
               kreditni posredniki glede izobrazbe in prostorskih pogojev. V praksi je tržni nadzor
               namreč pokazal naraščajoče število kreditnih poslov, ki se s potrošniki sklepajo prek
               kreditnih posrednikov, katerim po sedanjih predpisih ni potrebno izpolnjevati
               pogojev, ki se zahtevajo za dajalce kreditov, zaradi česar so seveda potrošniki
               izpostavljeni večjim tveganjem. Dodaja se pravna podlaga ministru za urejanje
               izobrazbenih pogojev za dajalce kreditov, kar je potrebno zaradi zapolnitve pravne
               vrzeli, nadalje se odpravljajo tudi določene ugotovljene manjše nedoslednosti
               veljavnega zakona in predvsem se daje tudi inšpekcijskemu organu trdnejša pravna
               podlaga za ukrepanje v primerih novih oblik zlorab oziroma izogibanja na trgu. Pri
               nadzoru trga se namreč ugotavlja pojav dajalcev kreditov, ki potrošnikom sočasno,
               torej na isti dan, ponujajo več povezanih pogodb, kar pa ni ustrezno in s tem
               zaobidejo namen tega zakona.</p>
               <p>Toliko na kratko v dodatni obrazložitvi. Hvala lepa.</p>
            </sp>
            <sp xml:id="SDZ6-Redna-12-2013-03-28.sp23">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval tudi Odbor za gospodarstvo kot matično delovno telo.
               Poročilo odbora bo predstavil podpredsednik gospod Bojan Starman.</p>
            </sp>
            <sp xml:id="SDZ6-Redna-12-2013-03-28.sp24">

               <speaker>BOJAN STARMAN (PS DL):</speaker>

               <p>Hvala za besedo, gospod predsednik in lep pozdrav vsem skupaj.</p>
               <p>Odbor za gospodarstvo je na svoji 8. redni seji dne 13. 3. 2013 kot matično delovno
               telo obravnaval omenjeni predlog zakona. Kolegij predsednika Državnega zbora je na
               40. seji 25. 1. 2013 sklenil, da se predlog zakona obravnava po skrajšanem postopku.
               Odboru je bilo posredovano mnenje Zakonodajno-pravne službe, ki je predlog zakona
               proučila z vidika skladnosti z ustavo, pravnim sistemom in zakonodajno-tehničnega
               vidika ter podala pripombe k 2., 3., 4., 6., 8. in 9. členu predloga zakona. Odbor je
               bil seznanjen tudi z mnenjem Komisije Državnega sveta za gospodarstvo, obrt, turizem
               in finance, ki predlog zakona podpira. K predlogu zakona v poslovniškem roku
               kvalificirani predlagatelji niso vložili amandmajev. Odboru so bili posredovani
               predlogi za amandmaje odbora k 2., 6., 8. in 9. členu ter za novi naslov in novi 9.a
               člen, ki jih je na podlagi pripomb Zakonodajno-pravne službe pripravilo Ministrstvo
               za gospodarski razvoj in tehnologijo. Seji odbora so prisostvovali predstavnice in
               predstavniki Ministrstva za gospodarski razvoj in tehnologijo, Gospodarske zbornice
               Slovenije ter Zakonodajno-pravne službe.</p>
               <p>V razpravi so članici in člani odbora izrazili podporo predlaganim spremembam zakona
               ter opozorili na pomen ureditve pravne podlage za urejanje izobrazbenih pogojev za
               dajalnice kreditov in kreditne posrednike z vidika učinkovitejšega tržnega nadzora
               ter z vidika varovanja potrošnikov. V zvezi z 8-mesečnim rokom iz predloga za amandma
               odbora za novi 9.a člen je bilo postavljeno vprašanje glede razlogov za njegovo
               podaljšanje. Poleg tega pa je bila v razpravi izpostavljena tudi problematika
               zunajsodnega čezmejnega reševanja sporov na področju potrošniških kreditov ter podano
               opozorilo glede zaščite potrošnikov v primerih vključitve v pravno izplačilne
               prepovedi v kreditne posle.</p>
               <p>V nadaljevanju je državni sekretar glede vprašanj in dilem iz razprave podal nekatera
               podrobnejša pojasnila, glede roka za prilagoditev pravilnika pa se je strinjal, da bi
               ga bilo mogoče skrajšati na tri mesece. V razpravi je sodelovala tudi izvršna
               direktorica Gospodarske zbornice Slovenije, ki je pojasnila, da glede predlaganega
               zakona zbornica nima posebnih pripomb. V nadaljevanju pa je podala nekatera opozorila
               glede na priprave pravilnika in številnih možnih zlorab, povezanih z ustanavljanjem
               in registracijo podjetjih na točkah VEM. V okviru razprave je odbor na podlagi
               predlogov za amandmaje odbora, ki jih je pripravilo Ministrstvo za gospodarski razvoj
               in tehnologijo, sprejel amandmaje odbora k 2., 6., 8. in 9. členu in za novi naslov
               in novi 9.a člen.</p>
               <p>Odbor je glasoval še o vseh členih predloga zakona in jih sprejel. Glede na sprejete
               amandmaje je bilo pripravljeno dopolnjena predlog zakona, ki je sestavni del poročila
               tega odbora. Hvala lepa.</p>
            </sp>
            <sp xml:id="SDZ6-Redna-12-2013-03-28.sp25">

               <speaker>PREDSEDNIK JANKO VEBER:</speaker>

               <p>Hvala tudi podpredsedniku odbora. Prehajamo na predstavitev stališč poslanskih
               skupin.</p>
               <p>Najprej bo gospod Jakob Presečnik predstavil stališče Poslanske skupine Slovenske
               ljudske stranke.</p>
            </sp>
            <sp xml:id="SDZ6-Redna-12-2013-03-28.sp26">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Gospod državni sekretar s sodelavcem,
               kolegice in kolegi!</p>
               <p>Najpomembnejši razlog za noveliranje tega zakona, ki je bil pripravljen še v prejšnji
               vladi, je prenos določb direktive komisije iz leta 2011, ki ureja dodatne
               predpostavke z namenom omogočanja poenotenega izračuna efektivne obrestne mere. Cilj
               je ustvariti boljše razmere za učinkovito delovanje notranjega trga ter zagotoviti
               visoko in primerljivo raven varstva potrošnikov na notranje trgu. S tem zakonom
               želimo potrošnikom, ki praviloma niso finančni strokovnjaki, zagotoviti večjo varnost
               na trgu pa tudi večjo preglednost pri primerjavi med različnimi kreditnimi ponudbami,
               da bodo vsi kreditni pogoji na istem imenovalcu in bo tako primerjava ponudb za
               potrošnika enostavnejša, s tem pa bo tudi manj izpostavljen zapletenim in velikokrat
               tudi zavajajočim finančnim produktom na področju kreditiranja. Novela vsebuje tudi
               ustrezno dopolnitev v delu glede zahtevane izobrazbene strukture ljudi, ki delajo pri
               trženju in podeljevanju posojil kot tudi pri konkretni opredelitvi ustreznih
               prostorskih pogojev za opravljanje te dejavnosti. Na ta način se onemogoča izogibanje
               zakonskim pravilom predvsem preko sklepanja pogodb s pomočjo kreditnih posrednikov,
               kajti kot so v preteklosti večkrat pojasnjevali predstavniki ministrstva, se na
               področju sklepanja kreditnih pogodb zaznava vse več zlorab in poskusov, kako obiti
               veljavno zakonodajo.</p>
               <p>Glede na krizo, v kateri se nahaja finančni sistem tudi na trgu kreditne ponudbe, je
               evidentno, da se z njo pojavi tudi vse več špekulantov in ostalih ponudnikov, ki
               želijo izkoristiti situacijo in se na ta način seveda finančno okoristiti. Zato v
               Poslanski skupini Slovenske ljudske stranke novelo ocenjujemo kot dobrodošlo in jo
               tudi podpiramo. Hvala lepa.</p>
            </sp>
            <sp xml:id="SDZ6-Redna-12-2013-03-28.sp27">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Stališče Poslanske skupine Demokratične stranke upokojencev Slovenije bo predstavil
               gospod Ivan Hršak.</p>
            </sp>
            <sp xml:id="SDZ6-Redna-12-2013-03-28.sp28">

               <speaker>IVAN HRŠAK (PS DeSUS):</speaker>

               <p>Hvala za besedo, gospod predsednik. Spoštovani državni sekretar s sodelavcem,
               spoštovane kolegice in kolegi!</p>
               <p>Zavest o pomembnosti in zaščiti potrošnika, ki se kot šibkejši člen pojavlja v močnih
               verigah ponudnikov blaga in storitev, je po naši oceni ključnega pomena v današnjem
               izrazito udarnem in neusmiljenem tržnem gospodarstvu. Dosežena raven varstva
               potrošnikov pri nas je sicer dokaj visoka. Da bi tako ostalo tudi v prihodnje oziroma
               da bi potrošniško zakonodajo še naprej dograjevali z elementi večje varnosti
               potrošnika in hkrati spodbujali konkurenčnost ponudbe, je nujno, da izboljšujemo
               zakonodajo. Ker k večji zaščiti potrošnika sledi tudi danes obravnavana novela, jo
               bomo v Poslanski skupini Demokratične stranke upokojencev Slovenije podprli.</p>
               <p>Direktivo komisije, ki določa dodatne predpostavke za izračun letne efektivne
               obrestne mere za potrošniške kredite in zagotavlja standarde za časovni okvir začetka
               črpanja kredita in plačil, ki jih opravi potrošnik, bi sicer morali implementirati že
               31. decembra lanskega leta. Poleg uskladitve zakona s pravom Evropske unije se zakon
               dopolnjuje tudi zaradi zagotovitve ustreznih pravnih podlag za določitev pogojev, ki
               jih morajo izpolnjevati kreditni posredniki in se bodo ti natančneje določili s
               spremembami pravilnika. Slednje se nam zdi z vidika varovanja povprečnega
               kreditojemalca, ki je v praksi pri nas nemalokrat tako ali drugače opeharjen, še
               posebno pomembno, saj pomeni velik doprinos k njegovi večji pravni varnosti.</p>
               <p>Kot že rečeno se v Poslanski skupini Demokratične stranke upokojencev Slovenije
               strinjamo z novelacijo zakonov o potrošniških kreditih in bomo predlog zakona
               podprli. Hvala.</p>
            </sp>
            <sp xml:id="SDZ6-Redna-12-2013-03-28.sp29">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Stališče Poslanske skupine Nove Slovenije bo predstavil gospod Jožef Horvat.</p>
            </sp>
            <sp xml:id="SDZ6-Redna-12-2013-03-28.sp30">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>Spodbujanje varstva pravic potrošnikov je ena izmed prioritet predpisov Evropske
               unije. Republika Slovenija kot ena izmed članic Evropske unije zato prenaša v
               notranje pravni red direktivo, ki ureja to področje. Bistveni cilj te direktive je
               izboljšanje razmer za notranje delovanje trga predvsem v smislu zagotavljanja večjega
               varstva potrošnikov, pa tudi zaradi zagotavljanja enakih možnosti kreditodajalcev na
               območju celotnega evropskega trga. Potrošnik je v razmerju do kreditodajalca ali
               posrednika šibkejša pogodbena stranka in zato potrebuje posebno zakonsko zaščito,
               zlasti še zato, ker potrošnik pri sklepanju kreditne pogodbe praktično nikoli nima
               vpliva na pogodbeno vsebino. To pripravi kreditodajalec oziroma posrednik.
               Kreditojemalec pa lahko le izbira med posameznimi vnaprej pripravljenimi možnostmi in
               katero izmed njih sprejme ali ne.</p>
               <p>Zakon o potrošniških kreditih je že doslej urejal področje potrošniških kreditov,
               vendar ni vzpostavil zadostnih mehanizmov za varstvo potrošnikov pri nekaterih vrstah
               pogodb. To je pri odprtih kreditnih pogodbah in v primeru kreditnih pogodb, kjer ni
               določen dan in znesek kredita. Kreditodajalec je bil tisti, ki je kot močnejša
               pogodbena stranka sam določal katere obveznosti bo s posamičnim poplačilom štel za
               poravnane. Najpogosteje tako, da zaščiti najprej sebe. Zakonska novela odpravlja te
               pomanjkljivosti in določa, kdaj in pod kakšnimi pogoji so šteta posamična poplačila
               obveznosti, kadar dan in pogoji plačila obveznosti s pogodbo niso določeni.</p>
               <p>Drugo področje, ki ga ureja navedena novela zakona, je ureditev enotnih kriterijev za
               določitev efektivne obrestne mere za kredite, kjer rok odplačila ni vnaprej določen
               ali pa so krediti odplačljivi v celoti z več plačili. Cilj te spremembe je spet
               zagotavljati večje varstvo potrošnika. Povprečen potrošnik namreč ni strokovnjak na
               finančnem področju, zato potrebuje preglednost na trgu in enostavnejšo primerjavo med
               različnimi kreditnimi ponudbami dajalcev kreditov.</p>
               <p>Tretja sprememba, ki jo prinaša ta novela, je urejanje zakonodajnih podlag za
               zagotavljanje pogojev za nastopanje kreditnih posrednikov na trgu. Zaradi zakonskih
               omejitev pri bančnih odobritvah potrošniških kreditov, pri tem mislim na določila
               glede višine sredstev v višini zajamčene plače, ki morajo ostati potrošniku, v
               zadnjem času narašča delež kreditnih pogodb, ki se sklepajo prek kreditnih
               posrednikov. To je praktično edina možnost pridobitve kredita za tiste potrošnike, ki
               imajo nizke mesečne prihodke – v višini zajamčene plače ali celo manj. Dajalci
               kreditov so predpisovali visoke obrestne mere in stroške odobritve kredita ter
               določali neugodne pogoje poplačila kredita. To so potrdili opravljeni tržni nadzori.
               Pravice potrošnikov niso ustrezno zavarovane oziroma prihaja celo do zlorab
               potrošnikov. S spremembami in dopolnitvami tega zakona bodo te pomanjkljivosti
               odpravljene tudi z vidika vzpostavitve zahtevanega izobrazbenega pogoja kreditnih
               posrednikov. Po našem mnenju mora imeti kreditni posrednik za korektno opravljanje
               svojega posla znanja s področja finančnega poslovanja, zavarovanj in drugih civilnih
               razmerij.</p>
               <p>Poslanci Poslanske skupine Nove Slovenije napovedujemo podporo zakonu o spremembah in
               dopolnitvah Zakona o potrošniških kreditih. Hvala lepa.</p>
            </sp>
            <sp xml:id="SDZ6-Redna-12-2013-03-28.sp31">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jerko Čehovin bo predstavil stališče Poslanske skupine Pozitivna Slovenija.
            </p>
            </sp>
            <sp xml:id="SDZ6-Redna-12-2013-03-28.sp32">

               <speaker>JERKO ČEHOVIN (PS PS):</speaker>

               <p>Hvala, gospod predsednik. Lep pozdrav predstavnikom Vlade, kolegice in kolegi!</p>
               <p>Seveda naše stališče se ne bo kaj dosti razlikovalo od že slišanega. Vendar kljub
               temu je moja dolžnost, da ga podam. Vlada Republike Slovenije, ki je na 45. redni
               seji, ki je potekala 17. januarja 2013, določila besedilo Predloga zakona o
               spremembah in dopolnitvah Zakona o potrošniških kreditih in ga poslala v obravnavo
               Državnemu zboru Republike Slovenije po skrajšanem postopku. Predlog zakona prinaša
               določbe Direktive Komisije 2011/90 EU o spremembi dela 2, priloge 1, k Direktivi
               2008/48 ES Evropskega parlamenta in Sveta, ki določa dodatne predpostavke za izračun
               letne efektivne obrestne mere. Izkušnje držav članic z izvajanjem direktive so
               pokazale, da predpostavke ne zadostujejo za poenoteni izračun letne fiktivne obrestne
               mere in poleg tega niso več prilagojene ekonomskemu položaju na trgu, zato so
               dopolnjene z novimi predpostavkami. Te temeljijo na standardih za izračun letne
               efektivne obrestne mere za kredite, ki niso sklenjeni za določen čas ali so v celoti
               izplačljivi v obliki več plačil. Prav tako se zagotavljajo standardi za časovni okvir
               začetka črpanja kredita in plačil, ki jih opravi potrošnik. Predlog zakona daje
               pravno podlago za dopolnitve pravilnika o pogojih, ki jih mora izpolnjevati kreditni
               posrednik glede pogojev, ki jih mora izpolnjevati kreditni posrednik, ki odpravlja
               tudi ugotovljene nedoslednosti veljavnega zakona. Zaradi zapolnitve pravne vrzeli se
               dodaja pravna podlaga pristojnemu ministru za urejanje izobrazbenih pogojev za
               dajalce kreditov in kreditne posrednike in se dopolnjuje tudi določba o preprečevanju
               izogibanja določbam zakona.</p>
               <p>S predlaganimi spremembami in dopolnitvami zakona Republika Slovenija izpolnjuje
               dolžnost prenosa direktive v svoj notranji pravni red. Države članice morajo oziroma
               v našem primeru bi morale to direktivo prenesti v svoje notranje pravne predpise do
               31. 12. 2012. Cilj direktive je ustvariti boljše razmerje za učinkovito delovanje
               notranjega trga ter zagotoviti visoko in primerljivo raven varstva potrošnikov na
               notranjem trgu. Cilj je tudi povprečnemu potrošniku, ki ni strokovnjak na finančnem
               področju, zagotoviti preglednost na trgu in enostavnejšo primerjavo med različnimi
               kreditnimi ponudbami ter s tem povečati konkurenčnost dajalcev kreditov. Uskladitev
               pravne ureditve glede bistvenih sestavin potrošniških kreditnih pogodb je glavna
               strategija Evropske komisije za razvoj notranjega trga potrošniških kreditov.</p>
               <p>Omenjeni predlog zakona bomo v Poslanski skupini Pozitivne Slovenije podprli.</p>
            </sp>
            <sp xml:id="SDZ6-Redna-12-2013-03-28.sp33">

               <speaker>PREDSEDNIK JANKO VEBER:</speaker>

               <p>Hvala tudi vam za predstavitev.</p>
               <p>Stališče poslanske skupine Slovenske demokratske stranke bo predstavil gospod Marko
               Pogačnik.</p>
            </sp>
            <sp xml:id="SDZ6-Redna-12-2013-03-28.sp34">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovani predstavniki Vlade, kolegice,
               kolegi!</p>
               <p>Zakon o spremembah in dopolnitvah potrošniških kreditov prenaša vrsto novosti ki bodo
               pozitivno vplivale na delovanje notranjega trga, omogoča večjo varnost in
               preglednejše zadeve za končnega potrošnika.</p>
               <p>Zaradi vsega tega navedenega bomo poslanke in poslanci Slovenske demokratske stranke
               predlog in spremembo zakona podprli. Hvala.</p>
            </sp>
            <sp xml:id="SDZ6-Redna-12-2013-03-28.sp35">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Srečko Meh bo predstavil stališče Poslanske skupine Socialnih demokratov. </p>
            </sp>
            <sp xml:id="SDZ6-Redna-12-2013-03-28.sp36">

               <speaker>SREČKO MEH (PS SD):</speaker>

               <p>Gospod predsednik, gospe in gospodje!</p>
               <p>Kratko in jedrnato bi lahko tako kot gospod Pogačnik danes povedali, ker sprejemamo
               spremembe in dopolnitve zakona o potrošniških kreditih, ki v bistvu urejajo neko
               področje in omogočajo boljše in preglednejše poslovanje. Pa vendarle je cilj tudi ta,
               da povprečnemu potrošniku, ki običajno ni strokovnjak na finančnem področju,
               zagotovimo preglednost in tudi enostavnejšo primerjavo med različnimi kreditnimi
               ponudbami in tudi zaradi konkurenčnosti dajalcev kreditov. To, da je uskladitev
               pravne ureditve potrebna tudi zaradi evropske direktive, je na nek način samo po sebi
               umevno, ker delamo že kar nekaj časa. Seveda pa so dodane nove predpostavke, ki
               temeljijo na standardih za izračun letne efektivne obrestne mere za kredite, ki so
               sklenjeni za nedoločen čas ali so v celoti odplačljivi v več obrokih. Zagotovljeni so
               tudi standardi za časovni okvir začetka črpanja kredita in plačil, ki jih opravi
               potrošnik. Za socialne demokrate so pomembne določbe 8. člena zakona, ki spreminjajo
               34. člen zakona in povečujejo nadzor tržnega inšpektorata. Vse pogosteje ugotavljamo
               v Sloveniji in tudi povsod, da imamo relativno dobre in obsežne zakone, ampak
               inšpekcije ne delajo dobro. Zato socialni demokrati ocenjujemo, da je na področju
               podeljevanja potrošniških kreditov še posebej treba zagotoviti oziroma zagotavljati
               varstvo potrošnikov, da ne bodo opeharjeni z oderuškimi obrestmi in pogoji, ki na
               prvi pogled morda zgledajo ugodni, v resnici pa niso. Zaradi tega je dobrodošla
               dopolnitev devetega odstavka 8. člena, ki spreminja 34. člen, da mora kreditni
               posrednik pri ponujanju kredita že pred sklenitvijo pogodbe potrošniku zagotoviti več
               informacij. Predhodne informacije so seveda izjemno pomembne in pogosto bi morali
               tudi s tega mesta povedati potrošnikom, da bi bilo prav, da pridobijo predhodne
               informacije, da ne nasedajo kar tako posameznim obljubam oziroma ponudbam in da bi
               zaradi tega dobili boljše pogoje.</p>
               <p>Zaradi vsega navedenega bomo v Poslanski skupini Socialnih demokratov podprli Zakon o
               spremembah in dopolnitvah Zakona o potrošniških kreditih.</p>
            </sp>
            <sp xml:id="SDZ6-Redna-12-2013-03-28.sp37">

               <speaker>PREDSEDNIK JANKO VEBER:</speaker>

               <p>Hvala za predstavitev stališča.</p>
               <p>Gospod Bojan Starman bo predstavil še stališče Poslanske skupine Državljanske liste.
            </p>
            </sp>
            <sp xml:id="SDZ6-Redna-12-2013-03-28.sp38">

               <speaker>BOJAN STARMAN (PS DL):</speaker>

               <p>Hvala lepa še enkrat za besedo. Še enkrat lep pozdrav vsem skupaj!</p>
               <p>Tudi Državljanska lista bo spremembe Zakona o potrošniških kreditih podprla. To je
               dobrodošla pomoč v tem zelo agresivnem potrošniškem svetu, ki velikokrat zavaja
               potrošnike ki so premalo zaščiteni pri sklepanju določenih poslov. Pri tem ne bi
               ponavljal vseh stvari, ki jih spremembe zakona prinašajo. Poudaril bi, da se
               sprememba Zakona o potrošniških kreditih na nebančni sektor, se pravi, na tiste, ki
               se ne ukvarjajo ravno profesionalno s tem, ter izboljšuje in zahteva boljšo
               izobrazbeno strukturo teh ljudi, ki dajejo kredite, omogoča pa tudi nadzor.
               Pogostokrat ugotovimo, ali gremo kupit star avto ali nov avto ali neko vrednoto, da
               so nam dani zelo dobri pogoji glede najema kredita brez obresti in podobno. Ponavadi
               šele ko opravimo posel in smo zadovoljni, ko ga opravimo, doma začnemo računati, kako
               so nas pravzaprav prinesli okoli, da to le ni tako poceni, kot smo prvotno mislili,
               ko so nas zavedle reklame. Vendar je običajno prepozno, ni možno več popraviti
               napake, ko smo enkrat pogodbe že podpisali. Zato so vse te spremembe zelo dobrodošle.
               Zavedati se moramo, da bo tega vedno več. Vemo, da so sveti teh potrošniških družb,
               zahodnih, od Amerike naprej – da se praktično tam kupuje, ko greš v trgovino, vidiš
               za nas prav čudne stvari, pa je od tega že dolgo časa, ko sem si to ogledoval. Vedno
               so ponudbe za, recimo, neko stvar za 1 dolar na mesec, kar se ti zdi smešno. Pri nas
               smo kupili avto na kredit ali pa kakšno stanovanje, drugače pa se nismo s temi
               stvarmi ukvarjali. Tega bo vedno več in je prav, da so tisti, ki se s tem ukvarjajo,
               obvezno pod določenim nadzorom, in je prav, da smo tudi mi usklajeni z Evropsko
               unijo, ker smo en trg in se moramo ravnati po enakih pravilih igre. Predvsem je pa
               pomembna zaščita potrošnikov, ki so velikokrat izigrani. Hvala lepa.</p>
            </sp>
            <sp xml:id="SDZ6-Redna-12-2013-03-28.sp39">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Končali smo predstavitev stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjeni 13. točki
               dnevnega reda oziroma najkasneje ob 18.20.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE PREDLOG ZAKONA O SPREMEMBAH IN
                  DOPOLNITVAH ZAKONA O POSOJILU HELENSKI REPUBLIKI, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade gospe Mateji Vraničar,
               državni sekretarki Ministrstva za finance.</p>
            </sp>
            <sp xml:id="SDZ6-Redna-12-2013-03-28.sp40">

               <speaker>MATEJA VRANIČAR:</speaker>

               <p>Hvala, gospod predsednik. Spoštovane poslanke in poslanci!</p>
               <p>Predlog zakona, ki je pred vami, je del obsežne prenove paketa finančne pomoči
               Grčiji. Novembra 2012 je bilo na zasedanju finančnih ministrov območja evra
               ugotovljeno, da Grčija ne bo mogla doseči zastavljenih fiskalnih ciljev v
               dogovorjenem obdobju. Razlog so predvsem zaostrene gospodarske razmere, ki so veliko
               slabše, kot je bilo predvideno ob pripravi drugega programa še v začetku lanskega
               leta. Poleg tega je prišlo tudi do zastojev v izvajanju sprejetega programa reform v
               času oblikovanja nove grške vlade po volitvah sredi leta 2012. Vse to je vodilo k
               temu, da so se v okviru evroskupine dogovorili o dodatnih ukrepih. Cilj grškega
               programa je, da se zniža dolg Grčije na vzdržno raven in da Grčija čim prej vzpostavi
               dostop do finančnih trgov. Za povrnitev zaupanja pa je nujno, da je program
               kredibilen. Trenutna grška vlada je pokazala močno zavezanost k izpolnjevanju zavez,
               vendar ob danih gospodarskih razmerah odprava presežnega primanjkljaja do konca leta
               2014 ne bi bila realna. Tako je bilo v okviru Evropske unije dogovorjeno podaljšanje
               roka Grčiji za trajno znižanje primanjkljaja pod 3 % BDP za dve leti, to je do leta
               2016. Posledično to pomeni višje potrebe po financiranju in dodatne pritiske na raven
               dolga, zato so se ministri za finance v okviru evroskupine dogovorili za paket
               ukrepov, s katerimi se bo doseglo znižanje višine grškega dolga na 120 % BDP do leta
               2022. Eden izmed sprejetih ukrepov so bile spremembe pogojev dvostranskih posojil.
               Drugi ukrepi vključujejo še spremembo pogojev posojil EFSF ter prenos dobičkov
               evrosistema iz operacij nakupov grških dolžniških vrednostnih papirjev na sekundarnem
               trgu. Pogoj, ki so ga države območja evra postavile Grčiji, pa je bil, da ta pred tem
               uspešno izvede lastni odkup dolga, kar je bilo decembra lani tudi izpeljano, in grški
               dolg naj bi se zaradi te operacije znižal za 10 % BDP. Grčija je tako izpolnila
               postavljeni pogoj, zato je pred vami predlog sprememb in dopolnitev zakona, s
               katerimi se spreminjajo pogoji posojila Grčiji. Cilj predlaganega zakona, kot že
               rečeno, je doseči, da se dodatno prispeva k zagotovitvi vzdržnosti grškega dolga.
               Poglavitna rešitev predlaganega zakona je zagotovitev pravne podlage za začetek
               veljavnosti dodatka k posojilni pogodbi, s katerim se zniža obrestna mera za 100
               bazičnih točk glede na obstoječo obrestno mero oziroma se določi obrestna mera pri
               euribor plus 50 bazičnih točk. Drugi ukrep je, da se podaljša ročnost posojila s 15
               na 30 let. Spremembe, vključene v predlog zakona, naj bi veljale za obrestna obdobja,
               ki se začnejo po 15. decembru 2012. Grčija je sicer zadnji obrok posojila črpala
               decembra 2011 in počrpala 263,7 milijonov evrov od skupno z zakonom predvidenih 387,8
               milijonov evrov. Preostanek posojila je bil prenesen v drugi program finančne pomoči
               in se črpa v obliki posojil EFSF. Ob tem je treba poudariti, da Grčija redno
               izpolnjuje svoje obveznosti po sklenjeni posojilni pogodbi in poplačuje obresti v
               skladu s predvideno dinamiko. Slovenija je tako doslej prejela okoli 14 milijonov
               evrov na račun plačanih obresti za dano posojilo. Prav tako želim poudariti, da je
               rešitev grškega vprašanja tesno povezana s stabilnostjo evra kot skupnega valutnega
               območja, zato Slovenija aktivno sodeluje pri iskanju in zagotavljanju rešitev za
               vzdržnost grškega dolga in kredibilnost grškega programa.</p>
               <p>Upoštevaje vse povedano Vlada predlaga Državnemu zboru, da predlog zakona sprejme.
               Hvala lepa.</p>
            </sp>
            <sp xml:id="SDZ6-Redna-12-2013-03-28.sp41">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval tudi Odbor za finance in monetarno politiko kot matično
               delovno telo.</p>
               <p>Predstavitev poročila odbora bo podal član gospod Jožef Horvat.</p>
            </sp>
            <sp xml:id="SDZ6-Redna-12-2013-03-28.sp42">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik. Spoštovane kolegice, spoštovani kolegi,
               spoštovana gospa državna sekretarka!</p>
               <p>Odbor za finance in monetarno politiko je na 13. seji 13. 3. 2013 obravnaval Predlog
               zakona o spremembah in dopolnitvah Zakona o posojilu Helenski republiki, ki ga je
               Državnemu zboru v obravnavo predložila Vlada. Kolegij predsednika Državnega zbora je
               sklenil, da se predlog zakona obravnava po skrajšanem postopku. Zakonodajno-pravna
               služba je dala svoje pripombe k 3. členu zakona. Služba je v svojem mnenju opozorila
               na pomanjkanje utemeljitve roka za uveljavitev zakona, ki je krajši od splošnega
               15-dnevnega roka. Odboru je bilo posredovano tudi mnenje Komisije Državnega sveta za
               gospodarstvo, obrt, turizem in finance, ki predlog zakona podpira.</p>
               <p>Na seji odbora so sodelovali predstavnice in predstavniki Ministrstva za finance ter
               Zakonodajno-pravne službe. V uvodni dopolnilni obrazložitvi je državni sekretar na
               Ministrstvu za finance pojasnil, da je predlog zakona del prenove obsežnega drugega
               paketa pomoči Grčiji. Na podlagi poročila trojke je bilo namreč na zasedanju
               evroskupine novembra 2012 ugotovljeno, da Grčija ne bo mogla doseči zastavljenih
               ciljev v dogovorjenem obdobju. Razlogi za to so predvsem zaostrene gospodarske
               razmere, ki so veliko slabše, kot je bilo predvideno pri pripravi drugega programa,
               ter zastoji v izvajanju sprejetega programa reform v času oblikovanja nove vlade
               sredi leta 2012. Nova grška vlada je močno zavezana k izpolnjevanju zavez, treba pa
               je zagotoviti tudi kredibilno izvajanje programa, zato je bila sprejeta odločitev, da
               se Grčiji podaljša rok za odpravo presežnega primanjkljaja pod 3 % bruto domačega
               proizvoda za 2 leti. Cilj predlaganega zakona je, da se s spremenjenimi pogoji
               posojila Grčiji poleg izpeljanih drugih ukrepov dodatno prispeva k večji vzdržnosti
               grškega javnega dolga. Poglavitna rešitev predlaganega zakona je zagotovitev pravne
               podlage za začetek veljavnosti dodatka k posojilni pogodbi, s katerim se zniža
               obrestna mera za 100 bazičnih točk glede na obstoječo obrestno mero oziroma se določi
               obrestna mera pri euribor+50 bazičnih točk in se podaljša ročnost posojila s 15 na 30
               let. V zaključku je državni sekretar poudaril, da je rešitev grškega vprašanja tesno
               povezana s stabilnostjo evra kot skupne valute območja, zato Slovenija sodeluje pri
               iskanju in zagotavljanju rešitev za vzdržnost grškega dolga in kredibilnost grškega
               programa. Predstavnica Zakonodajno-pravne službe je pojasnila, da so že v pisnem
               mnenju opozorili na to, da predlagatelj ni navedel razlogov za krajši uveljavitveni
               rok oziroma jih ni utemeljil. To je še posebej pomembno zato, ker gre v tem primeru
               za skrajšani postopek sprejemanja zakona in ne nujni postopek.</p>
               <p>Odbor je v skladu s Poslovnikom Državnega zbora glasoval o členih predloga zakona in
               jih sprejel. Ker k predlogu zakona na matičnem delovnem telesu niso bili sprejeti
               amandmaji, Odbor za finance in monetarno politiko Državnemu zboru predlaga, da
               Predlog zakona o spremembah in dopolnitvah Zakona o posojilu Helenski republiki
               sprejme v predloženem besedilu. Hvala lepa.</p>
            </sp>
            <sp xml:id="SDZ6-Redna-12-2013-03-28.sp43">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin.</p>
               <p>Gospa Marija Plevčak bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-12-2013-03-28.sp44">

               <speaker>MARIJA PLEVČAK (PS DeSUS):</speaker>

               <p>Prisrčen pozdrav vsem prisotnim in hvala za besedo!</p>
               <p>Poslanke in poslanca Poslanske skupine Demokratične stranke upokojencev bomo podprli
               novelo zakona o posojilu Grčiji, saj zakon ne spreminja samega maksimalnega zneska
               posojila, določenega v osnovnem zakonu o posojilu Helenski republiki, ki znaša 387,8
               milijona evrov. Z novelo zakona se zagotavlja le pravna podlaga za začetek
               veljavnosti tretjega dodatka k posojilni pogodbi, s katerim se zniža obrestna mera in
               podaljša ročnost ter obdobje odloga plačila glavnice pri posojilu Grčiji. Ker so ti
               dodatki že dogovorjeni in potrjeni na ravni evroskupine, je neizogibno dejstvo, da
               države članice izvedejo vse potrebno, da se bodo lahko ti dodatki uveljavili in
               zaživeli. S spremenjenimi pogoji posojila se bo Grčiji v prihodnjih letih omogočilo
               vrnitev na finančne trge, kar pomeni zagotovitev vzdržnosti grškega javnega dolga,
               le-to pa posledično prispeva k ohranitvi finančne stabilnosti v območju evra.</p>
            </sp>
            <sp xml:id="SDZ6-Redna-12-2013-03-28.sp45">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Sledi stališče Poslanske skupine Nove Slovenije, ki ga bo predstavil gospod Jožef
               Horvat.</p>
            </sp>
            <sp xml:id="SDZ6-Redna-12-2013-03-28.sp46">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Lep pozdrav še enkrat vsem skupaj!</p>
               <p>Grčija ali Helenska republika je ena izmed tistih držav, ki je zaradi javnofinančne
               nevzdržnosti zaprosila za pomoč Evropsko unijo. 8. maja 2010 je bila podpisana
               pogodba o finančni pomoči Grčiji v višini 80 milijard evrov, h kateri pa so bili
               podpisani tudi dodatki. Finančno pomoč so po načelu solidarnosti in upoštevanju
               načela proporcionalnosti zagotavljale vse države Evropske unije, razen Slovaške,
               torej tudi Republika Slovenija. Finančno pomoč pa je Grčija lahko črpala v več
               tranšah. Evropska komisija je vseskozi redno spremljala izvajanje sprejetih ukrepov
               in je bilo črpanje naslednje tranše pogojeno z izpolnitvijo pogojev dogovorjenih
               ekonomski politik. Naj ob tem omenim, da je Slovenija do sedaj za finančno pomoč
               Grčiji prispevala 263 milijonov evrov iz državnega proračuna.</p>
               <p>In kateri so bili ukrepi, ki jih je Grčija že izvedla za dosego javnofinančne
               vzdržnosti? To so znižanje plač javnim uslužbencem, znižanje plač zaposlenih v
               državnih podjetjih, zmanjšanje števila zaposlenih v javnem sektorju, znižanje
               pokojnin, zvišanje stopnje DDV, zvišanje trošarin na goriva, tobak in alkohol, uvedba
               posebnega davka na podjetja, ki poslujejo z dobičkom, in za osebe z visokimi dohodki
               ter uvedba davka na luksuzne nepremičnine. Na ta način je Grčiji uspelo zmanjšati
               javnofinančni primanjkljaj v letu 2010 za 5 % BDP. Grčija je torej v samem začetku
               uspešno izvajala ukrepe za zmanjšanje javnofinančnega primanjkljaja. Zaradi slabega
               položaja gospodarstva v tej državi in zlasti zaradi notranjepolitičnih razmer,
               volitve in imenovanja nove vlade, pa je pri izvajanju ukrepov prišlo do zastoja
               načrtovanih ukrepov. Tako bo Grčija morala izvesti še dodatne ukrepe za znižanje
               javnofinančnega primanjkljaja, ki so že načrtovani, od dviga upokojitvene starosti na
               67 let, ukinitve izplačila dveh od skupaj štirinajstih letnih pokojnin, ukinjanje
               delovnih mest v javni upravi, dodatno zniževanje plač in višjih pokojnin. Za že
               črpane tranše tako Grčija ne bo zmogla poplačila obveznosti v predvidenih rokih. S
               predmetno novelo zakona o posojilu Helenski republiki se podaljšuje rok za vračilo
               posojila s 15 na 30 let, zmanjšuje pa se tudi višina obresti za že dana posojila s
               100 na 50 bazičnih točk. Sprejetje tega zakona je po vsebini implementacija zadnjega
               dodatka k posojilni pogodbi, ki jo je Evropska komisija podpisala z Grčijo konec
               lanskega leta, točneje 19. decembra 2012, in predstavlja celostno prilagoditev
               ekonomskega programa pomoči Grčiji. Republika Slovenija je kot članica Evropske
               skupnosti dolžna spoštovati prevzeta pravila in dogovore evropske integracije,
               katerih del smo. Prav zato je bilo treba pripraviti ustrezno spremembo zakona, ki
               ureja posojilo Grčiji in o kateri odločamo danes.</p>
               <p>Ker se v Novi Sloveniji zavzamemo za spoštovanje prevzetih obveznosti, napovedujemo
               tudi podporo predlagani noveli zakona o posojilu Helenski republiki. Hvala lepa.</p>
            </sp>
            <sp xml:id="SDZ6-Redna-12-2013-03-28.sp47">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jerko Čehovin bo predstavil stališče Poslanske skupine Pozitivna Slovenija.
            </p>
            </sp>
            <sp xml:id="SDZ6-Redna-12-2013-03-28.sp48">

               <speaker>JERKO ČEHOVIN (PS PS):</speaker>

               <p>Še enkrat hvala za besedo. Spoštovane poslanke in poslanci, gospa državna
               sekretarka!</p>
               <p>Naše stališče bo kratko, glede na to, da na matičnem odboru kot tudi na pristojnem
               odboru Državnega sveta ni bilo razprave in ni dodatnih sklepov. Predlog zakona, ki ga
               danes obravnavamo, predstavlja del prenove drugega paketa pomoči Grčiji. Ko smo že
               slišali, je bilo novembra 2012 na podlagi poročila trojke na zasedanju evroskupine
               ugotovljeno, da Grčija dogovorjenih rokov drugega paketa pomoči ne bo mogla doseči.
               Danes je bilo tudi že omenjeno, da se razlogi za to nemoč Grčije izkazujejo še vedno
               v zelo zaostrenih gospodarskih razmerah, pa tudi v zastoju izvajanja reform zaradi
               oblikovanja nove vlade sredi leta 2012. V Poslanski skupini Pozitivna Slovenija že
               dolgo poudarjamo, da morajo biti stabilno evroobmočje, stabilna skupna valuta in s
               tem tudi stabilna vzdržnost grškega javnega dolga prioriteta vseh članic Evropske
               monetarne unije. Slovenija seveda tukaj ni nikakršna izjema.</p>
               <p>Spoštovani! V Poslanski skupini Pozitivna Slovenija vse predloge, ki zagotavljajo
               rešitve za vzdržnost grškega javnega dolga, podpiramo.</p>
            </sp>
            <sp xml:id="SDZ6-Redna-12-2013-03-28.sp49">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Andrej Šircelj bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-12-2013-03-28.sp50">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo spoštovani predsednik. Spoštovana državna sekretarka, spoštovane
               gospe in gospodje, kolegi in kolegice!</p>
               <p>Tudi po petih letih lahko rečemo, da so Atene še vedno epicenter dolžniške evropske
               in morda tudi svetovne krize, pa vendarle na podlagi ukrepov, ki jih je sprejela z
               dvakratnim paketom Grčija, se zadeve spreminjajo in gredo tudi na boljše. kot kaže
               zadnja zimska analiza Evropske komisije in ne nazadnje kot kaže tudi poročilo
               Mednarodnega denarnega sklada. V letu 2010 je Evropska komisija, Evropska centralna
               banka in Mednarodni denarni sklad prvič podpisala prvi memorandum s protikriznimi
               ukrepi in 110 milijard evrov vrednim bilateralnim posojilom ter preprečila finančni
               zlom Grčije.</p>
               <p>Leta 2011 je Grčija še vedno imela negativno rast bruto družbenega proizvoda, in
               sicer minus 6,8 % v letu, tega leta se je brezposelnost povečala na 20 %, danes znaša
               okoli 25 %. Čeprav je imela na primer Grčija leta 2008 še vedno stopnjo
               brezposelnosti 7,7 %. To seveda pomeni, da je bila ta kriza globlja od argentinske in
               je bila tudi težja, da tako rečem, od latvijske leta 2008. Z ukrepi, ki so bili
               predpisani in o katerih je bilo že nekaj govora, predvsem na področju fiskusa ter
               tudi uvedbe novih davkov, je Grčija do leta 2012 zaustavljala in poskušala
               zaustavljati padec makroekonomskih gospodarskih kazalcev. Uspešna je bila, ko je 13.
               februarja leta 2012 sprejela sveženj mednarodne finančne pomoči, in to je sprejel
               tudi grški parlament, seveda z velikimi zavezami, in tako je 9. marca 2012 grška
               vlada oznanila uspešno prestrukturiranje javnega dolga in na ta način so morali tudi
               investitorji, zasebni investitorji spremeniti svoje obveznice v nove obveznice. S tem
               je Grčija zmanjšala dolg za 105 milijard evrov. S tem pa se je Grčija zavezala še
               nadaljnjim ukrepom, in sicer racionalizacijo izdatkov v zdravstvu z najmanj milijardo
               in 76 milijonov, zmanjšanje nabave vojaške opreme za 300 milijonov evrov, zmanjšanje
               števila namestnikov, županov in osebja na regionalni ravni, kar bo prineslo 30
               milijonov, zmanjšanje operativnih stroškov in izdatkov, kar bo prineslo 270 milijonov
               na ravni vlade, znižanje proračuna za javne investicije, razen za tiste, ki izhajajo
               iz strukturnih skladov, kar bo pomenilo 400 milijonov in dodatno znižanje plač, boj
               proti davčni utaji, modernizacijo javne uprave. Ne nazadnje ob tem lahko ugotovimo,
               in to ugotavlja tudi Evropska komisija v zadnjem zimskem poročilu, kjer je bilo to
               objavljeno, da je izvoz začel naraščati, da se je povečala konkurenčnost in da so
               tudi ostale smeri razvoja v Grčiji pozitivne in se pričakuje oziroma ekonomska
               komisija ocenjuje, da bo Grčija imela rast bruto družbenega proizvoda v letu 2014 0,6
               %. To je seveda prikaz neke ekonomske politike, ko so po letih težke politične krize
               že vidni določeni uspehi.</p>
               <p>V Slovenski demokratski stranki se zavedamo, da so bili takšni ukrepi nujni, da smo v
               skupnem evroobmočju, da to pomeni določene obveznosti in nam daje tudi določene
               prednosti, kot sta večja odprtost na finančnih trgih in skupna valuta, pomeni pa tudi
               določeno solidarnost.</p>
               <p>Zaradi naštetih razlogov bomo predlog zakona podprli. Hvala lepa.</p>
            </sp>
            <sp xml:id="SDZ6-Redna-12-2013-03-28.sp51">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Matevž Frangež bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Redna-12-2013-03-28.sp52">

               <speaker>MATEVŽ FRANGEŽ (PS SD):</speaker>

               <p>Spoštovani predsednik, hvala za besedo. Spoštovane in spoštovani!</p>
               <p>Smo del povezanega sveta, gospodarska in finančna kriza sta to usodno povezanost še
               povečali tudi zaradi tega, ker je Evropa od začetka krize do danes razvila vrsto
               mehanizmov, da se v prihodnje preprečijo finančne krize takšnih razsežnosti in da se
               na drugi strani odpravijo posledice dolžniške krize v Evropi in posebej v
               evroobmočju. Grčija je bila prvi korak reševanja.</p>
               <p>Slovenija je zavestno postala del Evropske unije in ko smo postajali polnopravna
               članica Evropske unije, smo živeli v prepričanju, da smo skupaj predvsem v dobrem.
               Kriza je bolj kot kadarkoli prej izpostavila potrebo, da smo skupaj tudi v slabem, da
               znotraj Evropske unije razvijemo ustrezne mehanizme solidarnosti. Takšno politiko že
               ves čas zagovarjamo Socialni demokrati, zato podpiramo novelo zakona, s katerim se
               Grčiji s spremenjenimi pogoji za odplačevanje posojila omogoča vrnitev na finančne
               trge v prihodnjih letih, posledično pa zagotavlja vzdržnost grškega javnega dolga ob
               upoštevanju preostalih ukrepov, tudi možnosti lastnega odkupa dolga. S tem se
               zmanjšuje verjetnost morebitnega verižnega učinka zmanjševanja dostopnosti do virov
               financiranja za preostale države članice evrskega območja, kar prispeva k ohranitvi
               finančne stabilnosti v evroobmočju.</p>
               <p>Poglavitna rešitev predlaganega zakona je tako zagotovitev pravne podlage za začetek
               veljavnosti tretjega dodatka k posojilni pogodbi, s katerim se znižuje obrestna mera
               in podaljšuje ročnost posojila Grčiji. V skladu z nižanjem obrestne mere Grčiji za že
               črpane tranše v višini 263,7 milijona evrov ter podaljšanjem ročnosti posojila se
               bodo zmanjšali celotni prihodki državnega proračuna v celotnem obdobju črpanja za 10
               milijonov evrov. Glede na to, da izplačila preostanka posojila po tem zakonu niso
               predvidena, temveč se je celoten program nadomestil s financiranjem preko evropskega
               instrumenta za finančno stabilnost, znižanje obrestne mere ne vpliva na prihodnje
               tranše.</p>
               <p>Socialni demokrati nismo bili med tistimi, ki so tekmovali v opisovanju
               kataklizmičnih razsežnosti krize. Nismo bili med tistimi, ki se ves čas trudijo
               slovensko gospodarsko realnost prikazati slabše, kot je. Smo pa bili vedno med
               tistimi, ki smo jasno opozarjali na ukrepe, ki današnje in jutrišnje možnosti
               Slovenije poslabšujejo. Tudi zato danes opozarjamo na zmernost v ocenjevanju razmer.
               Soglašamo s tem, da se slovenske težave strukturno bistveno razlikujejo tako od
               grških kot posledično tudi od ciprskih težav. Struktura našega gospodarstva je
               bistveno drugačna, smo izvozno usmerjeno gospodarstvo s presežkom v plačilni bilanci.
               Dejstvo pa je, da imamo probleme, ki izvirajo predvsem iz prezadolženosti našega
               gospodarstva, in s tem se moramo soočiti. Po našem prepričanju zato ni nobene
               potrebe, da bi Slovenijo primerjali ne z eno ne z drugo državo, dejstvo pa je, da
               imamo težave, ki pa so ob pametni politiki zmerne javnofinančne konsolidacije, na eni
               strani, in osredotočenosti na zaganjanje gospodarske aktivnosti, na drugi za nova
               delovna mesta obvladljive. To je ves čas tudi naša usmeritev. Pri tem je treba
               opozoriti še na eno okoliščino. Simbolni učinki izjav bivšega premierja, nazadnje pa
               tudi bivšega finančnega ministra na možnosti Slovenije za zunanje zadolževanje, za
               servisiranje obveznosti so evidentne. Tudi zadnja izkušnja izjav novega šefa
               evroskupine, Dijsselbloema kažejo na to, da imajo izjave visokih predstavnikov držav
               in tudi evroskupine velike učinke na možnosti za gospodarsko okrevanje držav. V tem
               pogledu smo vsi mi, tako vlada, parlament pa tudi mediji tisti, ki imamo posebno
               odgovornost, da težave prikazujemo realno in zmerno. Ko smo v tem parlamentu govorili
               o izhodiščih za zasedanje Sveta za finančne zadeve Evropske unije, je bilo vprašanje
               podpore novemu šefu evroskupine povsem obrobno. Edini argument za podporo je bila
               večinska podpora držav evroobmočja. To je bil edini argument. Upamo, da smo se vsi
               skupaj iz tega nekaj naučili.</p>
               <p>Socialni demokrati bomo predlog zakona podprli.</p>
            </sp>
            <sp xml:id="SDZ6-Redna-12-2013-03-28.sp53">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Bojan Starman bo predstavil stališče Poslanske skupine Državljanske liste.
            </p>
            </sp>
            <sp xml:id="SDZ6-Redna-12-2013-03-28.sp54">

               <speaker>BOJAN STARMAN (PS DL):</speaker>

               <p>Lep pozdrav še enkrat.</p>
               <p>Tudi Državljanska lista bo predlog sprememb zakona o posojilu Helenski republiki
               podprla. Gre za podaljšanje ročnosti odplačila s 15 na 30 let in za znižanje obrestne
               mere za 100 bazičnih točk. S tem smo naredili to posojilo bolj realno in povečali
               možnost odplačila tega posojila. Prav je, da smo del solidarnostnega sistema Evropske
               unije, edino Slovaška ni pristopila k pomoči Helenski republiki. Rad bi pa poudaril
               predvsem to, da bodimo zelo veseli, dokler bomo ohranjali pogoje, da ne bo treba
               postati in se postaviti in napisati prošnjo za pomoč iz sklada Evropske unije.
               Pozorno sem pogledal v pripravljenem gradivu, kaj vse je morala dejansko Grčija
               izpolniti, katere pogoje, da si je zmanjšala primanjkljaj v bruto domačem proizvodu,
               primanjkljaj v proračunu in kako ostri smo tisti, ki smo dali kredite pri spremljanju
               teh ukrepov, ki so bistveno bolj drastično posegli v življenje vseh Grkov in še vedno
               posegajo. Pri tem bi rad poudaril, da tudi vidimo, kaj se dogaja v zadnjem času s
               Ciprom in kako reagirajo tisti, ki ti dajo kredite oziroma finančno pomoč. Se pravi,
               na nek način si ne smemo dovoliti, da pridemo v situacijo, ki bi bili prisiljeni
               sprejemati razno razne pogoje, ki bi bistveno poslabšali položaj nas vseh skupaj, pa
               vendar si kljub temu ne moremo privoščiti, da takih pogojev ne bi sprejemali. Zato je
               treba tudi naprej v našem finančnem sistemu varčevati, treba je poiskati načine, da
               se dejansko naš dolg še zmanjša, treba je rešiti to nevzdržno situacijo v bankah,
               treba je poiskati načine, kako izboljšati poslovanje državnih podjetij in na ta način
               zagotoviti neko stabilnost v naši državi in zmanjšati odvisnost od potencialnih
               kreditodajalcev in znižati to dvigovanje pribitka na naše obveznosti, ki v zadnjem
               času zelo raste. Se pravi, zelo hitro bomo morali odreagirati, napraviti stvari, ki
               so že nekje zapeljane, in pokazati svetu, da vemo, kaj hočemo, da se zavedamo
               situacije, v kateri smo, potem pa se nam res ne bo treba bati. Dejansko je, da bo
               treba tako pri nas kot tudi Evropski uniji so to opozorila, ki se prenašajo tudi v
               tiste države, ki trenutno nimajo problemov, kako hitro se lahko znajdeš v situaciji,
               ko ne obvladuješ več svojega finančnega stanja in si prisiljen posegati in delati v
               državi tiste stvari, ki bi si jih najmanj želel. Mislim, da imamo znanje, da imamo
               pripravljenost in da bodo te izkušnje iz teh držav, ki so zašle pregloboko, nas
               opozorile, da ne bomo delali podobnih neumnosti in s tem ohranili svojo ekonomsko
               suverenost.</p>
               <p>Državljanska lista bo predlog podprla in upamo, da ne bo treba tudi nam iti po kakšno
               pomoč.</p>
            </sp>
            <sp xml:id="SDZ6-Redna-12-2013-03-28.sp55">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Sledi stališče Poslanske skupine Slovenske ljudske stranke. Predstavil ga bo gospod
               Franc Bogovič.</p>
            </sp>
            <sp xml:id="SDZ6-Redna-12-2013-03-28.sp56">

               <speaker>FRANC BOGOVIČ (PS SLS):</speaker>

               <p>Lep dober dan, spoštovani predsednik. Spoštovani sekretarki, kolegi, ki prihajate z
               ministrstev, spoštovane kolegice in kolegi!</p>
               <p>Tudi v Slovenski ljudski stranki bomo podprli zakon o posojilu Helenski republiki, ta
               predlog, ki govori o spremembah in dopolnitvah tega zakona. O vsebini smo že slišali,
               se pravi Grčiji na ta način pomagamo, da bo pod zmernejšimi pogoji odplačevala svoj
               kredit daljše obdobje, se pravi 30 let. Kot so tudi kolegi že omenili, mislim, da je
               vedno šola, ki jo opravi nekdo, dragocena, še dragocenejša je, če se o napakah, ki
               jih odpravljamo, učimo na drugih napakah ne na svojih, zato mislim, da so nam te
               izkušnje, ki se kažejo v teh državah, ki so zašle globoko v krizo in tudi že
               potrebovale pomoč, zelo dragocene. Vsaka država je specifična, ima svoje specifične
               probleme, zato je nujno, kot vidimo, da se najprej znotraj države naredi prava
               diagnoza in da se tudi poiščejo zdravila za težave na finančnem področju, v katere
               posamezna država zaide.</p>
               <p>Kot je bilo že rečeno, ko pride ta tako imenovana trojka, se ne sprašuje več, ali
               nekaj želimo sprejeti, nočemo sprejeti, zadeve gredo tako daleč, da se preko noči
               izgubi lahko petina, četrtina delovnih mest v državni upravi. Kot vidimo v zadnjem
               primeru se v bankah lahko izgubijo tudi privarčevana sredstva, zato je nujno, da se
               tudi v Sloveniji odgovorno obnašamo do tega vprašanja. Prepričan sem, da je v
               parlamentu, se pravi tu med nami danes leta 2013 bistveno večje soglasje na tem
               področju, kot je bilo v letih 2010, 2011, ko se je ta gospodarsko finančna kriza v
               polnem jeku tudi razvila v Evropi. Naša skupna naloga pa je, da prenesemo zavedanje
               te odgovornosti širše v našo družbo. Na koncu ne bo dovolj, če se bomo s tem
               strinjali samo poslanke in poslanci koalicije, opozicije, ampak bo treba za ukrepe,
               ki ne bodo najbolj prijazni, dobiti soglasje tudi širše v družbi. Vesel sem, da je že
               v lanskem letu, se pravi v prvem letu in v tem letu prejšnji vladi uspelo narediti
               nekatere korenite korake. Vesel sem tudi tega, da so bili takrat doseženi tudi ti
               družbeni dogovori glede ključnih problemov, ki nam lajšajo situacijo. Zagotovo pa so
               tudi v letošnjem letu pred nami pomembne odločitve. Zato želim, da se tudi tako, kot
               je bilo že tu rečeno, resno in odgovorno pogovarjamo o situaciji v državi. Smo tudi
               pazljivi in pozorni, da zaradi kakšnih dnevnopolitičnih potreb tudi ne napihujemo
               nekega problema in ga delamo večjega, kot je. Tudi sam delim mnenje tistih, ki v
               zadnjih dneh odgovorno trdijo in zatrjujejo, da smo Slovenke in Slovenci sposobni
               sami iziti iz te krize, ne da bi nam drugi napisali recept, po katerem se moramo
               ravnati, zahteva pa to, kot sem že dejal, veliko treznosti in odgovornost vseh
               nas.</p>
               <p>Tudi potrditev takšnega zakona kaže na enotno podporo resnosti zavedanja, zato bomo,
               kot sem že dejal, v Slovenski ljudski stranki podprli Predlog zakona o spremembah in
               dopolnitvah Zakona o posojilu Helenski republiki. Hvala.</p>
            </sp>
            <sp xml:id="SDZ6-Redna-12-2013-03-28.sp57">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališč poslanskih skupin. Ker k predlogu zakona
               matično delovno telo ni sprejelo nobenega amandmaja, amandmajev na seji zbora ni bilo
               možno vlagati in zaključujem drugo obravnavo predloga zakona. Odločanje o predlogu
               zakona bomo v skladu s časovnim potekom seje zbora opravili danes v okviru glasovanj
               pol ure po prekinjeni 13. točki dnevnega reda oziroma najkasneje ob 18.20. S tem
               prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O DEDOVANJU KMETIJSKIH GOSPODARSTEV, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade mag. Tanji Strniša, državni
               sekretarki na Ministrstvu za kmetijstvo in okolje.</p>
            </sp>
            <sp xml:id="SDZ6-Redna-12-2013-03-28.sp58">

               <speaker>MAG. TANJA STRNIŠA:</speaker>

               <p>Hvala za besedo, gospod predsednik. Spoštovane poslanke, spoštovani poslanci!</p>
               <p>Sprememba Zakona o dedovanju kmetijskih gospodarstev je nujna, saj po veljavnem
               zakonu ni več mogoče voditi postopkov za določitev zaščitenih kmetij. Za določitev
               zaščitenih kmetij so se namreč uporabljali podatki o primerljivih površinah, ki so se
               izračunali na podlagi podatkov zemljiškega katastra, to je vrsta rabe katastrske
               kulture in katastrskega razreda zemljiških parcel. Ti pa se od 30. junija 2012 ne
               vodijo več, zato je treba določiti nov način izračuna primerljivih površin. Z novelo
               zakona se bo obseg kmetije, izražen v primerljivih površinah, računal na podlagi
               bonitete zemljiških parcel, in sicer tako, da bo za en hektar primerljivih kmetijskih
               površin štelo en hektar kmetijskega zemljišča, ki ima boniteto 50 točk ali več, dva
               hektarja kmetijskega zemljišča z boniteto do vključno 49 ali 8 hektarov gozda. Z
               amandmajem Odbora Državnega zbora za kmetijstvo, gozdarstvo, prehrano in okolje
               spodnji prag za določitev zaščitene kmetije ostaja 5 hektarjev primerljivih površin.
               Na novo pa se določa, da je pogoj za zaščiteno kmetijo izpolnjen, kadar imajo
               pretežno gozdarske kmetije, ki sicer dosegajo 5 hektarjev primerljivih površin,
               hkrati tudi vsaj dva hektarja primerljivih kmetijskih površin.</p>
               <p>V skladu z amandmajem matičnega odbora predlog novele določa, da v postopkih
               dedovanja za registrirane istospolne partnerske skupnosti veljajo enaka pravila, kot
               veljajo za dedovanje med zakoncema. Novela zakona uvaja, da se zaznamki v zemljiški
               knjigi o zaščitni kmetiji po uradni dolžnosti na podlagi odločbe lahko tudi izbrišejo
               in ne samo vpišejo v zemljiško knjigo. Novela bolj jasno opredeljuje, katera so za
               kmetijo manj pomembna zemljišča, ki se lahko odtujijo za izplačilo nujnih deležev. To
               so gozdna zemljišča, kmetijska zemljišča z boniteto, nižjo od 40 bonitetnih točk, in
               zemljišča, ki so po namenski rabi sicer stavbna, razen če gre za zemljišča, na
               katerih stojijo objekti za potrebe kmetije oziroma so potrebna za nadaljnji razvoj
               kmetije. Predlog spremembe tudi predvideva poenostavitev za upravne enote, ki ne bodo
               več vodile registra zaščitenih kmetij, pač pa bodo samo ministrstvu poročala o
               stanju, in sicer o številu zaščitenih kmetij in njihovi skupni površini in
               razvrstitvi zemljišč po primerljivih površinah. V skladu z dopolnjenim predlogom
               zakona bodo morale upravne enote v petih letih preveriti vse zaščitene kmetije po
               kriterijih iz spremembe zakona. Prednostno pa bo treba preveriti kmetije, ki so
               predmet zapuščinskega postopka ali pravnega prometa med živimi.</p>
               <p>Spoštovane poslanke in poslanci, na koncu naj poudarim, da je posebna ureditev
               dedovanja zaščitenih kmetij po Zakonu o dedovanju kmetijskih gospodarstev pomembna,
               saj preprečuje drobljenje kmetij in zmanjša breme prevzemnika kmetije, zato Vlada
               predlaga, da Državni zbor spremembe zakona sprejme. Hvala.</p>
            </sp>
            <sp xml:id="SDZ6-Redna-12-2013-03-28.sp59">

               <speaker>PREDSEDNIK JANKO VEBER:</speaker>

               <p>Hvala tudi vam za dopolnilno obrazložitev.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje kot
               matično delovno telo. Poročilo bo predstavil podpredsednik odbora gospod Zvonko Lah.
            </p>
            </sp>
            <sp xml:id="SDZ6-Redna-12-2013-03-28.sp60">

               <speaker>ZVONKO LAH (PS SDS):</speaker>

               <p>Hvala lepa, spoštovani predsednik. Kolegice in kolegi, spoštovani predstavniki
               ministrstva!</p>
               <p>Odbor za kmetijstvo, gozdarstvo, prehrano in okolje je Predlog zakona o spremembah in
               dopolnitvah Zakona o dedovanju kmetijskih gospodarstev obravnaval kot matično delovno
               telo na 20. seji 14. 3. 2013. Na seji odbora so sodelovali predstavniki Ministrstva
               za kmetijstvo in okolje, Kmetijsko-gozdarske zbornice Slovenije in Zakonodajno-pravne
               službe. Odboru je bilo posredovano pisno mnenje Zakonodajno-pravne službe, ki je k
               predlogu zakona podala pripombe k nekaterim členom predloga zakona. Odbor je bil
               seznanjen tudi z mnenjem Državnega sveta, ki predlog zakona sicer podpira, ne podpira
               pa predlagane rešitve dviga vstopnega praga, saj je po njegovem mnenju ta v nasprotju
               z željo po ohranjanju kmetij oziroma preprečevanju njihove drobitve. Ta pripomba
               Državnega sveta je upoštevana v amandmaju Poslanske skupine Socialnih demokratov, ki
               ga je odbor tudi sprejel. V razpravi o predlogu zakona je predstavnik
               Kmetijsko-gozdarske zbornice Slovenije poudaril, da zbornica podpira novelo zakona
               predvsem zaradi posledic, ki bi nastale, če sprememba zakona ne bi bila sprejeta.
               Predstavnik zbornice pa je opozoril, da se zbornica ne strinja z dvigom praga zaščite
               spet na šest hektarjev, kot je predvideno v 1. členu predloga zakona, in da predhodno
               ni bila narejena nobena analiza, ki bi upravičila takšno spremembo.</p>
               <p>Člani odbora o predlaganih določbah niso razpravljali. Odbor se je opredelil do
               vloženega amandmaja Poslanske skupine Socialnih demokratov k 1. členu, v katerem so
               povzete pripombe Zakonodajno-pravne službe in Državnega sveta ter Kmetijsko-gozdarske
               zbornice Slovenije, in ga sprejel. Prav tako je sprejel amandmaje poslanskih skupin
               Slovenske demokratske stranke, Slovenske ljudske stranke in Nove Slovenije k 2., 4.
               in k 5. členu predloga zakona, v katerem so prav tako upoštevane pripombe
               Zakonodajno-pravne službe. Odbor je glasoval še o vseh členih predloga zakona in jih
               sprejel. Glede na sprejete amandmaje je pripravljeno besedilo dopolnjenega predloga
               zakona, v katerega so vključeni sprejeti amandmaji. Dopolnjeni predlog zakona je
               sestavni del poročila odbora.</p>
            </sp>
            <sp xml:id="SDZ6-Redna-12-2013-03-28.sp61">

               <speaker>PREDSEDNIK JANKO VEBER:</speaker>

               <p>Hvala za predstavitev poročila odbora.</p>
               <p>Sledijo predstavitve stališč poslanskih skupin. Gospa Iva Dimic bo predstavila
               stališče Poslanske skupine Nove Slovenije.</p>
            </sp>
            <sp xml:id="SDZ6-Redna-12-2013-03-28.sp62">

               <speaker>IVA DIMIC (PS NSi):</speaker>

               <p>Hvala za besedo, gospod predsednik. Spoštovani predstavniki Vlade, spoštovani
               kolegice in kolegi!</p>
               <p>Kljub majhnemu deležu BDP Slovenije je pomen kmetijstva večji, kot je videti na prvi
               pogled. Kmetijstvo ima poleg ekonomske še socialno in ekološko funkcijo, v skladu s
               tem pa zagotavlja tudi urejenost podeželja, v čemer se združijo vsi zgoraj omejeni
               vidiki. Zakon o dedovanju kmetijskih gospodarstev ureja posebnosti pri dedovanju
               kmetijskih gospodarstev, za vse preostalo se uporablja splošni zakon o dedovanju. Za
               zagotavljanje dolgoročno vzdržnega trajnostnega razvoja kmetijstva ima zakon velik
               pomen, saj sledi ciljem omogočiti prevzem oziroma dediču kmetije obstoj na kmetiji,
               preprečitev drobitev srednje velikih kmetij in tudi s tem zagotoviti gospodarsko
               utemeljeno kmetovanje, zagotoviti poseljenost prostora in obdelanost kmetijskih
               zemljišč ter izvajanje potrebnih del v gozdu.</p>
               <p>V Novi Sloveniji rešitve, ki se uvajajo, načeloma podpiramo, smo pa bili do nekaterih
               predlogov zadržani. Na primer do dviga spodnje meje kriterija za zaščito kmetije s
               petih hektarjev primerljivih površin na šest hektarjev primerljivih površin. Menimo,
               da moramo v dobro slovenskega kmetijstva ohraniti čim več zaščitenih kmetij.Zvišanje
               praga bi gotovo prizadelo številne kmetije, ki so morda ravno na meji velikosti tega
               kriterija. Dobro je, da smo na seji odbora to določbo umaknili. S spremembo se
               določajo tudi zemljišča, ki niso pomembna za zaščiteno kmetijo, kadar pride do
               izplačila nujnega deleža temu dediču. V praksi do zdaj ni bilo jasno, kaj predstavlja
               za kmetijo manj pomembna zemljišča. Ta sprememba bo razbremenila mnoge postopke,
               povezane z dedovanjem zaščitenih kmetij, in jo podpiramo. Zakon uvaja tudi nekaj
               nujnih sprememb pri vrednotenju oziroma pri izračunu primerljivih kmetijskih površin,
               ki so potrebne zaradi prilagoditve nekaterim drugim zakonom.</p>
               <p>Poslanci Nove Slovenije bomo zakon o spremembah in dopolnitvah zakona o dedovanju
               kmetijskih gospodarstev podprli.</p>
            </sp>
            <sp xml:id="SDZ6-Redna-12-2013-03-28.sp63">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Sledi predstavitev stališča Poslanske skupine Pozitivne Slovenije. Predstavil pa ga
               bo gospod Jože Velikonja.</p>
            </sp>
            <sp xml:id="SDZ6-Redna-12-2013-03-28.sp64">

               <speaker>JOŽE VELIKONJA (PS PS):</speaker>

               <p>Spoštovani predsednik, predstavniki ministrstva, spoštovane poslanke in poslanci!</p>
               <p>Zakon o spremembah in dopolnitvah Zakona o dedovanju kmetijskih gospodarstev, ki ga
               danes obravnavamo, je tehnični zakon, ki le odpravlja praznino, ki je nastala s
               sprejetjem Zakona o evidentiranju nepremičnin, ki določa, da se od junija 2012 z
               zemljiškim katastrom ne vodijo več podatki o vrstah rabe zemljišč in o katastrskih
               kulturah ter katastrskih razredih. S tem je trenutno popolnoma onemogočeno izvajanje
               Zakona o dedovanju kmetijskih gospodarstev, ki določa kriterije za določanje obsega
               zaščitenih kmetij.</p>
               <p>Zakon o dedovanju kmetijskih gospodarstev je bil sprejet leta 1995 z namenom
               doseganja naslednjih ciljev: omogočiti prevzemniku, to je dediču kmetije, obstoj na
               tej kmetiji, preprečiti drobljene srednje velikih kmetij in tudi s tem zagotoviti
               gospodarsko utemeljeno kmetovanje, zagotoviti poseljenost prostora in obdelanost
               kmetijskih zemljišč ter izvajanje potrebnih del v gozdu.</p>
               <p>V Poslanski skupini Pozitivne Slovenije ocenjujemo, da je predlog zakona, ki ga
               obravnavamo, eden od pomembnih instrumentov kmetijske politike in je že pokazal
               merljive rezultate. Po našem mnenju lahko njegovo neizvajanje zelo negativno vpliva
               na obdelanost kmetijskih zemljišč. Pozdravljamo tudi odpravo administrativnega
               bremena za upravne enote, ki niso več zavezane k vodenju registra zaščitenih kmetij,
               in tudi uvedbo letnega poročanja o stanju na tem področju. Zaradi navedenega bomo v
               Poslanski skupini Pozitivne Slovenije predlagano novelo zakona podprli. Hvala.</p>
            </sp>
            <sp xml:id="SDZ6-Redna-12-2013-03-28.sp65">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, gospod Tomaž Lisec.</p>
            </sp>
            <sp xml:id="SDZ6-Redna-12-2013-03-28.sp66">

               <speaker>TOMAŽ LISEC (PS SDS):</speaker>

               <p>Spoštovana podpredsednica, državna sekretarka z ekipo, kolegi, kolegice!</p>
               <p>Z zakonom, ki je pred nami, torej novelo Zakona o dedovanju kmetijskih gospodarstev
               ne bomo rešili vseh vprašanj slovenskega kmetijstva.,je pa pomemben segment, če sploh
               želimo, da se Slovenke in Slovenci sploh še odločajo za kmetovanje. Zakon prinaša
               posamezne pomembne rešitve, posebej v luči, ker je trenutno onemogočeno izvajanje
               zakona, ker se podatki o vrstah rabe, katastrskih kulturah in katastrskih razredih od
               30. junija 2012 ne vodijo več v zemljiškem katastru. Z ureditvami, ki se spreminjajo,
               se po našem mnenju preprečuje drobitev srednje velikih kmetijskih gospodarstev in se
               posledično vpliva na ekonomsko moč kmetijskega gospodarstva ter se jamči nadaljnji
               razvoj slovenskega kmetijstva, kar je še posebej pomembno za posamezne kmetijske
               regije v naši državi. Po našem mnenju je tudi zelo pomembno, da se odpravlja še eno
               administrativno oviro. Ukinja se dolžnost vodenja registra zaščitenih kmetij na
               upravnih enotah, vendar pa upravne enote zavezuje k letnemu poročanju ministrstvu o
               številu zaščitenih kmetij na njihovih površinah.</p>
               <p>Zakon torej po našem mnenju izboljšuje sprejeti zakon iz leta 1995, kjer so se želeli
               doseči naslednji cilji: omogočiti prevzemniku, torej dediču kmetije, obstoj na tej
               kmetiji, preprečiti drobljene srednjih in velikih kmetij in s tem tudi zagotoviti
               gospodarsko utemeljeno kmetovanje, zagotoviti poseljenost prostora in obdelanost
               kmetijskih zemljišč ter izvajanje potrebnih del v gozdu. Ti cilji so pomemben faktor
               v obstoju slovenskega kmetijstva tudi 18 let kasneje, zato bomo v Poslanski skupini
               SDS zakon podprli. Hvala.</p>
            </sp>
            <sp xml:id="SDZ6-Redna-12-2013-03-28.sp67">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, gospod Mirko Brulc.</p>
            </sp>
            <sp xml:id="SDZ6-Redna-12-2013-03-28.sp68">

               <speaker>MIRKO BRULC (PS SD):</speaker>

               <p>Spoštovani!</p>
               <p>Pred nami je novela Zakona o dedovanju kmetijskih gospodarstev. Čeprav gre za manjše
               spremembe, so le-te po besedah predstavnikov Vlade nujne, saj po obstoječem zakonu ni
               več mogoče voditi postopkov za določitev zaščitenih kmetij. Razlog za to je, ker se
               od 30. junija 2012 dalje več ne vodijo podatki o primerljivih površinah na podlagi
               podatkov zemljiškega katastra, kar je povzročilo spremembo načina opredeljevanja
               primernih kmetijskih površin. Predlog vsebuje še neke druge poenostavitve in
               novosti.</p>
               <p>Na predlog Socialnih demokratov, ki je sledil mnenju Državnega sveta in mnenju
               Zakonodajno-pravne službe, je Odbor za kmetijstvo, gozdarstvo, prehrano in okolje
               sprejel amandma, s katerim se odpravljajo nekatere nejasnosti in pomanjkljivosti. S
               prvim delom amandmaja smo tako sledili mnenju Državnega sveta in smo predlagali
               črtanje dviga vstopnega praga za zaščiteno kmetijo. Tudi stroka je bila mnenja, da
               tak dvig ni potreben, saj ni utemeljen z nobeno analizo, ki bi takšno spremembo
               upravičila. Zaradi spremembe bi lahko celo ostajala možnost, da bi se položaj že
               obstoječih zaščitenih kmetij poslabšal. Z drugim delom amandmaja pa smo upoštevali
               odločbo Ustavnega sodišča glede dedovanja istospolnih partnerjev. Z amandmajem smo
               tako predlagali dopolnitev člena, saj smo menili, da gre za neupravičeno
               razlikovanje. S sprejetim amandmajem smo po mnenju Zakonodajno-pravne službe
               upoštevali tako načelo enakosti kot tudi načelo pravne varnosti.</p>
               <p>Zaradi vsega navedenega menimo, da je zakonsko besedilo po vseh dopolnitvah zdaj
               ustrezno, zato mu napovedujemo svojo podporo. Hvala lepa.</p>
            </sp>
            <sp xml:id="SDZ6-Redna-12-2013-03-28.sp69">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Državljanske liste, mag. Katarina Hočevar.</p>
            </sp>
            <sp xml:id="SDZ6-Redna-12-2013-03-28.sp70">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lepo pozdravljeni tudi v imenu Državljanske liste!</p>
               <p>Zakon o dedovanju kmetijskih gospodarstev je eden izmed instrumentov kmetijske
               politike. Gre za ukrep, s katerim preprečujemo drobitev srednje velikih kmetijskih
               gospodarstev s ciljem, da se ščiti ekonomska funkcija kmetijskega gospodarstva in
               omogoča njen nadaljnji razvoj. Namen je, da se ščiti prevzemnika, ki želi nadaljevati
               s kmetovanjem. Zaščitena kmetija je po zakonu tista zaokrožena celota, ki ima v
               uporabi najmanj 5 hektarjev primerljivih kmetijskih površin. Za izračun se po novem
               uporablja kriterij bonitetnih točk, do sedaj pa se je za izračun uporabljala vrsta
               kulture, česar se v katastru ne vodi več, zato zadeve, vezane na dedovanje zaščitenih
               kmetij, na sodiščih stojijo in je tako noveliranje tega zakona nujno. Sprememba
               zakona črta tudi dolžnost vodenja registra zaščitenih kmetij na upravnih enotah, kar
               bo tudi poenostavilo poslovanje upravnih enot v teh postopkih in kar v Državljanski
               listi seveda posebej pozdravljamo.</p>
               <p>Računsko sodišče je revidiralo uspešnost varovanja kmetijskih zemljišč kot pogoj za
               samooskrbo v letu 2010 in ugotovilo mačehovski odnos države in pristojnih institucij
               do tega pomembnega naravnega vira. V Državljanski listi menimo, da je Zakon o
               dedovanju kmetijskih gospodarstev, ki ga noveliramo, pomemben institut varovanja
               kmetijskih zemljišč in sistemska ureditev tega področja pomembno vpliva na varovanje
               kmetijskih zemljišč.</p>
               <p>Poslanci in poslanke Državljanske liste bomo novelo zakona podprli.</p>
            </sp>
            <sp xml:id="SDZ6-Redna-12-2013-03-28.sp71">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske ljudske stranke, gospod Franc Bogovič.</p>
            </sp>
            <sp xml:id="SDZ6-Redna-12-2013-03-28.sp72">

               <speaker>FRANC BOGOVIČ (PS SLS):</speaker>

               <p>Še enkrat lepo pozdravljeni, spoštovana podpredsednica, spoštovana sekretarka,
               minister, kolegice in kolegi!</p>
               <p>Tudi v Slovenski ljudski stranki napovedujemo podporo Predlogu zakona o spremembah in
               dopolnitvah Zakona o dedovanju kmetijskih gospodarstev, ki ga obravnavamo po
               skrajšanem postopku. Vse od leta 1995 ta instrument zaščitenih kmetij predstavlja
               pomemben instrument kmetijske politike, ki preprečuje drobljenje kmetij in predvsem
               manjše oziroma srednje velike kmetije bi bile sicer še pod veliko večjim udarom
               drobljenja, če takšna regulativa ne bi veljala. Kot je bilo že danes rečeno, s to
               spremembo zamašimo tisto luknjo, ki je nastala po sprejetju novele Zakona o dedovanju
               kmetijskih gospodarstev in v Zakonu o dohodnini, ki je nastala lansko leto, se pravi
               junija, kajti prenehala se je voditi evidenca o vrstah rabe, katastrskih kulturah in
               katastrskih razredih. Zato so sedaj težave pri dedovanju zaščitenih kmetij.</p>
               <p>Kot je bilo že danes rečeno, ta zakon, ta sprememba odpravlja to pomanjkljivost in
               določa, da so zemljišča z bonitetno oceno nad 50 bonitetnih točk štejejo kot en
               hektar primerljivih površin, tiste izpod 50 bonitetnih točk pa 2 hektarja takšnih
               površin. Strinjamo se tudi z amandmaji, ki so bili sprejeti v sami proceduri na
               Odboru za kmetijstvo, gozdarstvo, prehrano in okolje in vračajo nazaj na teh že prej
               uveljavljenih 5 hektarjev primerljivih površin, kakor tudi ostala določila, ki so
               bila sprejeta na samem tem odboru.</p>
               <p>V Slovenski ljudski stranki torej še enkrat dajemo podporo Predlogu zakona o
               spremembah in dopolnitvah Zakona o dedovanju kmetijskih gospodarstev.</p>
            </sp>
            <sp xml:id="SDZ6-Redna-12-2013-03-28.sp73">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, mag. Jana
               Jenko.</p>
            </sp>
            <sp xml:id="SDZ6-Redna-12-2013-03-28.sp74">

               <speaker>MAG. JANA JENKO (PS DeSUS):</speaker>

               <p>Hvala za besedo, gospa podpredsednica. Vsem skupaj lep pozdrav!</p>
               <p>Sprememba veljavnega Zakona o dedovanju kmetijskih gospodarstev je po besedah
               predlagatelja nujna, saj po veljavnem zakonu ni več mogoče voditi postopkov za
               določitev zaščitenih kmetij. Za določitev zaščitenih kmetij so se namreč uporabljali
               podatki o primerljivih površinah na podlagi podatkov zemljiškega katastra, ki pa se
               od 30. junija 2012 ne vodijo več. Zato novela predvideva nov kriterij za določitev
               obsega zaščitene kmetije na podlagi bonitetne zemljiških parcel, in sicer kmetijske
               površine z boniteto do 50 predstavljajo dva hektarja primerljivih površin, nad 50 pa
               en hektar primerljivih kmetijskih površin. Na ta način se veljavni zakon prilagaja
               pridobivanju podatkov o lastnikih iz zemljiške knjige.</p>
               <p>Novela prinaša še eno novost, in sicer da se zaznamki v zemljiški knjigi po uradni
               dolžnosti na podlagi odločbe lahko tudi izbrišejo in ne več samo vpišejo. Za
               poenostavite dela sodišč se v noveli zakona definira za kmetijo manj pomembna
               zemljišča, ki se lahko odtujijo za izplačilo nujnih deležev. Gre za gozdna zemljišča,
               kmetijska zemljišča z boniteto, nižjo od 40 bonitetnih točk, in zemljišča, ki so po
               namenski rabi stavbna, razen če gre za zemljišča, na katerih stojijo objekti za
               potrebe kmetije oziroma so potrebna za nadaljnji razvoj kmetije.</p>
               <p>Predlog poleg ostalih rešitev prinaša tudi nove določbe, da upravne enote ne vodijo
               več registra zaščitenih kmetij, temveč samo poročajo o stanju, torej o številu
               zaščitenih kmetij in njihovi površini.</p>
               <p>V Poslanski skupini DeSUS Predlog zakona o spremembah in dopolnitvah Zakona o
               dedovanju kmetijskih gospodarstev podpiramo. Po naši oceni je posebna ureditev
               dedovanja zaščitene kmetije še vedno pomemben instrument, ki preprečuje drobitev
               srednje velikih kmetijskih gospodarstev in vpliva na ekonomsko moč kmetijskega
               gospodarstva ter jamči njegov nadaljnji razvoj in obstoj. Kmetijsko gospodarstvo v
               Sloveniji je v letu 2010 obsegalo povprečno 6,4 hektarja kmetijskih zemljišč v
               uporabi, kar nas uvršča na rep članic EU. Veliko kmetij je bilo razdrobljenih prav v
               postopkih dedovanja, zato jih je bilo treba zaščititi s posebnim zakonom, ki je bil
               prvič sprejet že leta 1995.</p>
               <p>Ker menimo, da novela veljavnega predloga ohranja zaščito slovenskih kmetij pred
               drobljenjem, jo bomo, kot že rečeno, podprli. Hvala.</p>
            </sp>
            <sp xml:id="SDZ6-Redna-12-2013-03-28.sp75">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje Državnega zbora
               opravili danes v okviru glasovanj, pol ure po prekinjeni 13. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARNOSTI V ŽELEZNIŠKEM PROMETU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>V zvezi s tem predlogom zakona je skupina 26 poslank in poslancev s prvopodpisanim
               gospodom Jožetom Tankom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade gospodu
               Igorju Maherju, ministru za infrastrukturo in prostor.</p>
            </sp>
            <sp xml:id="SDZ6-Redna-12-2013-03-28.sp76">

               <speaker>IGOR MAHER:</speaker>

               <p>Hvala lepa. Spoštovana predsedujoča, spoštovane poslanke in poslanci!</p>
               <p>Dovolite mi, da v uvodu na kratko predstavim obrazložitev k Predlogu zakona o
               spremembah in dopolnitvah Zakona o varnosti v železniškem prometu. Temeljni namen
               predloga zakona je implementacija zakonodaje Evropske unije v slovensko zakonodajo s
               področja varnosti v železniškem prometu. Osnovni cilj Predloga zakona o spremembah in
               dopolnitvah Zakona o varnosti v železniškem prometu je prenos Direktive 2011/18-EU z
               dne 1. marca 2011 o spremembi prilog II, V, VI k Direktivi 2008/57 o
               interoperabilnosti železniškega sistema v Skupnosti. Obravnava Predloga zakona o
               spremembah in dopolnitvah Zakona o varnosti v železniškem prometu je nujna, saj bi
               morala Republika Slovenija direktivo implementirati že do 31. 12. 2011. Zaradi zamude
               pri prenosu določb Direktive 2011/18, ki uvaja spremembe Direktive o
               interoperabilnosti železniškega sistema, je Evropska komisija poslala Republiki
               Sloveniji v predsodnem postopku obrazloženo mnenje zaradi neobveščanja o ukrepih,
               potrebnih za prenos te direktive v slovensko zakonodajo, z dne 25. 10. 2012 in
               sprožila postopek zaradi kršitve neimplementacije zakonodaje Evropske unije v
               nacionalni pravni red. Uradni opomin, kršitev 2012/2221 z dne 21. 2. 2013. V
               slovenski pravni red se tako prenaša sprememba veljavne delitve železniških
               podsistemov na strukturne in operativne, dodajata se izjava in postopek o
               verifikaciji po nacionalnih predpisih ter določi, kdo ta postopek lahko izvaja. V
               postopek verifikacije se vključuje izdelava ocene in poročila o tveganju,
               interoperabilnost in varnost železniških vozil se zagotavljata z vzdrževanjem in
               nadzorom nad vzdrževanjem.</p>
               <p>Poleg vsega tega zakon ureja še naslednje: poenostavitve pri pridobivanju lastninske
               pravice na zemljiščih na podlagi sklepa Vlade o ugotovitvi javne koristi, in to za
               tista dela in objekte, ki se izvajajo po postopkih vzdrževalnih del v javno korist,
               ki so zaradi svojih konstrukcijskih in funkcionalnih lastnosti izvedena tudi na
               zemljiščih izven progovnega pasu; racionalizacijo in pospešitev del na področju
               nivojskih prehodov cest čez železniške proge; jasnejše besedilo določb iz desetega
               poglavja o izvršilnih železniških delavcih, na primer izdaja dovoljenja za
               strojevodjo; podrobnejša je določitev pogojev za pridobitev pravice do dela na
               delovnem mestu izvršilnega železniškega delavca; in določbe, da Javna agencija za
               železniški promet opravlja naloge ocenjevalnega, v 22. členu, in certifikacijskega
               organa v 19. členu tega predloga organa. Skladno z uredbo 352/2009-ES je treba od 1.
               7. 2012 dalje opraviti analizo tveganj pri vseh železniških podsistemih in o tem tudi
               izdelati poročilo o varnostni oceni. Skladno z zakonom, ki ureja področje
               akreditacijskih organov, bo v skladu s predlagano spremembo zakona moral varnostni
               organ najprej pridobiti akreditacijo slovenske akreditacije za opravljanje nalog
               certifikacijskega organa in izdelati akreditacijsko shemo delovanja certifikacijskega
               organa. Gradivo je bilo v fazi medresorskega usklajevanja posredovano Ministrstvu za
               finance, Ministrstvu za delo, družino, socialne zadeve in Službi Vlade za zakonodajo.
               Ministrstvo za infrastrukturo in prostor je prejelo pripombe Ministrstva za finance
               in jih v celoti upoštevalo ter redakcijske pripombe Službe Vlade za zakonodajo, ki so
               v veliki večini upoštevane.</p>
               <p>Za ustavitev postopkov proti Republiki Sloveniji je nujna obravnava predlaganih
               sprememb zakona in njegovo sprejetje, zato Vlada Republike Slovenije predlaga
               Državnemu zboru, da potrdi primernost tega zakona za nadaljnjo obravnavo.</p>
            </sp>
            <sp xml:id="SDZ6-Redna-12-2013-03-28.sp77">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Pozitivna Slovenija, gospa Alenka Pavlič.</p>
            </sp>
            <sp xml:id="SDZ6-Redna-12-2013-03-28.sp78">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Razlog za sprejetje spremembe Predloga zakona o spremembah in dopolnitvah Zakona o
               varnosti in železniškem prometu je uskladitev s pravnim redom Evropske skupnosti o
               uvajanju in zagotavljanju interoperabilnosti. Z vidika varnosti in spoštovanja okolja
               ima evropsko železniško omrežje prednosti. Železniška omrežja so oblikovana za
               nacionalne namene, prilagoditi pa se morajo realnosti na enotnem trgu. Vlakom in
               potnikom mora biti omogočeno svobodno prečkanje meja znotraj integriranega območja.
               Da bi to dosegla, je Evropska unija izboljšala interoperabilnost omrežij s
               spodbujanjem naložb v infrastrukturo. Poglavitne rešitve, ki so predlagane v zakonu,
               vključujejo določbe o železniškem sistemu in njegovih podsistemih, ki se bodo delili
               na strukturne in operativne, in sicer na podsistem ob progi in na podsistem na
               vozilu. Vključena je verifikacija ocene ter poročila o tveganju ob nesrečah, resnih
               nesrečah in incidentih za železniški sistem, za tovorne vagone je prenesena določba,
               da morajo biti ti ustrezno vzdrževani, pri izvedbi del po postopku vzdrževanih del v
               javno korist se bo omogočila pridobitev lastninske pravice na zemljišču na podlagi
               sklepa Vlade o ugotovitvi javne koristi. To pa bo pospešilo načrtovane investicije in
               vzdrževanja v železniško infrastrukturo.</p>
               <p>Predlog zakona vsebuje tudi jasnejše besedilo določb poglavja o izvršilnih
               železniških delavcih. Odpravijo se nejavnosti določb o načinu in osebi, ki izda
               dovoljenje za strojevodjo, ter se natančneje pojasnijo pogoji za pridobitev pravice
               do dela na delovnem mestu izvršilnega železniškega delavca, kar vsebuje tudi posebne
               zdravstvene in druge zahteve. Sistem varnega upravljanja upošteva učinke dejavnosti
               različnih prevoznikov na omrežju prog, zato vsebuje določbe, ki vsem prevoznikom v
               železniškem prometu omogočajo izvajanje dejavnosti v skladu z veljavnimi evropskimi
               varnostnimi predpisi.</p>
               <p>Evropska zakonodaja zavezuje države članice, da sprejmejo zakone in druge predpise,
               potrebne za uskladitev z navedenimi direktivami, zato v Poslanski skupini Pozitivna
               Slovenija Predlog zakona o spremembah in dopolnitvah Zakona o varnosti v železniškem
               prometu podpiramo. V nadaljevanju, v drugi obravnavi pa bomo verjetno vložili
               naknadno tudi nekaj amandmajev, ki bodo prispevali k varnosti v železniškem
               prometu.</p>
            </sp>
            <sp xml:id="SDZ6-Redna-12-2013-03-28.sp79">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, gospod Danijel Krivec.
            </p>
            </sp>
            <sp xml:id="SDZ6-Redna-12-2013-03-28.sp80">

               <speaker>DANIJEL KRIVEC (PS SDS):</speaker>

               <p>Hvala za besedo. Lep pozdrav vsem prisotnim!</p>
               <p>Zakon o varnosti v železniškem prometu določa pogoje za varen, urejen in neoviran
               javni železniški promet, ki se izvaja po enotnem tehnično-tehnološkem postopku.
               Pogoji za varen železniški promet se nanašajo na železniško progo, vseevropski
               železniški sistem, interoperabilnost, razvoj in upravljanje varnosti v železniškem
               sistemu, križanja prog in cest, železniška vozila, prometna pravila, prometno
               signalizacijo, izvršilne železniške delavce, notranji nadzor, disciplinske ukrepe,
               izredne dogodke v železniškem prometu ter zaščito prog in železniških vozil. Zakon
               velja tudi za inšpekcijski nadzor nad zagotavljanjem varnosti železniškega prometa.
               Po sprejetju Zakona o varnosti v železniškem prometu je Evropska komisija sprejela
               direktivo, ki posega na interoperabilnost železniškega sistema, in sicer je to
               direktiva Komisije 2011/18 z dne 1. marca 2011 o spremembi prilog III, V in VI k
               Direktivi 2008/57 Evropskega parlamenta in Sveta o interoperabilnosti železniškega
               sistema v skupnosti, zaradi česar je treba spremeniti omenjeni zakon. Prenesena
               direktiva o interoperabilnosti evropskega železniškega sistema določa priloge, ki se
               nanašajo na železniški sistem in njegove podsisteme, verifikacijo podsistemov ob
               uporabi notranjepravnih predpisov, pripravo ocen tveganja in poročila o tveganju ter
               zagotavljanje interoperabilnosti pri varnosti železniških vozil, še posebej tovornih
               vagonov.</p>
               <p>Razlog za sprejetje spremembe zakona je uskladitev s pravnim redom Evropske
               skupnosti. Evropska zakonodaja oziroma posamezne direktive zavezujejo države članice,
               da sprejmejo zakone in druge predpise, potrebne za uskladitev z navedenimi
               direktivami. Rok za implementacijo direktive je bil 31. 12. 2011. Z zakonom se
               vnašajo določila o delovanju preiskovalnega organa, s katerimi se določa delovanje
               preiskovalnega organa ob nesrečah, resnih nesrečah in incidentih, ki do sedaj niso
               bila ustrezno prenesena. S spremembo zakona se želi poenostaviti izvedbo del po
               postopku vzdrževalnih del v javno korist oziroma odpraviti pomanjkljivost, ki se kaže
               v tem, da objekti, ki se gradijo po tem postopku, lahko sežejo tudi izven pragovnega
               pasu. Kot poenostavitev se predlaga, da se javno korist za razlastitev ali
               obremenitev lastninske pravice zemljišča pridobi s sklepom. Predlagajo se nove
               rešitve, ki urejajo izvedbo novih izvennivojskih prehodov, skuša se racionalizirati
               izvedbo in s tem znižati stroške izdelave zavarovanj nivojskih prehodov.</p>
               <p>Predlog zakona vsebuje tudi jasnejše določbe iz poglavja o izvršilnih železniških
               delavcih, še posebej določbe, ki se nanašajo na strokovno usposabljanje in
               izpopolnjevanje, dovoljenja in spričevala za strojevodje ter posebne zdravstvene in
               druge zahteve. Poglavitne rešitve so še: določba o železniškem sistemu in njegovih
               podsistemih, ki se delijo na strukturne in operativne, vključene v zakon, kar pomeni,
               da se strukturni podsistem vodenja in upravljanja ter signalizacije razdeli na dva
               dela, in sicer na podsistem ob progi in na podsistem na vozilu, s čimer se ustrezno
               spremenijo tudi opisi. Določbam o izjavi in postopku EES verifikacije se doda še
               izjavo o verifikaciji podsistemov, ko se uporabljajo notranji pravni predpisi. V
               postopku verifikacije po notranjih pravnih predpisih je določeno, da ta postopek
               izvaja imenovani organ, pooblaščen za izvedbo teh postopkov; pooblastilo izda
               minister, in sicer ko usposobljenost organa preveri varnostni organ. V postopek
               verifikacije je vključena tudi priprava ocene in poročila o tveganju za železniški
               sistem; minister v zvezi s tem postopkom v skladu z uredbo komisije določi
               ocenjevalni organ. Za zagotavljanje interoperabilnosti, varnosti železniških vozil,
               še posebej tovornih vagonov, je prenesena določba, da morajo biti ti ustrezno
               vzdrževani. Za to je zadolžen subjekt za vzdrževanje tovornih vagonov. Del teh
               subjektov nadzira certifikacijski organ, ki je varnostni organ, ki mora vsaj enkrat
               letno opraviti nadzor. Nadzor mora izvesti skladno z merili, ki jih določa uredba
               Komisije, medtem ko merila za subjekte, zadolžene za vzdrževanje drugih tirnih vozil,
               predpiše minister v podzakonskem aktu.</p>
               <p>V Poslanski skupini Slovenske demokratske stranke bomo zakon v prvi obravnavi
               podprli, tudi zato, da se izognemo morebitnim zapletom in tožbam za neuveljavitev
               posameznih direktiv.</p>
            </sp>
            <sp xml:id="SDZ6-Redna-12-2013-03-28.sp81">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, dr. Ljubica Jelušič.</p>
            </sp>
            <sp xml:id="SDZ6-Redna-12-2013-03-28.sp82">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovana podpredsednica. Spoštovane kolegice in kolegi,
               spoštovani predstavniki Vlade, lep pozdrav!</p>
               <p>Naj povem že uvodoma, da bomo v Poslanski skupini Socialnih demokratov predlagano
               novelo Zakona o varnosti v železniškem prometu podprli, saj ugotavljamo, da je
               temeljni cilj teh sprememb zakona v prilagoditvi slovenske zakonodaje novemu
               zakonodajnemu okviru Evropske unije; se pravi, predvsem s tistim, kar določa
               direktiva Evropske unije iz leta 2011 o varnosti v železniškem prometu in se to
               nanaša na mednarodno povezljivost v mednarodnem železniškem prometu v okviru Evropske
               unije ali, kot je dejal minister, interoperabilnost v železniškem prometu.</p>
               <p>Ugotavljamo tudi, da gre pri tej direktivi za nadgradnjo direktiv, ki v zvezi s tem
               že obstajajo iz leta 2004 ter 2008. Tako kot so kolegi in kolegice iz drugih
               poslanskih skupin že ugotovili, tudi mi ugotavljamo, da se poglavitne rešitve v zvezi
               s prenosom direktive nanašajo na določbe o železniškem sistemu in njegovih
               podsistemih, ki se delijo na strukturne in operativne. Ugotavljamo, da gre za določbe
               o izjavi in postopku verifikacije. Ugotavljamo tudi, da se določitev postopka
               verifikacije po notranjih pravnih predpisih zahteva tako, da se določi, kdo lahko ta
               postopek izvaja. Pri tem je določeno, da pooblastilo izda minister, in sicer ko
               usposobljenost organa preveri ustrezen varnostni organ. Med te poglavitne rešitve
               sodi tudi dejstvo, da se v postopek verifikacije vključi priprava ocene in poročila o
               tveganju za železniški sistem. Tudi v zvezi s tem postopkom minister v skladu z
               uredbo Komisije določi ustrezen ocenjevalni organ. Ugotavljamo tudi, da je
               predvideno, da za zagotavljanje povezljivosti pri varnosti železniških vozil, še
               posebej tovornih vagonov, gre za prenos določbe, da morajo biti ti ustrezno
               vzdrževani. Za ta namen je zadolžen subjekt za vzdrževanje tovornih vagonov, njihovo
               delo pa nadzira certifikacijski organ, ki je varnostni organ, ki mora vsaj enkrat
               letno opraviti nadzor. Nadzor mora izvesti skupno z merili, ki jih določa uredba
               Komisije, medtem ko merila za subjekte, zadolžena za vzdrževanje drugih tirnih vozil,
               predpiše minister v podzakonskem aktu. Ugotavljamo tudi, da iz vprašanj Evropske
               komisije, ki jih je ta zastavila v svojem posebnem pilotskem projektu, povezanem še s
               prenosom direktive o varnosti na železnici iz leta 2004, da je iz teh vprašanj
               razvidno, da v zakonu moramo določiti obseg preiskave, ki jo opravlja preiskovalni
               organ v nesrečah, resnih nesrečah in incidentih, ter prenesti določbe direktive, da
               preiskovalni organ aktivno izmenjuje stališča in druge izkušnje v okviru Evropske
               unije. Ker je železniški sistem v celoti v okviru Evropske unije opredeljen kot
               kritična infrastruktura, se nam zdi izjemno pomembno, da se spoznanja, izkušnje in
               ugotovitve iz preiskav ob različnih nesrečah, resnih nesrečah in incidentih tudi
               mednarodno izmenjujejo v okviru Evropske unije.</p>
               <p>V Poslanski skupini Socialnih demokratov se strinjamo tudi z ostalimi spremembami, ki
               jih prinaša novela zakona, to je predvsem glede nivojskih prehodov cest čez
               železniške proge. Potem se strinjamo tudi z določbami, ki jih prinaša poglavje o
               izvršilnih železniških delavcih, zlasti glede usposabljanja, izobraževanja in
               izpopolnjevanja strojevodij in njihovega zdravstvenega stanja. Strinjamo se tudi s
               črtanjem člena, ki ureja vračilo zemljišč v štirih letih od odvzema ali omejitve
               lastninske pravice, če se v tem roku ne začnejo uporabljati za namen razlastitve, v
               glavnem za vzdrževalna dela, saj razumemo, da z gradnjo ni mogoče vedno pričeti v
               štirih letih, prav tako pa se tudi strinjamo s poenostavitvami pri pridobivanju
               lastninske pravice na zemljišču, na podlagi sklepa Vlade o ugotovitvi javne koristi.
               Opozarjamo pa, da je treba vzpostaviti varovalo, ki bi zagotovilo vračanje teh
               zemljišč v primerih, ko železniško gospodarstvo ali ministrstvo za infrastrukturo ne
               bi imelo namena opraviti ustreznih vzdrževalnih del. Hvala.</p>
            </sp>
            <sp xml:id="SDZ6-Redna-12-2013-03-28.sp83">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Državljanske liste, gospa Kristina Valenčič.</p>
            </sp>
            <sp xml:id="SDZ6-Redna-12-2013-03-28.sp84">

               <speaker>KRISTINA VALENČIČ (PS DL):</speaker>

               <p>Hvala za besedo in lep pozdrav vsem prisotnim še enkrat!</p>
               <p>Z vstopom v Evropsko unijo smo se zavezali, da bomo spoštovali pravni red Evropske
               skupnosti. Tako smo dolžni tekom spreminjanja evropske zakonodaje pravočasno
               uskladiti tudi našo zakonodajo, kar je glavni namen predlagane novele Zakona o
               varnosti v železniškem prometu. To uskladitev je Slovenija sicer že implementirala,
               vendar po mnenju Evropske komisije posamezna določila niso bila ustrezno prenesena.
               Vlada je tako pripravila nov predlog, ki prinaša jasnejša določila o delovanju
               preiskovalnega organa ob nesrečah, pa tudi nekatere poenostavitve postopkov izvajanja
               vzdrževalnih del v javno korist pri izvedbi novih izvennivojskih prehodov in pri
               postopku izdajanja dovoljenj za strojevodjo oziroma izvršilne železniške delavce.</p>
               <p>Evropska unija je za celotni železniški sistem uveljavila enotne predpise in
               standarde na področju varnosti v železniškem prometu z namenom, da se zagotovi
               doseganje skupnih varnostnih ciljev. Železniški promet je glede na število
               prepeljanih potnikov in prepeljanega tovora mnogo varnejši od cestnega prometa, čemur
               v veliki meri pripomore dejstvo, da je človeški faktor minimalen in je tako
               najpogostejši vzrok nesreč v cestnem prometu praktično izključen.</p>
               <p>Čeprav je varnost v železniškem prometu zelo velika in se železniške nesreče zgodijo
               sorazmerno redko, so lahko posledice, glede na to, da je v povprečju na vsakem
               potniškem vlaku 82 potnikov, da tehta v povprečju tovorni vlak 800 ton in da lahko ob
               nesreči pri prevozu nevarnih snovi te nenadzorovano uhajajo v okolje, katastrofalne.
               Najbolj izpostavljeni so seveda cestno-železniški prehodi, kjer tudi v največji meri
               prihaja do nesreč. In prav na področju izvedbe izvennivojskih prehodov predlog zakona
               prinaša koristne rešitve in poenostavitve, ki bodo zagotovile večjo prometno varnost.
               Dotrajanost slovenske železniške infrastrukture in gostota prometa botrujeta večji
               verjetnosti nastanka nesreče. S posodobitvijo in razvojem slovenske železniške
               infrastrukture oziroma vključitvijo Slovenijo v evropsko mrežo hitrih prog se bo
               varnost prevoza po železnici še povečala. Zato od vlade pričakujemo, da čim prej
               posodobi nacionalni program razvoja javne železniške infrastrukture in pospešeno
               prične z izvajanjem potrebnih infrastrukturnih projektov.</p>
               <p>V Državljanski listi bomo predlog zakona v prvi obravnavi podprli.</p>
            </sp>
            <sp xml:id="SDZ6-Redna-12-2013-03-28.sp85">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Redna-12-2013-03-28.sp86">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora, gospod minister,
               spoštovani gospe in gospodje poslanci!</p>
               <p>Danes je pred nami že četrti iz paketa prometnih zakonov, ki jih je Vlada sprejela
               konec prejšnjega meseca. Za razliko od treh, ki smo jih obravnavali včeraj, pa novela
               Zakona o varnosti v železniškem prometu ne uvaja reorganizacije delovanja resornega
               ministrstva ali katerega od njenih organov v sestavi, ampak je v prvi vrsti namenjena
               uskladitvi s pravnim redom Evropske unije, poleg tega pa še nekaterim drugim manjšim
               spremembam.</p>
               <p>Iz predlaganih sprememb Zakona o varnosti v železniškem prometu tako razberemo, da je
               ključni namen spremembe zakona prenos direktive Evropske unije, ki posega na področje
               varnosti in interoperabilnosti železniškega sistema. Drugi, tudi zelo pomemben razlog
               za spremembo pa je neustrezen prenos direktive o varnosti na železnici, s katero se
               določa delovanje preiskovalnega organa ob nesrečah in incidentih. Za prenos te
               direktive je namreč Slovenija dobila obrazloženo mnenje Evropske komisije, da ni bila
               ustrezno prenesena. Ostale spremembe se nanašajo zlasti na racionalizacijo izvedbe
               izvennivojskih prehodov in s tem tudi znižanje stroškov njihove izvedb ter na
               poenostavitev izvajanja vzdrževalnih del v primerih, ko objekti, ki se gradijo,
               segajo izven progovnega pasu.</p>
               <p>Nekatere druge spremembe zakona se nanašajo še na strokovno usposabljanje nekaterih
               železniških delavcev, dovoljenja in spričevala za strojevodje in druge zahteve.
               Nekatere so po našem mnenju nepotrebne in nimajo tudi nobene podlage v evropskih
               predpisih, na primer širitev ureditve spričevala s strojevodij na ostale izvršilne
               delavce. Nekatere spremembe so morda tudi premalo dodelane, zato v Slovenski ljudski
               stranki napovedujemo, da bomo v nadaljevanju obravnave, če bo seveda zakon danes
               dobil zeleno luč, predlagali amandmaje k temu zakonu. Poleg tega tudi menimo, da bi
               bilo treba revidirati še nekatere druge določbe tega zakona, ki jih sicer ni v
               predlogih sprememb, zlasti tiste, ki povzročajo nepotrebne stroške in zaplete v
               delovnih procesih železniškega prometa. Zato ministrstvu za infrastrukturo in prostor
               predlagamo, da skupaj s svojimi strokovnimi službami ponovno pregleda obravnavani
               zakon in po potrebi pripravi nove spremembe in dopolnitve.</p>
               <p>V Poslanski skupini Slovenske ljudske stranke menimo, da je sicer predlagani Predlog
               zakona o spremembah in dopolnitvah Zakona o varnosti v železniških prometu primeren
               za nadaljnjo obravnavo. Hvala.</p>
            </sp>
            <sp xml:id="SDZ6-Redna-12-2013-03-28.sp87">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, gospa Marija
               Plevčak.</p>
            </sp>
            <sp xml:id="SDZ6-Redna-12-2013-03-28.sp88">

               <speaker>MARIJA PLEVČAK (PS DeSUS):</speaker>

               <p>Hvala za besedo. Še enkrat lep pozdrav vsem!</p>
               <p>Republika Slovenija je bila pred dnevi iz Bruslja opozorjena, da bo Evropska komisija
               proti Sloveniji sprožila postopek pred Sodiščem Evropske unije, ker še ni obvestila
               Evropske unije o nacionalnih ukrepih za prenos direktive o interoperabilnosti
               železniškega sistema. Rok za prenos se je iztekel konec decembra 2011. To je sicer že
               drugi primer napotitve Slovenije na sodišče zaradi železniške zakonodaje. Komisija bi
               lahko v skladu z novimi evropskimi pravili, ki so začela veljati po uveljavitvi
               Lizbonske pogodbe, zaradi neprenosa evropske zakonodaje zahtevala tudi denarno kazen
               za Slovenijo, vendar se za ta ukrep zaenkrat še ni odločila. Direktiva o
               interoperabilnosti spreminja opis železniških sistemov in določa postopke za njihovo
               preverjanje. Cilj te zakonodaje je izboljšati konkurenčnosti železniškega sektorja.
               Vzpostavlja regulativi okvir za tehnično usklajevanje evropskih železnic ter
               odpravlja tehnične in upravne ovire, na primer s skupnimi postopki izdaje dovoljenj
               za začetek obratovanja opreme železnic. Neizvajanje te direktive po navedbah Komisije
               pomeni, da nacionalni organi, imenovani za izvajanje postopkov preverjanja, ne
               uporabljajo istega pravnega okvira. To pa ovira prost pretok železniških komponent in
               opreme na trgu Evropske unije. In prav zaradi tega je pristojno ministrstvo
               pripravilo predlog novele Zakona o varnosti v železniškem prometu, ki prinaša
               implementacijo evropske direktive v slovensko zakonodajo.</p>
               <p>Temeljni cilj Predloga zakona o spremembah in dopolnitvah Zakona o varnosti v
               železniškem prometu je torej prilagoditev slovenske zakonodaje novemu zakonodajnemu
               okviru Evropske unije. Ta izhaja iz sprememb v direktivi in s tem uskladitev s
               pravnim redom Evropske skupnosti o uvajanju in zagotavljanju interoperabilnosti. Iz
               vprašanj Komisije o prenosu direktive o varnosti na železnici, ki so bila zastavljena
               v vprašalniku, EU Pilotni projekt, ter so se nanašala tudi na preiskovalni organ, je
               bilo ugotovljeno, da je treba dodatno določiti, kakšen bo obseg preiskave. Tako se
               določi, da minister s podzakonskim aktom predpiše način preiskave nesreč, resnih
               nesreč in incidentov, s čimer bo dosežena uskladitev z evropsko zakonodajo.</p>
               <p>Pri izvedbi del po postopku vzdrževalnih del v javno korist se kaže pomanjkljivost v
               tem, da objekti, ki se gradijo po tem postopku lahko sežejo tudi izven progovnega
               pasu, kar povzroči, da je treba za tak objekt pridobiti ustrezno zemljišče, v končni
               fazi tudi razlastitev, kar pa lahko povzroči tudi daljše časovne zamike. S predlogom
               zakona se želijo spremeniti tudi nekatere določbe, ki se nanašajo na nivojske prehode
               in s tem racionalizirati izvedbo novih ter zagotoviti racionalizacijo vzdrževanja in
               nadzora že obstoječih prehodov. S spremembami členov o izvršilnih železniških
               delavcih se želijo odpraviti tudi nejasnosti posameznih določb.</p>
               <p>Poslanke in poslanca Poslanske skupine Demokratične stranke upokojencev bomo predlog
               novele Zakona o varnosti v železniške prometu podprli.</p>
            </sp>
            <sp xml:id="SDZ6-Redna-12-2013-03-28.sp89">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima še Poslanska skupina Nove Slovenije, gospa Iva Dimic.</p>
            </sp>
            <sp xml:id="SDZ6-Redna-12-2013-03-28.sp90">

               <speaker>IVA DIMIC (PS NSi):</speaker>

               <p>Hvala za besedo, predsedujoča. Spoštovani predstavniki Vlade, spoštovane kolegice in
               kolegi!</p>
               <p>V Novi Sloveniji smo v svoj program zapisali, da bi moral biti cilj naše prometne
               politike, da v čim večje obsegu zagotovimo dnevne migracije z javnimi prevoznimi
               sredstvi ter posledično prispevamo k znižanju emisij; da preusmerimo prevoz blaga na
               železnice in uredimo glavne transportne poti dnevnih migracij. Še posebej to velja za
               Ljubljano, kjer se lahko vsakodnevno prepričamo, da bi bilo treba spremeniti našo
               miselnost o nujnosti prevoza samo z osebnimi vozili. Spremembe, ki jih na področju
               železniškega prometa prinaša ta novela, so posledica prenosa direktive iz leta 2011
               in v širšem smislu povečujejo predvsem varnost in učinkovitost na področju
               železniškega prometa. Če želimo v Sloveniji spremeniti odnos ljudi do potovanja z
               vlakom, bo najprej treba posodobiti železniško infrastrukturo in povišati potovalno
               hitrost vlakov, ob tem pa spremeniti migracijske navade ljudi, da bodo javni
               železniški promet sprejeli kot dobro in cenejšo alternativo osebnim vozilom. V Novi
               Sloveniji upamo, da se bo ta preboj zgodil čim prej.</p>
               <p>Zavedamo pa se, da je ta preboj pogojen z velikimi finančnimi vložki, ki jih
               Slovenija ta trenutek sama ne zmore. Zato se zavzemamo tudi za možnost
               javno-zasebnega partnerstva, ki bi predvsem ljudem iz srednjega in nižjega
               dohodkovnega razreda omogočil cenovno dostopen in varen način transporta. Poslanci
               Nove Slovenije bomo zato Predlog zakona o spremembah in dopolnitvah Zakona o varnosti
               v železniškem prometu podprli.</p>
            </sp>
            <sp xml:id="SDZ6-Redna-12-2013-03-28.sp91">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev.</p>
               <p>Besedo ima gospod Srečko Meh, za njim se pripravi mag. Katarina Hočevar.</p>
            </sp>
            <sp xml:id="SDZ6-Redna-12-2013-03-28.sp92">

               <speaker>SREČKO MEH (PS SD):</speaker>

               <p>Zakon, o katerem danes začenjamo razpravo, je zagotovo pomemben in na nek način tudi
               zahteven. Naj se nekako opredelim do 33. člena, kjer se strinjam s tem, da Vlada
               lahko s sklepom razglasi, da je v javno korist zemljišče, ki ga potrebujemo za
               urejanje železniške infrastrukture.</p>
               <p>Postavljam pa vprašanje, kako kontrolirati sklepe Vlade. To utemeljujem s tem, da je
               Vlada sprejela uredbo o umestitvi manj zahtevnih objektov v prostor in s tem
               legalizirala mnogo črnograditeljev in s tem naredila izjemno velik problem pri
               urejanju prostora in tudi ohranjanju krajine. Pravzaprav je nedopustno. Prav tako se
               mi zdi, da bi na nek način morali imeti v vidu sklepe vlade, ki jim lahko zaupamo, na
               nek način pa lahko tudi kontroliramo, kako dela.</p>
               <p>Drugič, 35. člen govori o nivojskih križiščih, o izvennivojskih križiščih, o gradnji
               in opustitvi izgradnje izvennivojskega križišča. Upravljavec mora v roku enega leta
               izdelati prednostni sistem nivojskih prehodov, kar se mi zdi zahtevna naloga, če je
               prehodov zelo veliko, ali pa nezahtevna. Vendar s 7. točko tega člena stroški
               urejanja izvennivojskih križišč, prehodov, bremenijo sredstva razvoja železniške in
               cestne infrastrukture. To je pravzaprav logično in logično je tudi to, da naredimo
               nivojska križišča, izvennivojske prehode. Problem je ta, da bi bilo dobro oceniti,
               koliko sredstev imamo na razpolago, koliko sredstev bomo za to porabili in koliko
               sredstev v bodoče tudi predvidevamo ter kje bomo ta sredstva tudi dobili. Zato ne
               drži, da uveljavljanje zakona nima finančnih posledic za državni proračun in za druga
               javnofinančna sredstva. Mislim,da so izvennivojski prehodi velik finančni zalogaj in
               bi na nek način tudi to morali opredeliti, da približno vemo, kaj sprejemamo oziroma
               kakšni bodo stroški, ko bomo ta zakon sprejeli.</p>
               <p>Zdi se mi tudi prav, da smo v 17. členu, v katerem se vendarle lahko odgovorni
               odločijo o tem, ali bodo dovolili prehod vozil iz drugih evropskih držav ali ne, to
               prav zapisali. Prav tako se strinjam z omejitvijo štirih let, da se ta omejitev črpa.
               Pri železnicah pa bi rad povedal tudi to. Železnica je izjemno star sistem. Verjetno
               bi bilo prav, da v prostorskih načrtih, ki jih imamo, dejansko odločimo, kateri so
               tisti koridorji, ki jih mi še potrebujemo za infrastrukturo, in kje teh prostorov
               oziroma teh koridorjev ne potrebujemo. Konkretno bi rad rekel to, da ko želimo pri
               izdelavi posameznega prostorskega akta, na primer v Mestni občini Velenje, dobiti
               soglasje za nek prostorski akt, je še vedno koridor čuvan tam, kjer nikoli več ne
               more biti železnice, ker je zgrajeno mesto. Na nek način bi kazalo zelo natančno
               opredeliti, katere so tiste parcele, katera so tista območja, ki jih bomo čuvali,
               katerih pa ne in jih sprostimo. V tem primeru gre seveda tudi za prodajo tega
               zemljišča, za vrnitev teh zemljišč, odvisno od tega, kako so ta zemljišča bila tudi
               pridobljena.</p>
               <p>Sicer pa mislim, da je zakon primeren za nadaljnjo uporabo. Hvala lepa.</p>
            </sp>
            <sp xml:id="SDZ6-Redna-12-2013-03-28.sp93">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Katarina Hočevar, pripravi naj se gospod Franc Jurša in potem gospod
               Samo Bevk.</p>
            </sp>
            <sp xml:id="SDZ6-Redna-12-2013-03-28.sp94">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Pozdravljeni še enkrat!</p>
               <p>Tudi sama se strinjam, da so spremembe in dopolnitve nujne. Sklep, da je zakon
               primeren za nadaljnjo obravnavo, bom podprla tudi v duhu tega, ker zamujamo z
               implementacijo evropske direktive oziroma le-ta ni bila ustrezno prenesene v naš
               pravni red. Upam, da bo to, kar je sedaj zapisano, zadostilo zahtevam Evropske
               unije.</p>
               <p>Ko govorimo o varnosti v železniškem prometu, mogoče ni odveč povedati podatek, ki ga
               dobimo od Slovenskih železnic, da je v zadnjih 21 letih na prehodih ceste čez
               železniško progo umrlo kar 195 ljudi. Seveda vse, kar pripomore k večji varnosti na
               tem področju, zasluži našo podporo. Dejstvo je tudi, da država z izgradnjo in
               posodobitvijo železniške infrastrukture zamuja, da smo v zadnjem obdobju veliko
               davkoplačevalskega denarja dajali za izgradnjo avtocest. Upam oziroma pričakujem, da
               bo Vlada v prihodnje namenila večjo pozornost, predvsem pa bolj transparentno
               usmerila sredstva v izgradnjo železniške infrastrukture.</p>
               <p>Ob tem bi se dotaknila enega primera iz prakse, ki kaže na to, kaj se ne bi smelo
               dogajati. Obnova regionalne železniške proge Grosuplje–Kočevje še poteka, vendar se
               bo tudi po novi progi vozilo s hitrostjo le 60 kilometrov na uro, kar je, milo
               rečeno, katastrofa, in bi s postavitvijo bolj ugodne trase vozili lahko tudi sto
               kilometrov na uro. Sredi obnove je po mojih podatkih prišla tudi ideja, da bi na tej
               relaciji ponovno oživeli tudi potniški promet, vendar bo s hitrostjo 60 kilometrov na
               uro najbrž to za potnike precej nezanimivo. Upam, da bodo te določbe v tem zakonu
               pripomogle tudi k temu, da se bomo v prihodnje lotevali obnov in dejanskih projektov
               v praksi bolj premišljeno, predvsem pa na način, ki bo dejansko pripomogel, da bomo
               povečali zanimivost železniškega prometa in ne dajali glasu za tiste projekte, ki jih
               mogoče tudi kakšen stric iz ozadja da prednost. Hvala lepa.</p>
            </sp>
            <sp xml:id="SDZ6-Redna-12-2013-03-28.sp95">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji ima besedo gospod Samo Bevk, za njim pa se pripravi mag. Ivan Vogrin.</p>
            </sp>
            <sp xml:id="SDZ6-Redna-12-2013-03-28.sp96">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Seveda je treba sprejeti Predlog zakona o spremembah in dopolnitvah Zakona o varnosti
               v železniškem prometu, kajti s to novelo zakona zamujamo že več kot dobro leto dni,
               kajti direktiva Evropske unije je bila sprejeta v letu 2011, rok za sprejem zakona pa
               je bil konec istega leta, kot je bila direktiva sprejeta. Gospod minister je prej
               povedal, da smo dobili že opozorilo konec lanskega leta s strani pristojnih organov
               Evropske unije in da lahko sledijo tudi penali, če ne bomo naše zakonodaje uskladili
               z evropsko zakonodajo. To je naša glavna naloga.</p>
               <p>Novela pa je prinesla tudi nekatere druge spremembe, ki jih osebno podpiram, predvsem
               mislim tukaj na hitrejše umeščanje stvari v prostor. Namreč, v Poslanski skupini
               Socialnih demokratov se strinjamo s črtanjem člena, ki ureja vračila zemljišč v
               štirih letih od odvzema ali omejitve lastninske pravice, če se v tem roku ne začnejo
               uporabljati za namen razlastitve, saj razumemo, da z gradnjo ni mogoče vedno pričeti
               v štirih letih. Prav tako pa se strinjamo s poenostavitvami pri pridobivanju
               lastninske pravice na zemljišču na podlagi sklepa Vlade o ugotovitvi javne koristi.
               Namreč, dejansko ni mogoče vedno zelo hitro začeti gradnjo, sploh za naše razmere je
               štiriletni rok zelo kratek rok. Če pogledamo, kako načrtujemo umeščanje v prostor ali
               celo gradnjo drugega tira Divača–Koper v dolžini 27 kilometrov, ki jo prenašamo iz
               ene finančne perspektive v drugo finančno perspektivo, zdaj že ne vemo, ali bomo to
               lahko zgradili do konca te finančne perspektive, ki sledi, se pravi, do konca leta
               2020.</p>
               <p>Pa poglejmo nekaj zgodovinskih podatkov. Proga Dunaj–Ljubljana–Trst, ki je dolga
               skoraj 600 kilometrov, načrtovati so jo začeli 1837. leta, graditi so jo začeli 1841.
               leta, v štirih letih so naredili vse za teh 600 kilometrov in so jo gradili do 1857.
               leta. Se pravi, 16 let; bistveno prej, kot smo mi v Sloveniji zgradili avtocestni
               križ. Ali recimo gradnja bohinjske proge, 158 kilometrov, ki je bila zgrajena v
               šestih letih. Ali recimo proga Zidani most–Zagreb–Sisak: 126 kilometrov. Zgrajena je
               bila v šestih letih. In to v 19. stoletju! Mislim, da se lahko vprašamo, kaj delamo
               danes v Sloveniji v 21. stoletju, ko se nismo sposobni odločiti niti o gradnji 27
               kilometrov dolge trase drugega tira med Divačo in Trstom.</p>
               <p>Upam, da bo ministrstvo, pristojno za infrastrukturo, in tudi vlada kot celota
               naredila pomembne odločitve za to, da začnemo z večjimi infrastrukturnimi projekti in
               da končno zaženemo gospodarski razvoj v Sloveniji. Hvala lepa.</p>
            </sp>
            <sp xml:id="SDZ6-Redna-12-2013-03-28.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Zdaj je na vrsti gospod Mirko Brulc, za njim se pripravi gospod Andrej Čuš in potem
               gospa Marija Plevčak.</p>
            </sp>
            <sp xml:id="SDZ6-Redna-12-2013-03-28.sp98">

               <speaker>MIRKO BRULC (PS SD):</speaker>

               <p>Spoštovani gospod minister, vsi prisotni!</p>
               <p>Razprava o železnicah je vedno zanimiva in je, tudi kar se financ in vsega drugega
               tiče, jama brez dna. Seveda bom podprl Zakon o varnosti v železniškem prometu, ker
               mislim, da je treba to zakonodajo sinhronizirati z evropsko zakonodajo. Naša
               železnica – zdaj govorim iz izkušenj, podobno kot moji predhodniki, omenil bi soško
               progo – je že bila koristna takrat, ko je bil v sosednji Italiji potres in je bila
               pontebska proga zaprta, in takrat so po tej soški progi vozili italijanski vlaki.
               Danes je res celotna proga velik tehnični muzej, zato bo treba tudi razmišljati o
               tem, da se ohrani to progo pri življenju, pa če ne zaradi drugega, vsaj za turistične
               vlake. Kajti, kot je prej kolegica povedala, posebni vlaki, ki vozijo 60 na uro, to
               so lahko samo turistični vlaki, noben drug.</p>
               <p>Kolega Samo Bevk je prej rekel, v kakšnem času so zgradili soško progo. Naj omenim,
               da so solkanski most z oštevilčenimi kamnitimi bloki sestavili v 17 dneh in se je
               posedel le nekaj več kot 2 centimetra. S tisto tehniko pred 102 leti so bili tako
               ekspeditivni! Mi pa ob vseh Primorjih, SCT in tako dalje, ki jih danes seveda ni več,
               nismo v stanju kakšne pametne proge zgraditi v letu in pol ali dveh!</p>
               <p>Tudi glede varnosti in vsega tega, kar ta zakon vsebuje, izmenjave podatkov s
               sosednjimi državami, urejanja opreme tovornih vagonov in podobno, mislim, da je to
               res nujno potrebno dejanje, zato bom ta zakon podprl. Hvala lepa.</p>
            </sp>
            <sp xml:id="SDZ6-Redna-12-2013-03-28.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Andrej Čuš. Pripravi naj se gospa Marija Plevčak, za njo dr.
               Ljubica Jelušič in nato gospa Marjana Kotnik Poropat.</p>
            </sp>
            <sp xml:id="SDZ6-Redna-12-2013-03-28.sp100">

               <speaker>ANDREJ ČUŠ (PS SDS):</speaker>

               <p>Gospa predsedujoča, hvala za besedo.</p>
               <p>Temeljni cilj Predlog zakona o spremembah in dopolnitvah Zakona o varnosti v
               železniškem prometu je prilagoditev slovenske zakonodaje novemu zakonodajnemu okviru
               Evropske unije. Kot je že več razpravljavcev govorilo, pri tem zelo zamujamo in če ni
               kakšnih drugih razlogov, je razlog za podporo vsaj v tem, da se izognemo kazni
               Evropske unije. Vseeno pa ima predlagani zakon oziroma spremembe kar nekaj dobrih
               stvari.</p>
               <p>Tako bi opozoril, da se pri izvedbi del po postopku vzdrževalnih del v javno korist
               kaže dosedanja pomanjkljivost, da objekti, ki se gradijo po tem postopku, lahko
               sežejo tudi izven pragovnega pasu, kar povzroča, da je treba za tak objekt pridobiti
               ustrezno zemljišče, v končni fazi pa tudi razlastitev, kar lahko povzroči tudi daljše
               časovne zamike. S spremembami zakona se pri izvedbi del po postopku vzdrževalnih del
               v javno korist omogoča pridobitev lastninske pravice na zemljišču na podlagi sklepa
               Vlade o ugotovitvi javne koristi, in to za dela oziroma objekte, ki se izvajajo po
               navedenem postopku in ki morajo biti zaradi svojih konstrukcijskih ter funkcionalnih
               lastnosti izvedena tudi izven pragovnega pasu. Odpravlja se omejitev, ki ureja
               vračilo razlaščenih zemljišč v štirih letih od odvzema, ali omejitve lastninske
               pravice, če se v tem roku ne začnejo uporabljati za namen razlastitve. Ta omejitev je
               neustrezna, saj z gradnjo iz različnih objektivnih razlogov, na katere investitor ne
               more vplivati, ni mogoče, žal, vedno pričeti v štirih letih.</p>
               <p>V predlog sprememb so bile vključene tudi določbe, ki se nanašajo na nivojske prehode
               čez progo. Predlagane rešitve se nanašajo predvsem na racionalizacijo izvedbe
               nivojskih prehodov tako, da vse pristojnosti, ki se nanašajo nanje – to je način
               zavarovanja, prednostna ukinitev, vzpostavitev novih –, kar se nanaša na obstoječo
               oziroma tudi na nadgrajeno javno infrastrukturo, preidejo na upravljavca javne
               železniške infrastrukture. Nadalje se racionalizacija dopolni še s tem, da se določi,
               da morajo biti nivojski prehodi izvedeni kot izvennivojski, ko se odsek
               infrastrukture, na katerem leži prehod, nadgrajuje, s čimer je v splošnem določen
               tudi čas za izvedbo prehoda.</p>
               <p>Predlog zakona je ob tem tudi usklajen z veljavnim pravnim redom in z drugimi
               določbami, ki se tičejo področja varnosti v prometu. Seveda pa je zelo pozitivno, da
               se pogovarjamo o problematiki varnosti v prometu, ne samo na področju železniške
               infrastrukture, tudi širše, ampak opažam, da pa se vseeno premalo pogovarjamo o
               kvaliteti železniških storitev. Precej debaterjev je že polemiziralo problematiko
               slabega razvoja infrastrukture v Sloveniji. Tukaj bi tudi sam kot Ptujčan izpostavil,
               da traja povprečna vožnja na relaciji Ptuj–Ljubljana v povprečju tri ure v eno smer.
               Če grem z avtom, pridem tja in nazaj. Tako si lahko približno predstavljamo, kako to
               izgleda. Ob tem pa bi tudi opozoril na pomembnost posodobitve proge Ptuj–Ormož–Hodoš,
               glede katere upam, da bo ta vlada iz centra imela posluh, in da se bo naredilo tudi
               kaj za spodnje Podravje. Hvala.</p>
            </sp>
            <sp xml:id="SDZ6-Redna-12-2013-03-28.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednja ima besedo dr. Ljubica Jelušič, za njo se pripravi gospa Marjana Kotnik
               Poropat, mag. Jana Jenko in potem še gospod Danijel Krivec.</p>
            </sp>
            <sp xml:id="SDZ6-Redna-12-2013-03-28.sp102">

               <speaker>DR. LJUBICA JELUŠIČ (PS SD):</speaker>

               <p>Najlepša hvala, še enkrat, za besedo. Kot rečeno, te spremembe zakona podpiram, ker
               se zavedam, da je treba slediti ukrepom Evropske unije in usklajevanju naše
               zakonodaje z evropskimi direktivami. Moram pa vseeno izraziti žalost, da se lotevamo
               popravljanja zelo pomembne zakonodaje, ki zadeva varnost v prometu, na pobudo
               evropskih institucij in manj na pobudo lastnega premisleka. Opozorila bi predvsem na
               tisti del tega zakona, ki govori oziroma ki zadeva morebitne nesreče na železnicah,
               zakon predvsem veliko govori o načinu preiskovanja teh nesreč. Ampak, obstaja eno
               področje, ki ga v naši državi doslej še nismo uspeli urediti, in sicer gre za tiste
               nesreče, do katerih bi lahko prišlo v tunelih, skozi katere vodijo železnice. V
               tunelih, skozi katere gredo ceste, je uspelo urediti posebne vrste varovanje oziroma
               zagotovilo s strani gasilskih enot, bodisi poklicnih bodisi prostovoljnih gasilskih
               društev, da skupaj z Družbo za avtoceste skrbijo na vhodih in na izhodih iz tunelov
               za varnost prometa. Torej, ko pride do nesreče v tunelih, so za to posebne stalno
               dežurne ekipe gasilcev in reševalcev pripravljene. Tovrstnih sporazumov in načrtov
               med gasilskimi enotami in Slovenskimi železnicami še ni. V preteklosti so bili
               pogovori o tem, da bi se vzpostavilo neke vrste stalno dežurstvo oziroma določilo
               tista prostovoljna ali pa poklicna gasilska društva oziroma društva splošnega pomena,
               ki bi lahko bila posebej usposobljena za reševanje iz železniških predorov, ampak do
               tega koraka, do neke operacionalizacije zaenkrat še ni prišlo.</p>
               <p>Na to opozarjam tudi zato, ker obstajajo neka upanja in možnosti, da bi se vendarle
               gradil tudi drugi tir in to ne samo na površju, temveč tudi pod zemljo, torej v
               obliki predora, in modro bi bilo, da bi to varovanje, torej zavedanje o načinu
               reševanja v primerih morebitnih nesreč v tem predoru, imeli vključeno že v načrt za
               samo gradnjo in se ne bi začeli spraševati šele takrat, ko bi bil predor zgrajen in
               bi do nesreč lahko prišlo. Torej, opozarjam zlasti predstavnike Vlade, da bi bilo
               treba ob tem zakonu in pa tudi v operativnem delovanju postati bolj pozoren na
               morebitne nesreče tudi v predorih. Hvala.</p>
            </sp>
            <sp xml:id="SDZ6-Redna-12-2013-03-28.sp103">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Danijel Krivec.</p>
            </sp>
            <sp xml:id="SDZ6-Redna-12-2013-03-28.sp104">

               <speaker>DANIJEL KRIVEC (PS SDS):</speaker>

               <p>Hvala za besedo še enkrat. Lep pozdrav vsem, še posebej ministru!</p>
               <p>Tudi sam bom zakon podprl, tako kot poslanska skupina, in se pridružujem vsem tistim,
               ki ugotavljate, da je treba nekatere rešitve, ki v drugih državah veljajo, vpeljati
               tudi v naš železniški sistem. Kar nekaj izmed vas je opozorilo na to, zakaj v bistvu
               to zakonodajo tako počasi noveliramo in prilagajamo ostalim. Mogoče je to tudi
               posledica tega, da imamo počasne vlake, malo vlakov, pa je zato varnost še zmeraj
               tako dobra – zdaj sem malo sarkastičen, ampak, to je dejstvo in to stoji. Bila je že
               omenjena "hitrost" naših vlakov in sam ugotavljam, da je vlak od Mosta na Soči do
               Ljubljane v tistem obdobju po otvoritvi prej prišel kot zdaj, potem se za varnost res
               ne moremo bati, ker do nesreče skoraj ne more priti. Tudi vlakov je vedno manj in s
               tega vidika so ti problemi mogoče manj izpostavljeni. Treba je pa opozoriti še na
               nekatere stvari, tudi s strani ostalih kolegov je bilo opozorjeno, da se malo vlaga v
               to infrastrukturo, lahko pa rečemo, da v nekem obdobju ne samo da nismo vlagali v to
               infrastrukturo, ampak smo jo uničevali. Spomnite se progo smo imeli do Kranjske Gore,
               do Jesenic, od Jesenic do Kranjske Gore proti Trbižu je bila proga, Trbiž je zdaj
               največje vozlišče železniško v tem delu Evrope, naš dostop do tega vozlišča smo
               spremenili pa v kolesarsko stezo. To se lahko sam vsak vpraša, kako to obrniti –
               nikoli več! Narejena je bila tudi proga Kobarid–Čedad, bila je v funkciji – se je
               tudi ukinila. Opozarjam na nekatere primere, ki jih poznamo.</p>
               <p>S tega vidika je bilo jasno, da je bila politika v preteklosti usmerjena v cestni
               prevoz, zato ker je pobiranje davka od nafte in naftnih derivatov bolj ugodno kot pa
               od železnic, ki so bile vedno subvencionirane. Očitno nihče ni nikoli videl v tem
               direktnem pobiranju neke prednosti, nobeden se ni zavedal tega trajnostnega vidika,
               ki ga železnic prinaša na dolgi rok. Jasno, v preteklosti tudi ni bilo govora o tem,
               da so železnice velika priložnost v čezmejnem transportu, in s tega vidika je bila
               podpora železnicam kot takim, predvsem pa nekim novogradnjam in izboljšavam
               zanemarljiva, kvečjemu se je bolj uničevalo nekatere proge, kot pa gradilo. Res pa
               je, da je kritična masa, ki lahko uporablja železnice v našem prostoru, sorazmerno
               majhna in tudi s tega vidika je investiranje v to zelo drago. Ampak, vsemu navkljub,
               vsaj tisto, kar je v preteklosti že bilo vzpostavljeno tudi pod drugimi sistemi – ni
               bilo smiselno, da se je opustilo in na nek način uničilo, kajti koridorji so najbolj
               pomemben del v umeščanju nekih infrastrukturnih projektov in ko te zgubimo, novih
               praktično ni. Ampak to so druge zadeve, ki se ne dotikajo konkretno tega zakona.</p>
               <p>Tako kot so vsi ugotavljali, zakon je pač potreben in ga bomo tudi v naši poslanski
               skupini podprli.</p>
            </sp>
            <sp xml:id="SDZ6-Redna-12-2013-03-28.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima še predlagatelj, torej Vlada. Izvolite, gospod minister.</p>
            </sp>
            <sp xml:id="SDZ6-Redna-12-2013-03-28.sp106">

               <speaker>IGOR MAHER:</speaker>

               <p>Hvala lepa.</p>
               <p>Mogoče nekaj kratkih komentarjev, ker je bilo rečeno, da zakon nepravilno
               opredeljuje, da ne posega v proračunska sredstva. Ne, zato ker se ukvarja z varnostjo
               in postavlja določene standarde in usklajuje z evropskimi direktivami. Vse
               aktivnosti, kar se tiče modernizacije, recimo na nivojskih prehodih, potekajo naprej
               po planu, tako kot so bile zastavljene. Recimo, v okviru projekta modernizacije
               nivojskih prehodov Pragersko–Hodoš se bo ukinilo 32 nivojskih prehodov, 11 nivojskih
               prehodov se ukine – pomeni, skupaj 43 – zaradi izvedbe izvennivojskega prehoda na
               istem mestu bo zgrajenih 14 podvozov oziroma podhodov in 5 nadvozov. Tako bodo vse te
               zadeve kljub vsemu potekale naprej, dejansko se zakonsko usklajujemo z evropskimi
               direktivami.</p>
               <p>Rad bi tudi opozoril, da uredba o enostavnih objektih, ki je tako razburila tudi
               slovensko javnost in občine, trenutno nima zveze s temi zadevami, sploh pa ne, kar se
               tiče posegov izven teh območij in postopkov, kako se lahko dejansko ravna izven
               pragovnih koridorjev. Dejansko to nima neposredne povezave, tista zadeva je popolnoma
               ločena in se to urejuje na občinskem nivoju, ta zadeva pa ima druge pravne temelje,
               na katerih se urejujejo prostorsko.</p>
               <p>Kar se pa tiče nesreč v predorih, moram povedati tako. V tehničnih specifikacijah
               interoperabilnosti varnosti v tunelih so vse te nadgradnje in gradnje tunelovin vse
               te predvidene zadeve upoštevane. Se pravi, vse, kar je novih investicij glede tunelov
               in predorov in kar se tiče zahtev za zagotavljanje varnosti, so upoštevani vsi
               evropski standardi in je v bistvu že upoštevano pri projektiranju. To bo tudi vidno,
               takrat ko bo to v javnih obravnavah.</p>
               <p>Tako da: ja, seveda se misli na to, niso pozabljene na te zadeve in se bo tudi v
               prihodnosti jasno moralo dati več poudarka na to zadevo. Hvala.</p>
            </sp>
            <sp xml:id="SDZ6-Redna-12-2013-03-28.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati. Zaključujem razpravo. O predlogu sklepa, da je
               predlog zakona primeren za nadaljnjo obravnavo bomo v skladu s časovnim potekom seje
               zbora odločali danes v okviru glasovanj, pol ure po prekinjeni 13. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA, TO JE NA OBRAVNAVO PREDLOGA ODLOKA O
                  SPREMEMBAH IN DOPOLNITVAH ODLOKA O USTANOVITVI IN NALOGAH DELOVNIH TELES DRŽAVNEGA
                  ZBORA.</title>
               </p>
               <p>Predlog odloka je v obravnavo Državnemu zboru predložil Kolegij predsednika Državnega
               zbora. Za dopolnilno obrazložitev predloga odloka dajem besedo predsedniku Državnega
               zbora gospodu Janku Vebru.</p>
            </sp>
            <sp xml:id="SDZ6-Redna-12-2013-03-28.sp108">

               <speaker>JANKO VEBER (PS DS):</speaker>

               <p>Hvala za besedo in lep pozdrav vsem.</p>
               <p>Predlog novele odloka o ustanovitvi in nalogah delovnih teles Državnega zbora, ki ga
               je sprejel Kolegij predsednika Državnega zbora na 46. seji 20. marca in ga v skladu s
               poslovnikom predlaga v sprejetje Državnemu zboru, sledi v začetku marca sprejetemu
               Zakonu o spremembah in dopolnitvah Zakona o Vladi Republike Slovenije. S to zakonsko
               novelo so bili namreč spremenjeni nazivi nekaterih ministrskih funkcij in na novo
               opredeljena tudi delovna področja teh ministrstev. S sprejemom predlaganih sprememb
               odloka bo torej Odbor za pravosodje, javno upravo in lokalno samoupravo preimenovan v
               Odbor za pravosodje, Odbor za notranje zadeve v Odbor za notranje zadeve, javno
               upravo in lokalno samoupravo, Odbor za izobraževanje, znanost, kulturo, šport in
               mladino, pa v Odbor za izobraževanje, znanost, šport in mladino. Ena izmed
               najpomembnejših sprememb je nedvomno ustanovitev Odbora za kulturo in v skladu s temi
               spremembami se ustrezno spreminjajo oziroma na novo določajo tudi opredelitve nalog
               delovnih teles.</p>
               <p>V skladu z dogovorom na seji Kolegija je bilo naknadno opredeljeno še dodatno
               posvetovanje v zvezi z natančnejšo opredelitvijo predlaganih pristojnosti Odbora za
               kulturo. Odbor bo tako v skladu s predlaganim amandmajem narodnih skupnosti v okviru
               svojih pristojnosti, brez da bi posegal v vlogo in naloge Komisije za narodne
               skupnosti, obravnaval tudi predloge aktov in problematiko narodnih skupnosti ter
               predloge aktov, ki posegajo na področje rabe jezika, kulturne dejavnosti ter
               informiranja in medijske dejavnosti narodnih skupnosti.</p>
               <p>Predlagam, da ta odlok Državni zbor sprejme, začel se bo uporabljati z imenovanjem
               predsednikov in podpredsednikov delovnih teles in seveda predlagam, da tudi podprete
               amandma narodnih skupnosti. Hvala.</p>
            </sp>
            <sp xml:id="SDZ6-Redna-12-2013-03-28.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, gospod Jože Tanko.</p>
            </sp>
            <sp xml:id="SDZ6-Redna-12-2013-03-28.sp110">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Nova koalicija je pripravila nov zakon o Vladi, ki je imel za posledico
               prerazporeditev pristojnosti med posameznimi resorji. Nekatere zadeve so se prenesle,
               tako recimo tožilstvo iz notranjih zadev pod pravosodje, nekaj sprememb je bilo tudi
               pri javni upravi in seveda ključna sprememba z ustanovitvijo novega resorja. Te
               spremembe sicer niso v smislu protikriznega delovanja Vlade, ker se s tem pravzaprav
               nič pomembnega na tem področju ne zgodi in ne pomeni nikakršne izboljšave; prej
               nasprotno, kajti novo ministrstvo prinaša nove stroške pri delu Vlade. Mislim, da gre
               tu za simboliko, ki prinese samo dodatne stroške.</p>
               <p>Posledica zakona o Vladi so tudi spremembe pri strukturi dela Državnega zbora. Poleg
               teh sprememb zaradi spremembe zakona o Vladi je prišlo tudi do nekaterih drugih
               sprememb, predvsem dobimo dodatnega predsednika enega delovnega telesa in dodatno
               osem podpredsednikov, kar tudi ne predstavlja kakšne racionalizacije, ampak predvsem
               podražitev zaradi stroškov.</p>
               <p>Te stvari so po našem mnenju več ali manj bile nepotrebne. Kljub vsemu bodo pri delu
               Državnega zbora, vsaj v začetku, pa tudi predvsem pri delu Vlade, določeni zastoji
               zaradi teh prestrukturiranj, prenosov pristojnosti, prevzemov in podobnih zadev.
               Kljub vsem tem povečanjem, ki so se zgodila, najbrž teh sprememb ni dovolj, da bi se
               vsem v koaliciji posušile solze, ker niso mogli uresničiti svojih ambicij in
               pričakovanj.</p>
               <p>Mi bomo podprli amandma narodne skupnosti, ki so ga vložili k temu odloku. Ne bomo pa
               odloku Vlade oziroma koalicije nasprotovali. Hvala lepa.</p>
            </sp>
            <sp xml:id="SDZ6-Redna-12-2013-03-28.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, mag. Majda Potrata.</p>
            </sp>
            <sp xml:id="SDZ6-Redna-12-2013-03-28.sp112">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani predsednik Državnega zbora, ki ste
               predlagatelj tega odloka, poslanke in poslanci!</p>
               <p>Poslanska skupina Socialnih demokratov bo podprla predlagani odlok. Opozorim naj, da
               je v tem mandatu to pravzaprav že tretjič, ko se srečujemo z Odlokom o ustanovitvi in
               delovanju delovnih teles. Če se boste spomnili, na začetku smo najprej ustanovili
               štiri delovna telesa, da smo lahko začeli ustrezno delovati. To je bilo 21. decembra
               2011. 28. januarja 2012 smo sprejeli osnovno besedilo, ki je oblikovalo 20 delovnih
               teles. Sedaj se srečujemo v tretje s spremembami in dopolnitvami Odloka o ustanovitvi
               in nalogah delovnih teles. V obrazložitvi odloka jasno piše, da v Državnem zboru se
               ustanovijo delovna telesa zato, da lahko spremljajo stanje na posameznih področjih,
               za pripravo odločitev o politiki na teh področjih, za oblikovanje stališč do
               posameznih vprašanj ter za obravnavo predlogov zakonov in drugih aktov Državnega
               zbora. Ni torej namen odloka se protikrizno vesti, ampak je z odlokom ustanoviti
               delovna telesa, na katerih se lahko pa obravnavajo taki protikrizni ukrepi. Toliko
               glede tega.</p>
               <p>Tudi je zelo zanimivo, kako si posamezna koalicija zastavi najprej delovna področja v
               Vladi in nato še v Zakonu o državni upravi ustrezno opredeli posamezne naloge
               katerega od delovnih teles.</p>
               <p>Poslovnik sicer določa omejeno število tistih, ki jih mora imeti Državni zbor v
               slehernem sklicu. Naj pa samo za primerjavo povem, da število delovnih teles lahko
               zelo niha. Doslej smo imeli s prvim odlokom najmanjše število delovnih teles. Bilo
               jih je 20. Posebej poudarjam, da ne štejem preiskovalnih komisij. Največje število
               delovnih teles pa je bilo v mandatu 1996–2000. Takrat jih je bilo kar 28. No, po 23,
               recimo, v prvem mandatu, pa v mandatu 2008–2011, sicer bomo sedaj dvakrat imeli po 21
               tako kot v mandatu 2000–2004. In ostane mi še čas 2004–2008, ko jih je bilo 24. Če bi
               želeli privarčevati na račun predsedniških mest in drugega dela, potem bi se morali
               vprašati, kako je s financiranjem številnih preiskovalnih komisij, ki so bile v
               posameznih mandatih tudi ustanovljene. Tako je to določanje lahko gledati z dveh
               nasprotujočih si zornih kotov. Opozorim naj na to, da so posamezna delovna področja
               lahko zelo različno obravnavana. Denimo, področje, za katero se posebej zavzemamo pri
               Socialnih demokratih, to je področje enakih možnosti: v mandatu 1992–1996 smo imeli
               posebno Komisijo za žensko politiko, v mandatu 1996–2000 Komisijo za politiko enakih
               možnosti. Takrat je bilo tudi največ delovnih teles, če se spomnite, 28. Zato je bila
               opravljena velika redukcija v mandatu 2000–2004 in je bilo področje enakih možnosti
               umeščeno v notranje zadeve, tako kot področje invalidov, denimo, v Odbor za delo.
               Nato se je v mandatu 2004–2008 politiko enakih možnosti umestilo v Komisijo za
               peticije ter za človekove pravice in enake možnosti. Zdaj pa, kot zanimivost,
               opozarjam v delu parlamentarnega delovnega telesa to področje še vedno zapisano pri
               Komisiji za peticije ter za človekove pravice in enake možnosti, če pa pogledate,
               kako je z resorji posameznih ministrstev, pa so enake možnosti vključene v
               Ministrstvo za delo, družino, invalide in enake možnosti.</p>
               <p>Tako je to spreminjanje zvezano v resnici tudi s predstavo vsakokratne koalicije, kam
               naj neka tematika jedrno sodi. Podobne spremembe združevanja in razdruževanja je,
               recimo, doživljajo še ministrstvo oziroma Odbor za pravosodje, notranje zadeve in
               javno upravo. Kot vidite, bomo po novem imeli zdaj odbor samo za pravosodje in bodo
               notranje zadeve znova združene z javno upravo in lokalno samoupravo. Tako
               spreminjanje delovanje se mi zdi smotrno vedno takrat, kadar je cilj doseči bolj
               uravnoteženo razmerje med delovanji posameznih odborov. In to za odbor, ki sem ga
               nazadnje omenjala, zagotovo drži. Če se spomnimo samo, koliko sej je moral opraviti
               Odbor za pravosodje, notranjo politiko javno upravo v mandatu 2008–2013 ali kdaj
               prej. Saj statistiko natančno o številu sej, poteku lahko tako ali tako spremljamo v
               vsakokratnem poročilu, ampak nekaj, kar pa se vsaj doslej še ni zgodilo, je pa
               ustanovitev posebnega delovnega telesa, posvečenega samo kulturi, kar je zvezano tudi
               s ponovno vzpostavitvijo ministrstva za kulturo. To se mi zdi posebej pomembno,
               zlasti zaradi nalog, ki ta odbor še čakajo.</p>
               <p>Tisto, kar bi lahko morebiti v zvezi s tem še povedali: združevala so se in
               razdruževala ministrstva, ki so obravnavala izobraževanje v celotni vertikali ali pa
               ločeno, primarno in sekundarno šolstvo, pa terciarno posebej, znanost je bila
               praviloma pridružena k terciarnemu, tako da te specifike so zagotovo zelo zanimive.
               Če bi šli gledat še opredelitve delovnih področij znotraj samih delovnih teles, se mi
               zdi zelo zanimiva razlika v opredelitvi delovnega področja Odbora za finance in
               monetarno politiko, ko je ista koalicija praktično v tem sestavu prvič določila
               manjši obseg nalog in delovnega področja kot v sedanjem odloku. S tem odlokom se pa
               pristojnosti tega Odbora za finance in monetarno politiko ne spreminjajo. Tu se zato
               zagotovo zastavlja tudi vprašanje, koliko je smotrno natančno, podrobno,
               razdrobljeno, da tako rečem, definirati pristojnosti posameznega delovnega telesa.
               Socialni demokrati nismo bili recimo privrženi temu, da bi posebej govorili še o
               posameznih problemih, ki se lahko vključujejo v dve delovni telesi. Mislim na
               vprašanje trgovine z ljudmi.</p>
               <p>Vsekakor pa bomo podprli amandma, ki ga predlagata predstavnika narodnih skupnosti,
               zlasti zaradi tega, ker je zdajšnja dikcija taka, da pri nalogah, ki naj jih dobi
               Odbor za kulturo, so posebej omenjeni pripadniki različnih narodnih skupnosti. Torej
               ni to usmerjeno samo na področje, ki ga sicer obravnava obvezno delovno telo
               Državnega zbora. Kot rečeno, v Poslanski skupini Socialnih demokratov bomo podprli
               oboje, amandma in odlok v celoti, in pričakujemo, da bodo delovna telesa dobro
               opravljala nalogo, zaradi katere so ustanovljena. Hvala.</p>
            </sp>
            <sp xml:id="SDZ6-Redna-12-2013-03-28.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske ljudske stranke, gospod Mihael Prevc.</p>
            </sp>
            <sp xml:id="SDZ6-Redna-12-2013-03-28.sp114">

               <speaker>MIHAEL PREVC (PS SLS):</speaker>

               <p>Hvala lepa za besedo, gospa podpredsednica. Spoštovane kolegice in kolegi!</p>
               <p>Odlok o ustanovitvi in nalogah delovnih teles prinaša nekaj sprememb na nivoju
               razdelitev resorjev in ena izmed teh je tudi razdružitev tako imenovanega mega
               ministrstva oziroma Ministrstva za izobraževanje, znanost, kulturo in šport, in sicer
               tako, da se vrača samostojno ministrstvo za kulturo. Glavni argument je bil, da je
               bila kultura v okviru celotnega ministrstva odrinjena na sam rob ter da lahko le kot
               samostojna institucija predstavlja, zastopa, ohranja in skrbi za kulturo znotraj in
               zunaj državnih meja. Čeprav sami ugotavljamo, da slovenska kultura še danes cveti in
               bogati našo družbo, da ni nič manj bogata in da nas nič manj ne navdihuje, kot so to
               napovedovali nekateri ob združitvi ministrstva za kulturo z ministrstvom za
               izobraževanje, in čeprav se je tudi jasno pokazalo, da oblika ne more določiti
               vsebine in da so vsakršne drugačne interpretacije imele zgolj demagoško noto, v
               Poslanski skupini Slovenske ljudske stranke v skladu z dosedanjo prakso, da si
               koalicija uredi ministrstva po svoji logiki delovanja in da s tem prevzema tudi
               odgovornost za učinkovito delovanje ministrstev, vašemu predlogu nismo
               nasprotovali.</p>
               <p>Prav tako ne bomo nasprotovali predlogu za ustanovitev Odbora Državnega zbora za
               kulturo. Za nas je to priložnost, da bomo še bolj spremljali koalicijske težnje po
               izboljšanju prostorskih in finančnih pogojev za delo kulturnih ustvarjalcev in
               uskladitev ter teženj z željo po zmanjšanju odvisnosti kulture od proračunskih
               sredstev.</p>
               <p>V Poslanski skupini Slovenske ljudske stranke prav tako ne bomo nasprotovali
               predlogu, da se Odbor za notranje zadeve preimenuje v Odbor za notranje zadeve, javno
               upravo in lokalno samoupravo v skladu z oblikovanjem novega ministrstva, in prav
               tako, da imamo sedaj samostojni odbor za pravosodje. Hvala.</p>
            </sp>
            <sp xml:id="SDZ6-Redna-12-2013-03-28.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, gospod Franc
               Jurša.</p>
            </sp>
            <sp xml:id="SDZ6-Redna-12-2013-03-28.sp116">

               <speaker>FRANC JURŠA (PS DeSUS):</speaker>

               <p>Gospa podpredsednica, hvala lepa za besedo. Spoštovane kolegice in kolegi, lep dober
               dan!</p>
               <p>Predstavitev stališča poslanske skupine bom začel tako: čas, v katerem živimo, je
               težak. Govoriti o tem, da je zdaj recesija in gospodarska kriza, je že skoraj
               nesmiselno, bolj je primerna beseda, da so težki časi. V teh težkih časih smo leta
               2011 imeli tudi prve predčasne volitve v Republiki Sloveniji. Na teh predčasnih
               volitvah je zmagala politična stranka, ki takrat ni uspela sestaviti, skupaj še z
               nekaterimi, koalicije in popeljati našo Slovenijo iz teh težkih časov. Takrat smo v
               Državnem zboru ustanovili – to je lepo povedala tudi kolegica Majda Potrata – delovna
               telesa Državnega zbora. Potem se je oblikovala nova koalicija desnosredinskih strank
               in takrat smo tudi oblikovali nova delovna telesa, ki so na nek način bila
               prilagojena tudi področju delovanja ministrstev. Glede na to, kar se je zgodilo v
               letošnjem letu in se je oblikovala nova koalicija, se je pripravil tudi predlog
               sestave ministrstev, delovna področja ministrstev so se nekoliko spremenila,
               posledično temu pa se spreminjajo tudi delovna telesa Državnega zbora. O teh zadevah
               smo na različnih nivojih tudi razpravljali in se skupaj odločili, da se bo Državnemu
               zboru predlagal tak predlog, kot je v predlogu odloka o ustanovitvi in nalogah
               delovnih teles Državnega zbora tudi pripravljen.</p>
               <p>Svojo kratko predstavitev bom zaključil z naslednjim: vladno ekipo smo potrdili,
               potrdili smo tudi okvir delovanja ministrstev, tokrat potrjujemo tudi delovna telesa
               Državnega zbora. Znotraj tega bomo tudi razpravljali o odloku. V Poslanski skupini
               Demokratične stranke upokojencev Slovenije bomo predlagani odlok potrdili, kakor tudi
               amandma, potem pa bomo družno začeli delati naprej v Državnem zboru, v delovnih
               telesih. Upam in prepričan sem, da bomo delali uspešno. Hvala.</p>
            </sp>
            <sp xml:id="SDZ6-Redna-12-2013-03-28.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima še Poslanska skupina Pozitivne Slovenije, gospod Jani Möderndorfer.</p>
            </sp>
            <sp xml:id="SDZ6-Redna-12-2013-03-28.sp118">

               <speaker>JANI MÖDERNDORFER (PS PS):</speaker>

               <p>Po tem historičnem pregledu, kako smo zadnjih 20 let ustanavljali, razdruževali in
               tako dalje, kaj vse smo počeli s temi odbori, lahko povem samo to, da smo v Pozitivni
               Sloveniji obravnavali tudi ta predlog odloka o ustanovitvi in nalogah delovnih teles
               in v prvi vrsti pozdravljamo, da bo Državni zbor končno dobil po enem letu nazaj tudi
               Odbor za kulturo, kar je sestavni del tistega, o čemer je Državni zbor že odločal, to
               pa je, da smo z Zakonom o Vladi republike Slovenije določili tudi novi resor.</p>
               <p>Prav tako bomo podprli tudi amandma, ki je vložen na ta odlok, in verjamem, da bodo s
               tem ustoličeni vsi temelji, da bo Državni zbor lahko sploh opravljal svoje delo.
               Hvala lepa.</p>
            </sp>
            <sp xml:id="SDZ6-Redna-12-2013-03-28.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo predstavitev stališč poslanskih skupin.</p>
               <p>Sledi razpravlja poslank in poslancev o predlogu odloka. Besedo ima gospod Franc
               Jurša. Pripravi naj se dr. László Göncz.</p>
            </sp>
            <sp xml:id="SDZ6-Redna-12-2013-03-28.sp120">

               <speaker>FRANC JURŠA (PS DeSUS):</speaker>

               <p>Podpredsednica, hvala lepa za besedo.</p>
               <p>Glede na to, da sem predstavil stališče Poslanske skupine Demokratične stranke
               upokojencev in skozi to razmišljanje, ki sem ga podal, povedal tudi najosnovnejše
               zadeve, se danes podrobno več ne bi vključeval v to zadevo. Upam, da bomo vsi skupaj
               to podprli oziroma tudi v času, ko bomo glasovali o tem, tudi zadevo potrdili, tako
               odlok kakor tudi amandma, ki je predlagan. Hvala lepa.</p>
            </sp>
            <sp xml:id="SDZ6-Redna-12-2013-03-28.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Dr. László Göncz ima besedo. Pripravi naj se mag. Ivan Vogrin, za njim gospod Jani
               Möderndorfer in potem gospod Dragutin Mate.</p>
            </sp>
            <sp xml:id="SDZ6-Redna-12-2013-03-28.sp122">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, spoštovana gospa podpredsednica!</p>
               <p>Ker se nisva prijavila pri stališču poslanskih skupin, zato zgolj dva stavka. Pri
               ustanovitvi Odbora za kulturo glede na spremembe v strukturi vlade smo opazili, da je
               področje narodnih skupnosti nekje izostalo, je pa to pomemben steber našega obstoja
               in razvoja; in ne samo našega, ampak kot je že bilo danes poudarjeno, tudi narodnih
               skupnosti, ki niso avtohtone. Zato smo že na kolegiju predlagali to dopolnitev in je
               prišlo do konsenzne rešitve, ki jo je predstavil gospod predsednik Državnega
               zbora.</p>
               <p>Torej, zahvaljujem se za to, da sem vsaj tako razumel, da je tako amandmaju kot tudi
               odloku v celoti podpora dana in bo šla najina podpora tako amandmaju kot tudi odloku.
               Hvala lepa.</p>
            </sp>
            <sp xml:id="SDZ6-Redna-12-2013-03-28.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji ima besedo gospod Jani Möderndorfer oziroma ga ta trenutek ni, ugotavljam.
               Predlagatelj, gospod Janko Veber, izvolite.</p>
            </sp>
            <sp xml:id="SDZ6-Redna-12-2013-03-28.sp124">

               <speaker>JANKO VEBER (PS SD):</speaker>

               <p>Hvala.</p>
               <p>Samo na kratko se želim še enkrat zahvaliti vsem, ki ste vedeli, da boste podprli
               odlok in še posebej amandma narodni skupnosti. S tem mislim, da bodo resnično podani
               pogoji za to, da začnemo čim prej z delom tudi v delovnih telesih v Državnem zboru.
               Hvala.</p>
            </sp>
            <sp xml:id="SDZ6-Redna-12-2013-03-28.sp125">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Zaključujem razpravo o predlogu odloka.</p>
               <p>Prehajamo na razpravo o 5. točki predloga odloka in vloženem amandmaju, ki ga bomo
               opravili na podlagi pregleda vloženega amandmaja z dne 27. marca 2013.</p>
               <p>V razpravo dajem 5. točko in amandma Poslanske skupine italijanske in madžarske
               narodne skupnosti. Želi kdo razpravljati? Če ne želi nihče več razpravljati,
               zaključujem razpravo. Torej smo končali z razpravo tudi o amandmaju, o katerem bomo v
               skladu s časovnim potekom seje zbora odločali čez pol ure v okviru glasovanj.</p>
               <p>S tem prekinjam to točko dnevnega reda, prekinjam tudi 12. sejo zbora, ki jo bomo z
               glasovanji nadaljevali ob 14.10. Torej ob 14.10 nadaljujemo z glasovanjem.</p>
               <p><stage>(Seja je bila prekinjena ob 13.40 in se je nadaljevala ob 14.12.)</stage></p>
            </sp>
            <sp xml:id="SDZ6-Redna-12-2013-03-28.sp126">

               <speaker>PODPREDSEDNICA ROMANA TOMC:</speaker>

               <p>Spoštovane kolegice poslanke in kolegi poslanci! Prosim vas, da se zasedete svoja
               mesta, ker bomo nadaljevali s prekinjeno sejo zbora.</p>
               <p>Prehajamo na glasovanja zbora o predlogih odločitev in vas pred tem prosim, da
               preverite delovanje vaših glasovalnih naprav in opozorite, če je karkoli narobe. <title>Sicer pa nadaljujemo s prekinjeno 9. točko dnevnega reda, to je s Ponovnim odločanjem o Zakonu o
                  spremembah in dopolnitvah Obrtnega zakona.</title>
               </p>
               <p>Prehajamo na odločanje in vas ob tem želim opozoriti, da mora pri ponovnem odločanju,
               skladno z drugim odstavkom 91. člena Ustave Republike Slovenije, za sprejem
               navedenega zakona glasovati večina poslancev zbora, to je 46 ali več.</p>
               <p>Glasujemo. Navzočih je 77 poslank in poslancev, za je glasovalo 58, proti 15.</p>
               <p><stage>(Za je glasovalo 58.)</stage> <stage>(Proti 15.)</stage></p>
               <p>Ugotavljam, da je zakon sprejet.</p>
               <p>S tem zaključujemo to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga zakona o spremembah
                  in dopolnitvah Zakona o potrošniških kreditih.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 83 poslank in poslancev, za je glasovalo 83, proti nihče.</p>
               <p><stage>(Za je glasovalo 83.)</stage> <stage>(Proti nihče.)</stage></p>
               <p>Zakon je sprejet.</p>
               <p>Zaključujemo to točko dnevnega reda. <title>Nadaljujemo s prekinjeno 2. točko dnevnega reda, to je z obravnavo Predloga zakona o spremembah
                  in dopolnitvah Zakona o posojilu Helenski republiki.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji zbor ni bilo mogoče vlagati in zato prehajamo na odločanje o predlogu
               zakona.</p>
               <p>Glasujemo. Navzočih je 83 poslank in poslancev, za je glasovalo 83, proti nihče.</p>
               <p><stage>(Za je glasovalo 83.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujemo točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o spremembah
                  in dopolnitvah Zakona o dedovanju kmetijskih gospodarstev.</title>
               </p>
               <p>Prehajamo na <title>tretjo obravnavo</title> predloga zakona in ker v drugi obravnavi
               amandmaji k dopolnjenemu predlogu niso bili vloženi, prehajamo na odločanje.</p>
               <p>Obveščam vas, da me Zakonodajno-pravna služba oziroma Vlada nista opozorili o
               neskladnostih. Predlog zakona je tako usklajen in glasujemo.</p>
               <p>Glasujemo. Navzočih je 83 poslank in poslancev, za je glasovalo 83, proti nihče.</p>
               <p><stage>(Za je glasovalo 83.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujemo to točko dnevnega reda. <title>Prehajamo na prekinjeno 5. točko dnevnega reda, to je na prvo obravnavo Predloga zakona o
                  spremembah in dopolnitvah Zakona o varnosti v železniškem prometu.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o varnosti v železniškem prometu je primeren za nadaljnjo
               obravnavo.</p>
               <p>Glasujemo. Navzočih je 83 poslank in poslancev, za je glasovalo 83, proti nihče.</p>
               <p><stage>(Za je glasovalo 83.)</stage> <stage>(Proti nihče.)</stage></p>
               <p>Sklep o tem, da je zakon primeren za nadaljnjo obravnavo, je sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 13. točko dnevnega reda, to je z obravnavo Predloga odloka o
                  spremembah in dopolnitvah Odloka o ustanoviti in nalogah delovnih teles Državnega
                  zbora.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 27. 3. 2013. Prehajamo na odločanje o amandmaju Poslanske
               skupine italijanske in madžarske narodne skupnosti k 5. točki. Odpiram
               glasovanje.</p>
               <p>Glasujemo. Navzočih je 83 poslank in poslancev, vsi so glasovali za.</p>
               <p><stage>(Za je glasovalo 83.)</stage> <stage>( Proti nihče.)</stage></p>
               <p>Ugotavljam, da je amandma sprejet.</p>
               <p>S tem smo končali z glasovanjem o amandmaju. Sedaj odločamo oziroma prehajamo na
               odločanje o predlogu odloka v celoti.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmaja, ki smo ga ravnokar sprejeli, predlog odloka neusklajen. Zato
               glasujemo.</p>
               <p>Glasujemo. Navzočih je 83 poslank in poslancev, za 61, proti 1.</p>
               <p><stage>(Za je glasovanje 61.)</stage> <stage>(Proti 1.)</stage></p>
               <p>Ugotavljam, da je odlok sprejet.</p>
               <p>S tem zaključujemo to točko dnevnega reda. <title>Prehajamo na prekinjeno 1. točko dnevnega reda, to je na Vprašanja poslank in poslancev.</title>
               </p>
               <p>V skladu s predlogom poslanca Mihaela Prevca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednice
               Vlade mag. Alenke Bratušek na poslansko vprašanje gospoda Mihaela Prevca v zvezi z
               ekonomskimi ukrepi Vlade.</p>
               <p>Glasujemo. Navzočih je 83 poslank in poslancev, za 36, proti 45.</p>
               <p><stage>(Za je glasovanje 36.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o voznikih.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o voznikih je primeren za nadaljnjo obravnavo.</p>
               <p>Opazila pa sem, da želi eden izmed poslancev obrazložiti svoj glas. Želi še kdo?
               Ne.</p>
               <p>Imate besedo, gospod Černač, izvolite.</p>
            </sp>
            <sp xml:id="SDZ6-Redna-12-2013-03-28.sp127">

               <speaker>ZVONKO ČERNAČ (PS SDS):</speaker>

               <p>Hvala.</p>
               <p>V imenu Poslanske skupine Slovenske demokratske stranke naj povem, da bomo ta zakon
               podprli. Argumenti za podporo so številni. Tisti, ki ste včeraj govorili proti tej
               noveli, pa ste omenjali dva razloga proti: prvi je ukinitev Javne agencije za varnost
               prometa, drugi pa črtanje 67. člena, ki govori o tem, da se preizkus iz prve pomoči,
               ki je predpogoj za pristop k opravljanju vozniškega izpita, lahko opravlja izključno
               pri pristojni organizaciji Rdečega Križa. Ti argumenti, ki so bili navajani, ne
               vzdržijo presoje.</p>
               <p>Glede slednjega, prve pomoči in Rdečega Križa, je najprej treba povedati, da je ta
               določba protiustavna. Na drugi strani pa preizkus znanja iz prve pomoči pri pristojni
               organizaciji Rdečega Križa ni več tisto, kar je nekoč bil. Izrodil se je v pridobitev
               nekega potrdila, zaradi katerega je proračun te organizacije vsako leto težji za
               nekaj 100 tisoč evrov, znanje udeležencev v prometu pa iz leta v leto slabše. To
               dokazujejo tudi statistični podatki, po katerih več kot 80 % udeležencev v prometu ne
               zna pravilno nuditi ponesrečenim prve pomoči.</p>
               <p>To določbo, ki je na eni strani protiustavna in ki na drugi strani določa monopol ene
               izmed organizacij, bi bilo treba spremeniti z novelo. Ta določba bi bila odpravljena
               in v okviru preizkusa znanja bi bilo omogočeno kvalitetnejše izobraževanje za
               pridobitev vozniškega izpita. Ta določba je na primer taka, kot če bi, recimo,
               Avto-moto zvezi Slovenije podelili v zakonu izključno pravico, da se lahko samo pri
               njih opravljajo vozniški izpiti.</p>
               <p>Drugi argument je bila ukinitev Javne agencije za varnost prometa. Agencija se ne
               ukinja, se preoblikuje, ker za njeno ustanovitev v letu 2010 oziroma 2011 ni bilo
               nobenih smiselnih razlogov, je v celoti proračunsko financirana, nima lastnih
               prihodkov. V preteklem delovanju njeno delovanje ni pomenilo neke nove dodane
               vrednosti. V Državnem zboru je predsednik – in tudi vodje poslanskih skupin – v tem
               mesecu dobil poročilo, ki govori o tem, da so bile pri delovanju te agencije
               ugotovljene številne nepravilnosti, v njej poteka ne ena, več kriminalističnih
               preiskav, predvsem na področju izpitov. Skratka, ogromno denarja je bilo porabljenega
               za neke neproduktivne akcije. Recimo za Ustavi se, vlak se ne more, nekaj 100 tisoč
               evrov, zaradi tega je trpelo sofinanciranje drugih nepridobitnih organizacij, ki so
               kvalitetno opravljale delo na tem področju. Predlog, ki je v tej noveli, je smiseln,
               zagotavlja delovanje v okviru organa v sestavi ministrstva in to je tudi eden izmed
               razlogov, da bi bilo treba to novelo zakona podpreti.</p>
               <p>Razumem, da Socialni demokrati, ker so bili v času Pahorjeve vlade, takrat ko so se
               širom ustanavljale te agencije in ostale paradržavne institucije, ne morejo tega
               podpreti. Ne razumem pa tega preobrata pri stranki Gregorja Viranta in Viktorja Karla
               Erjavca, ki sta še do nedavnega to usmeritev po racionalizaciji in bolj učinkovitem
               delovanju podpirali.</p>
               <p>V poslanski skupini bomo novelo podprli.</p>
            </sp>
            <sp xml:id="SDZ6-Redna-12-2013-03-28.sp128">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Odpiram glasovanje. Glasujemo. Navzočih 84 je poslank in poslancev, za je glasovalo
               30, proti 52.</p>
               <p><stage>(Za je glasovalo 30.)</stage> <stage>(Proti 52.)</stage></p>
               <p>Ugotavljam, da sklep ni bil sprejet, zato je zakonodajni postopek o predlogu zakona
               končan.</p>
               <p>S tem zaključujemo to točko dnevnega reda. <title>Nadaljujemo s prekinjeno 7. točko
                  dnevnega reda, to je s prvo obravnavo Predloga zakona o spremembah in dopolnitvah
                  Zakona o cestah.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o cestah je primeren za nadaljnjo obravnavo. Odpiram
               glasovanje.</p>
               <p>Glasujemo. Navzočih 84 je poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je sklep sprejet, zato bo predlog zakona dodeljen v obravnavo Odboru
               za infrastrukturo in prostor kot matičnemu delovnemu telesu.</p>
               <p>S tem zaključujemo to točko dnevnega reda. <title>Nadaljujemo s prekinjeno 8. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o motornih vozilih.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o motornih vozilih je primeren za nadaljnjo obravnavo. Odpiram
               glasovanje.</p>
               <p>Glasujemo Navzočih 84 je poslank in poslancev, za je glasovalo 33, proti 49.</p>
               <p><stage>(Za je glasovalo 33.)</stage> <stage>(Proti 49.)</stage></p>
               <p>Sklep torej ni bil sprejet in zakonodajni postopek je končan.</p>
               <p>S tem zaključujemo to točko dnevnega reda.</p>
               <p>Prekinjam 12. sejo Državnega zbora, ki jo bomo nadaljevali 2. 4. ob 10. uri.</p>
               <p>Na svidenje. <title><stage>(SEJA JE BILA PREKINJENA 28. MARCA 2013 OB 14.28.)</stage></title>
               </p>
            </sp>
         </div>
      </body>
   </text>
</TEI>
