<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Izredna-13-2012-05-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6F858F8AB4F593EAC1257A0800491978</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=6F858F8AB4F593EAC1257A0800491978</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-13-2012-05-10.DZ" n="13">
               <name>Izredna</name>
               <date when="2012-05-10"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-13-2012-05-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">13. izredna seja</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsednici
            Renata Brunskole in Romana Tomc. </stage>
            <stage type="time">Seja se je začela ob 9. uri.</stage>
            <sp xml:id="SDZ6-Izredna-13-2012-05-10.sp1">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 13. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne moreta udeležiti gospod Matjaž Han od 15. ure
               dalje in gospod Roberto Battelli. Na sejo so vabljeni predsednik Vlade in minister za
               finance k 2. točki dnevnega reda ter predstavniki Vlade k vsem točkam dnevnega reda.
               Vse prisotne lepo pozdravljam!</p>
               <p>Čaka nas obravnava proračunskega paketa. Ta teden je verjetno eden napornejših v
               slovenski parlamentarni zgodovini, zato se vam vsem, poslankam in poslancem,
               zahvaljujem za opravljeno delo skozi dneve in noči, še posebej tudi vsem sodelavkam
               in sodelavcem v službah Državnega zbora.</p>
               <p>Prehajamo na <title>določitev dnevnega reda</title> 13. izredne seje Državnega zbora.</p>
               <p>Predlog dnevnega reda ste prejeli v torek, 8. maja 2012, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za širitev dnevnega reda nisem prejel, zato Državnemu
               zboru predlagam, da za današnjo sejo določi dnevni red, kot ste ga prejeli s
               sklicem.</p>
               <p>Odločali bomo o dnevnem redu, zato vas prosim, da preverite delovanje glasovalnih
               naprav.</p>
               <p>Glasujemo o dnevnem redu. Navzočih je 69 poslank in poslancev, za je glasovalo 64,
               proti 5.</p>
               <p><stage>(Za je glasovalo 64.)</stage> <stage>(Proti 5.)</stage></p>
               <p>Ugotavljam, da je dnevni red 13. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE POROČILO O RAZVOJU 2012.</title>
               </p>
               <p>Vlada je navedeno poročilo Državnemu zboru poslala na podlagi 239. člena Poslovnika
               Državnega zbora. Na podlagi drugega odstavka 239. člena Poslovnika sem vam ga 20.
               aprila 2012 poslal v seznanitev. Pri tej točki dnevnega reda ni razprave, niti ni
               odločanja, Vlada poročilo samo predstavi. Za obrazložitev poročila dajem besedo mag.
               Boštjanu Vasletu, direktorju Urada za makroekonomske analize in razvoj.</p>
               <p>Izvolite, mag. Vasle.</p>
            </sp>
            <sp xml:id="SDZ6-Izredna-13-2012-05-10.sp2">
               <speaker>MAG. BOŠTJAN VASLE:</speaker>
               <p>Spoštovane poslanke in spoštovani poslanci, spoštovani predstavniki Vlade, lepo
               pozdravljeni!</p>
               <p>Na Uradu za makroekonomske analize smo tudi letos pripravili strukturni pregled
               dogajanj na gospodarskem, socialnem in trajnostnem področju in v nadaljevanju vam bom
               predstavil ključne ugotovitve glede najpomembnejših makroekonomskih gibanj v
               Sloveniji.</p>
               <p>Ključna ugotovitev naše analize na področju gospodarskega razvoja je, da se je
               razvojno dohitevanje Slovenije, ki smo mu bili priča v zadnjih 15 letih, v obdobju
               krize prekinilo. V letih 2008, 2009 smo se približali povprečni razvitosti evrskega
               območja na vsega 9-odstotnih točk, v času krize pa smo se začeli oddaljevati in
               zadnji podatki kažejo, da za povprečjem zaostajamo približno 15 %. Povedano z drugimi
               besedami, vrnili smo se v razmere, ki smo jih beležili nekje med letom 2003 in 2004.
               Kaj so razlogi za to razvojno nazadovanje? V bistvu gre za dve skupini dejavnikov. Na
               eni strani Slovenija še vedno ohranja relativno dobre rezultate glede stopnje
               zaposlenosti, na drugi strani pa imamo velike težave s produktivnostjo. V povprečju
               dosegamo v celotnem gospodarstvu le 60 % povprečne produktivnosti Evropske unije, v
               Sloveniji pa v tem trenutku ne ostaja niti ena gospodarska panoga, ki bi dosegala
               povprečje te produktivnosti, kaj šele, da bi se približali tistim državam, ki so
               najboljše, ki izstopajo in s katerimi se želimo primerjati.</p>
               <p>Kaj so ključni razlogi za to zaostajanje pri produktivnosti? Če naštejem samo
               najpomembnejše. Gre za to, da imamo v tem trenutku v Sloveniji, v strukturi
               gospodarstva še vedno zelo nizek delež industrije, ki jo lahko označimo kot
               tehnološko zahtevna, srednje zahtevna in visoko zahtevna, da imamo tudi v segmentu
               visoko tehnološko zahtevnih panog nizko produktivnost. Imamo sicer relativno
               zadovoljiv obseg vlaganj v raziskave in razvoj, vendar ta sredstva zelo slabo
               koristimo. Če navedem samo eno primerjavo, Slovenija prijavi na milijon prebivalcev
               približno 60 patentov. Povprečje Evropske unije znaša 120 patentov na milijonov
               prebivalca. Naslednje stvar, ki hromi naš potencial za povečanje produktivnosti, so
               neučinkovitosti v izobraževalnem sistemu, predvsem v terciarnem izobraževanju.
               Ankete, ki so bile narejene v celotni Evropski uniji, kažejo, da je delež
               delodajalcev, ki niso zadovoljni z veščinami diplomantov v Sloveniji, izredno visok.
               Praktično obstaja v celotni Evropski uniji samo ena država, kjer je ta delež višji, v
               Sloveniji je nezadovoljnih kar 18 % vseh delodajalcev z veščinami diplomantov,
               povprečje Evropske unije znaša 8 %. V najuspešnejših državah, na primer Nemčija,
               Danska, Norveška, pa ta delež znaša samo 3 %.</p>
               <p>Naslednja stvar, ki hromi našo produktivnost, je naraščanje realnih stroškov dela.
               Zaradi ukrepov, ki so bili sprejeti v preteklosti, tako dvig minimalne plače kot
               izplačila nagrad v gospodarstvu tudi po tem, ko so se gospodarski rezultati že
               poslabšali, je privedlo do tega, da se stroški dela na enoto proizvoda v Sloveniji v
               tem trenutku povečujejo preko 6%, medtem ko se v povprečju Evropske unije povečuje
               samo za 1 %. Ta primerjava kaže torej šestkrat slabši položaj Slovenije, kot je v
               povprečju Evropske unije. Poleg tega pa smo v Sloveniji še vedno priča visoki vlogi
               države v gospodarstvu in tudi v negospodarstvu, kar je seveda povezano z
               neučinkovitim vodenjem podjetij. Poleg teh težav, ki hromijo našo sposobnost za dvig
               produktivnosti, imamo težave tudi s financiranjem države in tudi podjetij. V zadnjih
               letih se je namreč proračunski primanjkljaj močno povečal. Kot je razvidno na tem
               grafu, ki je pred vami, smo praktično v celotnem obdobju v zadnjih 15 let beležili
               strukturni primanjkljaj, to je tisti primanjkljaj, ki nastane zaradi ekonomskih
               politik, s tem da so ugodni gospodarski rezultati pred letom 2008 zakrivali ta
               gibanja in je bil dejanski primanjkljaj majhen oziroma smo imeli celo izravnan
               proračun v letu 2007, po izbruhu krize pa se je javnofinančni položaj močno
               poslabšal, in to je privedlo do oteženega dostopa do virov financiranja za Slovenijo.
               Republika Slovenija se v tem trenutku praktično zelo težko zadolžuje na mednarodnih
               trgih. Če pogledamo, kaj se je dogajalo v preteklosti, ko smo imeli gospodarsko rast,
               ki je znašala nekje med štirimi in petimi odstotki, se je Slovenija zadolževala po
               nižji obrestni meri, obrestna mera je bila nižja od 5 %, sedaj, ko smo priča padcu
               gospodarske aktivnosti oziroma ko pričakujemo, da se bo letos aktivno znižala za
               približno 1 %, pa znaša naša cena zadolževanja nekaj več kot 5 %, kar je s tega
               makroekonomskega vidika seveda nevzdržno stanje. Posledično se te razmere na področju
               zadolževanja države prenašajo tudi v bančni sektor, naše banke se zato težje
               zadolžujejo na mednarodnih trgih in ta otežen dostop do virov financiranja je
               pomemben dejavnik, zakaj imajo v Sloveniji večji padec gospodarske aktivnosti, kot ga
               imajo ostale članice evrskega območja oziroma zakaj pričakujemo tudi v naprej slabše
               gospodarske rezultate. Če dodamo k vsem tem dejavnikom,ki zavirajo našo rast, še
               nizke tuje investicije, ki na eni strani zavirajo prenos znanja v Slovenijo, na drugi
               strani pa zavirajo tudi prenos novih virov v Slovenijo, potem lahko ugotovimo, da
               Slovenija v zadnjih letih izgublja svoj tržni delež na mednarodnih trgih. Primerjava
               kaže, da smo v tem trenutku po zadnjih podatkih tam, kjer smo bili pred približno 10
               leti, to je leta 2010, 2011. Naš tržni delež se je pred krizo do leta 2008 postopno
               povečeval, v času krize pa se je začel zmanjševati, kar z drugimi besedami pomeni, da
               nas naše konkurentke, Češka, Slovaška, Poljska, torej države, s katerimi tekmujemo na
               mednarodnih trgih, počasi izrinjajo s teh trgov, torej oddaljevanje od gospodarskega
               cilja.</p>
               <p>Če nadaljujem s socialnim razvoj oziroma z dosežki, ki jih beležimo na trgu dela in v
               socialnih sistemih, potem je v času krize tudi tukaj prišlo do odstopanja do
               zastavljenih ciljev oziroma do velikega poslabšanja razmer. Tudi tukaj beležimo
               rezultate, ki jih v preteklih 10, 15 letih nismo bili vajeni. Slovenija se je namreč
               v zadnjih letih postopno približevala Evropski uniji. Postopoma so se izboljševali
               materialni pogoji življenja in s tem tudi blaginja prebivalstva. Kriza pa je ta
               razvoj dogodkov, ta potek dogodkov prekinila tudi na socialnem področju.</p>
               <p>Najprej bi začel s poslabšanimi razmerami na trgu dela. Vsi vemo, da se je
               brezposelnost v času krize močno povečala, da se je zaposlenost zmanjšala, vendar ob
               teh slabih podatkih so se poslabšale tudi strukture na trgu dela. Tukaj bi omenil
               samo to, da se je na primer delovna aktivnost starejših močno povečala, z 31 % pred
               dvema letoma na kar 35 %, da se je podvojila stopnja dolgotrajne brezposelnosti, v
               letu 2009 je na primer znašala 1,7 %, po zadnjih podatkih znaša 3,5 %, prišlo pa je
               tudi do močne segregacije na trgu dela. Imamo namreč dva problema. Ko pogledamo, kaj
               se dogaja z zaposlenostjo mladih, potem Slovenija v mednarodnih primerjavah zopet
               prednjači, žal v negativnem smislu. V Sloveniji imamo praktično največji delež
               začasnih zaposlitev med mladimi. Če pogledamo ta starostni segment med 15 in 24 let,
               je v Sloveniji kar 80 % te populacije zaposlenih za določen čas, ima torej
               kratkotrajne pogodbe, medtem ko je v povprečju Evropske unije ta številka polovico
               manjša, znaša samo 40 %, v tistih državah, ki so najbolj uspešne, pa ima le 10 %
               mladih pogodbe za določen čas, torej problem na strani mladih. Na drugi strani imamo
               tudi problem pri starejši populaciji. Če pogledamo delovno aktivnost tistih, ki so
               stari med 55 in 64 let, je v Sloveniji delovno aktivnih samo 30 % te populacije,
               medtem ko znaša povprečje v EU 50 %. V tistih državah, ki so najbolj uspešne pa
               dosega 60 %. Ko vse to seštejemo, ugotovimo, da imamo v Sloveniji relativno kratko
               obdobje, ko smo delovno aktivni. Če se primerjamo z državami OECD, je to obdobje
               praktično najkrajše, in to ima seveda posledice tako na zadovoljstvo in blaginjo
               prebivalstva kot tudi na javne finance. Ko seštejemo vse te dejavnike, potem
               ugotovimo, da se je v zadnjih letih realni razpoložljivi dohodek, torej tisti
               dohodek, s katerim razpolagamo prebivalci Slovenije, začel realno zmanjševati. V
               preteklih 10 letih oziroma v obdobju od leta 2000 do leta 2008 se je vsako leto
               realno, torej če ga očistimo inflacije, povečal nekje med 2,5 in 3 %, kriza pa je
               privedla do obrnitve tega trenda, do zasuka tega trenda. V zadnjih treh letih, v
               letih 2009, 2010, 2011, se je ta razpoložljivi dohodek znižal za 3,4 %. Mi na Umarju
               ocenjujemo, da bo do znižanja prišlo tudi v letošnjem letu. In ko bomo sešteli vsa ta
               štiri leta, bomo ugotovili, da se je realni razpoložljivi dohodek znižal za 5%. Če k
               temu dodamo približno 8 % inflacijo, ki je bila v tem obdobju, potem v tem trenutku
               razpolagamo nominalno s kar 13 % manj sredstev za našo potrošnjo.</p>
               <p>Drugi problem, ki bi ga rad omenil na socialnem področju, je staranje prebivalstva.
               Praktično vse države v Evropski uniji se soočajo s tem, da se njihovo prebivalstvo
               stara, vendar vse države niso v enakem položaju. Če se primerjamo z ostalimi državami
               Evropske unije, potem ugotovimo, da je ta problem staranja v Sloveniji med najbolj
               izrazitimi. Če pogledamo, kaj kažejo demografske projekcije za naslednje leto, potem
               lahko ugotovimo, da se bodo v Sloveniji že v naslednjih 15 oziroma 20 letih zgodile
               pomembne spremembe. Delež aktivnega prebivalstva, torej v starostni skupini med 15 in
               64 let, se bo v tem obdobju znižal za nekje med 10 in 15 %, torej manj ljudi bo
               zaposlenih, manj ljudi bo delovno aktivnih, na drugi strani pa se bo delež starejših
               ljudi povečal, starejših od 60 za približno eno polovico, starejših od 80 let pa se
               bo povečal v naslednjih desetletjih skoraj 4-krat. To bo seveda privedlo do dodatnih
               pritiskov na javne finance. Tukaj na tem grafu, če si ga pogledate, je lepo vidno, da
               se bodo odhodki, ki so povezani s socialnimi sistemi, v ozadju katerih je tudi
               staranje prebivalstva, že v obdobju 15 do 20 let povečali za več kot 1,5 odstotne
               točke. To se mogoče na prvi pogled ne zdi veliko, vendar če imamo v mislih, da je
               Slovenija v preteklih letih iz javnih sredstev za celotne raziskave in razvoj v
               Sloveniji namenila le nekaj več kot 1,1%, potem se ta številka postavi v popolnoma
               drugačen kontekst in je jasno, da gre za zelo velike spremembe.</p>
               <p>Imamo pa na tem socialnem področju tudi nekaj kazalnikov, ki kažejo v Sloveniji
               ugodno sliko. Predvsem gre za to, da kazalniki kvalitete življenja večinoma ostajajo
               ugodni oziroma se ponekod celo izboljšujejo. Še vedno namreč v Sloveniji beležimo
               nizko stopnjo tveganja revščine, tudi materialna prikrajšanost je, če se primerjamo z
               ostalimi državami Evropske unije, relativno majhna. Ohranjamo ugodno dostopnost do
               javnih storitev in nekateri kazalci, ki so bili v Sloveniji že tradicionalno ugodni,
               kot je nizka stopnja umrljivosti dojenčkov in dolgo pričakovano obdobje življenja, se
               ohranjajo na teh relativno visokih nivojih.</p>
               <p>Če na kratko povzamem to dogajanje, te spremembe, ki so se zgodile v zadnjih letih v
               Sloveniji, potem lahko ugotovimo, da smo pri številnih kazalnikih oziroma pri
               številnih indikatorjih v tem trenutku tam, kjer je bila Slovenija že leta 2005,
               ponekod celo leta 2004, v nekaterih primerih pa smo se vrnili na razmere, ki smo jih
               dosegli že leta 2002, kar z drugimi besedami pomeni, da tudi mednarodne primerjave
               Slovenije predvsem z ostalimi evropskimi državami kažejo, da smo v številnih primerih
               prav na repu teh primerjav. To pomeni, da so bila pretekla leta oziroma ta leta po
               izbruhu krize z razvojnega vidika za Slovenijo izgubljena. Kaj se je zgodilo?
               Slovenija je imela pred izbruhom krize potencial za gospodarsko rast, ki je znašal
               nekje med 3,5 in 4 %. To pomeni, da smo lahko dosegali povprečno 3,5 % gospodarsko
               rast, ne da bi povzročali večja neravnotežja v slovenskem ekonomskem sistemu, torej
               brez pretiranega zadolževanja, brez pretiranega zunajtrgovinskega presežka, brez
               pretirane inflacije. Po izbruhu krize se je ta potencial močno znižal, več kot
               prepolovil, in v tem trenutku na Uradu ocenjujemo, da je Slovenija v prihodnjih letih
               sposobna dosegati gospodarsko rast, ki bo nižja od 1 %. Naša napoved za letošnje leto
               celo govori o tem, da se bo gospodarska aktivnost tudi letos skrčila za približno
               0,9%.</p>
               <p>Na koncu bi še nekaj besed namenil priporočilom oziroma področjem, za katera mislimo,
               da bi jih bilo treba nasloviti, če se hočemo izogniti oziroma izvleči iz te pasti
               nizke oziroma celo negativne gospodarske rasti. Na prvem mestu so prav gotovo javne
               finance. V tem trenutku je v Sloveniji obseg odhodkov takšen, da ga gospodarstvo ne
               more financirati brez zadolževanja v tujini. Ker pa je to zadolževanje v tujini za
               Slovenijo v tem trenutku močno oteženo, ker so indikativni donosi na naše obveznice
               takšni, da si jih z makroekonomskega vidika ne moremo privoščiti, to kaže na nujnost
               javnofinančne konsolidacije. Treba je narediti ukrepe za racionalizacijo sedanjih
               izdatkov, prevetriti posamezne skupine izdatkov, vendar to ne bo dovolj. Če imamo v
               mislih demografsko sliko slovenskega prebivalstva, če imamo v mislih pričakovane
               pritiske, ki jih bo staranje prebivalstva imelo na javne finance, potem v
               srednjeročnem obdobju ne bo mogoče uravnotežiti javnih financ brez tega, da
               posodobimo tudi sisteme socialne zaščite. Tu gre na prvem mestu za pokojninski
               sistem, potem pa tudi za zdravstveni sistem in sistem dolgotrajne oskrbe. Te
               spremembe na področju socialnih sistemov niso nujne samo zaradi uravnoteženja javnih
               financ, ampak tudi zaradi tega, da bomo tudi tem generacijam, ki se bodo upokojevale
               v naslednjih letih, omogočili vsaj enak standard oziroma vsaj enake pogoje, kot jih
               imajo generacije oziroma prebivalci, ki so se upokojevali v preteklosti.</p>
               <p>Torej javne finance so na prvem mestu, sledi modernizacija sistemov socialne zaščite
               in tretje veliko področje, ki ga bomo morali v Sloveniji nasloviti za obnovitev
               gospodarske rasti, je področje konkurenčnosti. Slovenija je majhna država in če
               primerjamo naš izvoz z bruto domačim proizvodom, potem znaša ta primerjava kar 70 %.
               Slovenija je ključno odvisna od tega, kako se uspemo pozicionirati na tujih trgih,
               kako se uspemo prebiti na tuje trge in potem tudi ostati na tujih trgih. In če
               hočemo, da bomo to dosegli, da se obrne ta negativni trend, ko se nam tržni delež
               zmanjšuje, potem bo treba povečati konkurenčno sposobnost slovenskega
               gospodarstva.</p>
               <p>In še zadnja stvar. Velike težave na trgu dela in ti strukturni problemi kažejo, da
               je naš trg dela zelo rigiden, da imamo težave s prehodom iz brezposelnosti v
               zaposlenost, da je potem tudi ta skupina ljudi, ki so zaposleni, zelo zaščitena, kar
               posledično povzroča težave pri poslovnih odločitvah. Zato mislim, da bi bilo ne
               nazadnje treba nekaj pozornosti nameniti tudi večji fleksibilizaciji trga dela.
               Najlepša hvala.</p>
            </sp>
            <sp xml:id="SDZ6-Izredna-13-2012-05-10.sp3">
               <speaker>PREDSEDNIK DR. GREGOR VIRANT:</speaker>
               <p>Hvala, mag. Vasle, za predstavitev poročila.</p>
               <p>S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE PREDLOG REBALANSA PRORAČUNA REPUBLIKE
                  SLOVENIJE ZA LETO 2012.</title>
               </p>
               <p>Predlog rebalansa proračuna je v obravnavo Državnemu zboru predložila Vlada. Za
               predstavitev Predloga rebalansa proračuna za leto 2012 dajem besedo predsedniku Vlade
               gospodu Janezu Janši.</p>
            </sp>
            <sp xml:id="SDZ6-Izredna-13-2012-05-10.sp4">
               <speaker>JANEZ JANŠA:</speaker>
               <p>Hvala za besedo, spoštovani gospod predsednik. Spoštovane poslanke in poslanci,
               spoštovane državljanke in državljani!</p>
               <p>Državni zbor je danes in jutri pred eno najpomembnejših odločitev v svoji zgodovini.
               Korak, ki ga delamo danes, je prejšnja vlada obljubila našim evropskim partnerjem že
               leta 2010, in smo zadnji v Evropski uniji, ki poskušamo ta korak narediti. Vendar ta
               korak delamo predvsem zaradi nas samih in zaradi naše lastne prihodnosti. Ta korak ni
               enostaven, nikjer ni bil, tudi pri nas ni. Sloveniji gre še posebej pri tem koraku
               tudi za nek psihološki problem in težavo – Slovenija je namreč vse od osamosvojitve
               naprej napredovala. Vse od leta 1991 pa do leta 2008 smo prehitevali povprečen razvoj
               v Evropski uniji. Slovenija je prišla s slabih 45 % povprečne razvitosti evropskega
               okolja na 91 % v letu 2008. Skoraj smo ujeli Italijo v 18 letih, ki je bila za
               polovico razvojnega koraka pred nami na začetku našega samostojnega življenja. Leta
               2008 nas je kriza bolj prizadela kot druge. In od leta 2008 naprej Slovenija ne lovi
               več evropskega povprečja, ampak zaostaja. Po zadnjih podatkih smo padli za več kot 5
               odstotnih točk, kar izničuje tisto prednost, ki smo jo imeli pred vsemi novimi
               državami članicami Evropske unije še na začetku te krize. Kljub temu da nas je kriza
               prizadela, kljub temu da smo v tem času izgubili 60 tisoč delovnih mest doma, toliko
               manj naših državljanov je danes po treh letih in pol zaposlenih v slovenskem
               gospodarstvu, kljub temu da kakšnih 60 tisoč tujih državljanov danes dela manj v
               Sloveniji kot na začetku krize in kljub temu da je gospodarstvo doživelo ob tej krizi
               hud šok, da je propadlo več kot 12 tisoč podjetij in podjetnikov v tem času, je
               večino posledic te krize na standard, na javni sektor, na obseg storitev javnega
               sektorja Slovenija v zadnjih treh letih blažila z zadolževanjem. Se pravi, če lahko
               rečemo, da smo do leta 2008 v Sloveniji bili približno enako, kolikor je to možno,
               deležni rasti blaginje, tega, da je Slovenija napredovala, da so šle plače navzgor,
               pokojnine navzgor, da se je standard povečeval, da je rasla tudi zaposlenost, da se
               je vedno več ljudi lahko izšolalo in tako naprej, pa je od leta 2008 naprej ta slika
               deljena. Po eni strani učinki krize, ki so se zelo poznali v gospodarstvu,
               desettisoči brezposelnih, ki so to krizo najbolj občutili in njihove družine, svojci,
               vsi tisti, ki so bili odvisni od njih, kar je seveda povečevalo pritisk na socialne
               transferje, glede na garantirane oziroma zagotovljen pravice, po drugi strani pa
               javni sektor, ki se v tem času šoku oziroma udarcem krize ni prilagajal oziroma se je
               prilagajal minimalno. Kot veste, leta 2010 je prišlo do soglasja o tem, da se masa
               plač v javnem sektorju ne poveča toliko, zato je bila zamrznjena delna odprava
               plačnih nesorazmerij. Ampak plače so, za razliko od gospodarstva, v javnem sektorju
               ostajale na realni predkrizni ravni ali so se celo povečevale. V tem času, ko smo v
               gospodarstvu izgubili praktično 120 tisoč novih delovnih mest, se je v javnem
               sektorju na novo zaposlilo skoraj 10 tisoč ljudi. Del teh zaposlitev je bil
               upravičen, ker so bile dejanske potrebe in gre za storitveni del javnega sektorja.
               Del teh zaposlitev pa v kriznem času ni bil upravičen. In to je povzročilo škarje, o
               katerih je prej govoril tudi direktor vladnega Urada za makroekonomske analize in
               razvoj.</p>
               <p>Ko govorimo o psihološkem problemu, govorimo tudi o težavah, ki nastajajo vedno, ko
               je treba prvič v zgodovini usklajevati neke ukrepe, ko se indeksi ne povečujejo, ko
               se številke v proračunu ali pa v rebalansu ne povečujejo, ko je treba omejevati
               pričakovanja in ko je treba določene stvari zniževati. Pravzaprav večina generacije,
               ki je soočena s temi usklajevanji, pogajanji in posegi, te izkušnje niti nima. In ne
               glede na to, da obstaja še spomin marsikje na inflacijske čase v bivši državi in na
               probleme takrat, je v človeški naravi to, da se takšne stvari hitro pozabijo,
               zapomnimo si bolj lepe stvari, in na nek način potem visoka pričakovanja in spomini
               na obdobja, ko je šlo vse navzgor, vedno prevladajo. Gre torej poleg javnofinančnega
               tudi za psihološki problem in s tem se danes soočamo.</p>
               <p>Sprejetje rebalansa proračuna za letošnje leto, ki ga bo kmalu polovica že minila, je
               samo prvi korak, eden od treh nujnih korakov za to, da Slovenija izide iz krize, da
               ponovno stopi na pot trajnostne rasti in povečevanja blaginje. Rebalans proračuna, ki
               ga imate pred sabo, je v bistvu ključen ukrep za konsolidacijo – seveda z vsemi
               spremljajočimi akti – slovenskih javnih financ. To je prvi korak. Drugi korak je
               ponovno doseganje gospodarske rasti in tretji korak je novo zaposlovanje oziroma so
               nove zaposlitve v gospodarstvu. Vsi ti trije koraki so med seboj povezani. Tukaj ne
               gre za ali ali ali, ne gre za tri izbire, za tri artikle, ki jih imamo na mizi, in
               zdaj bomo vzeli tistega, ki nam je ljubši. Gre za strukturno povezavo med vsemi temi
               ukrepi in takšne so tudi posledice. In to ni teorija, to je tudi praksa, ki jo lahko
               spremljamo v številih drugih evropskih državah, lahko primerjamo te korake, lahko
               primerjamo učinke teh korakov in lahko vidimo, kje so države, ki so se tega resno
               lotile, in kje so države, kjer so ljudje tiščali oziroma tisti, ki bi morali
               sprejemati odločitve, so tiščali glavo v pesek. Brez konsolidacije javnih financ v
               pogojih moderne ekonomije in enotnega evropskega trga, kamor Slovenija spada, ni
               mogoče ponovno zagnati trajnostne gospodarske rasti. In brez gospodarske rasti ni
               možno pričakovati novih delovnih mest v gospodarstvu. Dokler ne bo novih delovnih
               mest, pa tudi ni možno krepiti socialne funkcije države, ker je realno rast blaginje
               možno financirati samo z realno gospodarsko rastjo oziroma s povečevanjem tega, kar
               ustvarjamo.</p>
               <p>Ko govorimo o konsolidaciji javnih financ, je zmanjšanje proračunskega primanjkljaja,
               in to je eden od osnovnih ciljev tega rebalansa proračuna, ključen ukrep. Slovenija
               je v zadnjih treh letih v povprečju dosegala skoraj ali pa preko 6-odstotni
               proračunski primanjkljaj. Našim partnerjem, ki jih enako kot nas vežejo zaveze pakta
               rasti in stabilnosti in tudi druga pravila v evroobmočju, ker Slovenija ni samo
               članica Evropske unije, je tudi članica evropske monetarne unije, zdaj ta pravila pač
               določajo bistveno drugačne meje. Ko gre za proračunski primanjkljaj, smo mi ne samo
               za nekaj odstotkov presegali mejo treh odstotkov iz veljavnega pakta stabilnosti in
               rasti, ampak smo to presegali za 100-odstotnih točk, tri leta, hkrati smo na tej
               podlagi izjemno povečevali svojo zadolženost, ki je bila na začetku krize druga
               najmanjša v evroobmočju. V zadnjih treh letih smo imeli najvišjo rast zadolževanja v
               Evropski uniji. Brez zmanjšanja proračunskega primanjkljaja ni konsolidacije javnih
               financ. Tukaj ne govorimo zdaj samo o ukrepih za zmanjšanje porabe na odhodkovni
               strani proračuna, govorimo o celovitem sklopu, ker samo tukaj je rešitev. In tudi v
               tem zakonu za uravnoteženje javnih financ, ki ga boste obravnavali pod naslednjo
               točko, so ukrepi na obeh straneh. Vendar pa, še enkrat ponavljam, govorimo o
               rebalansu proračuna za leto 2012 in sprejemamo ga 5. meseca, leto ima 12 mesecev, mi
               ga sprejemamo 5. meseca v letu. Uveljavljen bo, če ne bo zapletov, sredi leta. In to
               dejstvo samo govori o tem, da smo bistveno omejeni pri zmanjševanju proračunskega
               primanjkljaja z ukrepi na prihodkovni strani proračuna, ker gre večinoma za ukrepe,
               ki jih ni možno uveljaviti čez noč, ki jih je v glavnem možno uveljavljati z začetkom
               naslednjega leta. Večji del te razprave nas čaka kmalu, čez nekaj mesecev, ko boste
               morali obravnavati predloge proračunov za naslednji dve leti. Če koga skrbi, da je
               težišče predvsem na ukrepih na prihodkovni strani proračuna, bo še letos močno
               potolažen, ker bo veliko teh ukrepov še na mizi. Upam.</p>
               <p>Ko gre za zadolževanje, je Slovenija dosegla limite. Kriteriji evropskega pakta
               stabilnosti in rasti sicer postavljajo mejo zadolževanja, do katere ni kazni in ki je
               dopustna na 60 % BDP. Mi smo kakšnih slabih 10-odstotnih točk, danes pod to mejo,
               vendar jo bomo dosegli, preden izravnamo proračun. Vsi ti ukrepi, ki so pred nami, ne
               odpravljajo primanjkljaja, ga samo znižujejo, in zadolževanje še vedno potrebujemo za
               to, da bomo približno normalno funkcionirali. Dobili smo številne pripombe na te
               proračunske dokumente z argumentom oziroma z zahtevo, da se poraba poveča, in z
               argumentom, da se lahko še zadolžujemo, ker nismo še tako zadolženi. Smo na skrajni
               meji, če hočemo iz te situacije brez velikih pretresov. Če bi že bili danes na 60 %,
               bi morali zadolževanje takoj ustaviti in potem bi šlo dejansko za drastične ukrepe.
               Poleg tega je pri zadolževanju, bolj si zadolžen, večje so obresti. Bolj si zadolžen
               in slabša strukturna pričakovanja so v javnih financah za naprej, dražje je to
               nadaljnje zadolževanje. Te stvari so seveda med seboj povezane. Eden od pristopov pri
               pripravi rebalansa proračuna in spremljajočih aktov je tudi težnja vlade, da se ta
               bremena pravično porazdelijo. Ta namen imate med nekaj desetinami predlogov oziroma
               ukrepov, predloge za krizne dajatve in krizne davke, ki zadevajo premožnejše dele
               slovenske družbe. Vzpostavljamo varnostno mrežo oziroma cenzuse pri ukrepih, tako da
               zmanjšanja ne prizadenejo tistih, ki živijo na minimalni plači, z nižjo pokojnino
               itd. Tukaj gre za socialno zelo občutljiv pristop, ki ga nismo zasledili v nobeni
               drugi evropski državi, kjer so take ukrepe sprejemali, pa smo praktično vse
               proučili.</p>
               <p>V tej razpravi tudi zaradi istočasnega postopka na Ustavni komisiji se je odpirala
               dodatna debata in povezovanje s proračunsko razpravo o zlatem fiskalnem pravilu. Kar
               se tiče zlatega fiskalnega pravila oziroma cilja, da bomo uravnotežili naš proračun,
               da bomo v prihodnosti porabili toliko, kot ustvarimo oziroma zberemo v njem, je bil
               ta cilj obljubljen našim partnerjem v skupni monetarni uniji in Evropski uniji tudi
               že leta 2010. To ni nekaj, kar se je izmislila ta vlada. Tudi pogajanja o fiskalnem
               paktu so bila zaključena pred začetkom tega mandata in vi ste pravzaprav soglasno
               ratificirali fiskalni pakt, ki terja od nas, da zlato fiskalno pravilo uvedemo v
               notranji pravni red že prejšnji mesec. To zlato fiskalno pravilo je predvsem zaščita
               slovenskih davkoplačevalcev pred avanturističnimi potezami bodisi domače izvršilne
               oblasti bodisi pred ravnanjem v drugih državah, s katerimi delimo isto valuto. Tako
               da vse te razprave, ki se pojavljajo o tem, ali je to sploh treba in tako naprej, ali
               ni to v korist bogatih in tako dalje, so popolnoma deplasirane. Če kaj, potem je v
               tem času, ko je Evropska unija soočena z neodgovornimi ravnanji v nekaterih državah
               članicah, in ta neodgovorna ravnanja plačujejo tudi naši davkoplačevalci, naš
               interes, da do tega ne prihaja več. In ni slovenskega državljana, ki bi bil vesel
               dejstva, da mora garantirati tudi za grške dolgove. S tem, ko uvajamo to zlato
               fiskalno pravilo, uvajamo pravila igre, ki bodo seveda tudi sankcionirana, zaradi
               katerih ne bo več možno trošiti ali pa živeti na račun drugih v evropski družini.
               Proti zlatemu fiskalnemu pravilu je lahko samo nekdo, ki ne razume, za kaj gre, ali
               pa nekdo, ki ima neke svoje interese. Vsekakor pa je zlato fiskalno pravilo v prvi
               vrsti zaščita davkoplačevalcev, navadnega davkoplačevalca, ki ga to pravilo ščiti
               pred prevelikimi riziki in hkrati je zlato fiskalno pravilo tudi zaščita prihodnjih
               generacij, da jih neka neodgovorna generacija tudi v nekem recimo bolj kriznem
               zahtevnem času ne zadolži preko glave. Zaradi tega bom rekel, vsa čast Ustavni
               komisiji, ki je včeraj nadaljevala postopek, in jaz upam, da bo sprememba ustavnega
               člena, ki uvaja to zlato fiskalno pravilo, kmalu v slovenski ustavi, da je to
               velikanski korak, ki ga bo naredil lahko slovenski državni zbor v tem času in bo tudi
               močan signal navzven, ki bo neposredno finančno vplival na izboljšanje našega
               mednarodnega finančnega položaja. Če je kdo upal, da se bo politika v Evropski uniji
               začasno spremenila, da po teh nedeljskih volitvah v Grčiji in Franciji to zdaj ni več
               aktualno, se je seveda močno zmotil. Preprosto zaradi tega, ker tukaj ni druge poti.
               Tukaj ni druge poti. Fiskalni pakt bo v relativno kratkem času stopil v veljavo, za
               uveljavitev je dovolj ratifikacija 12 držav in smo že nekje na polovici. In nobenega
               novega pogajanja ne bo. To je tudi stališče Evropske komisije. Včeraj ste lahko
               slišali tudi izjavo predsednika Evropskega parlamenta, sicer socialista Schulza, ki
               je na enakem stališču in tudi večina drugih držav članic je po teh komunikacijah v
               zadnjih dneh proti kakršnemu koli odpiranju že dogovorjenega. Kam bi pa prišli, če bi
               zdaj po vsakih volitvah, po vsaki državi spreminjali tisto, kar je bilo že
               dogovorjeno ali podpisano. In v nekaterih državah že ratificirano. V kakšno poziciji
               bi bili postavljeni vi kot zakonodajna oblast v tej državi, ki ste že ratificirali
               fiskalni pakt, soglasno pravzaprav, če bi zdaj nekdo v parlamentu rekel: "Ja, pač,
               smo imeli volitve, ne drži več tisto, kar je prejšnja vlada podpisala, pojdimo na
               nova pogajanja." To bi bila res dezavuacija demokracije in začetek rušenja pravil
               igre, na katerih Evropska unija, pa tudi evropska monetarna unija sploh
               temeljita.</p>
               <p>Če po teh volitvah v Grčiji ne bo prišlo do oblikovanja proevropske vlade, ki bo
               sposobna držati obljubo in se držati dogovora, potem bodo seveda v Grčiji nove
               volitve in te volitve bodo tudi odločale o tem, ali želi Grčija ostati v evroobmočju
               ali ne. Zelo verjetno bo do tega prišlo že junija, ker ni velikih izgledov, da bi ti
               zadnji rezultati dali takšno vladno ekipo. Grški volivci se bodo pač odločili, ali
               želijo še ostati v evroobmočju ali ne. Mislim, da jim moramo vsi skupaj to sporočilo
               zelo jasno predstaviti. Treba je vedeti tudi to, da večina grških dolgov danes ni več
               na privatnih komercialnih bankah. Za grške dolgove garantirate vi, garantirajo
               davkoplačevalci širom po Evropi, to so javna sredstva in prišli smo do skrajnih meja,
               ko jih lahko še tvegamo. Prej kot kakršnakoli sprememba pravil igre od tega, kar je
               bilo dogovorjeno, je verjetno zmanjšanje evroobmočja, odhod Grčije ali tistih držav,
               ki niso sposobne spoštovati pravil igre. In iz tega mora tudi Slovenija potegniti
               svoj nauk. Tudi interpretacije, ki se širijo tako po Evropi kot pri nas o tem, kako
               so grški volivci kaznovali tiste stranke, ki so predlagale drastične varčevalne
               ukrepe in dosegle dogovor z Evropsko unijo in Mednarodnim denarnim skladom o
               varčevalnih ukrepih, so samo del resnice. Grški volivci so kaznovali tudi tiste
               politične elite, ki so s prekomernim zapravljanjem in trošenjem državo pripeljale v
               takšno situacijo. Vsakršna druga interpretacija bi bila veliko podcenjevanje
               generacije volivcev, ki na neki temeljni ravni vedno obstaja. Stranki, ki sta največ
               izgubili, sta prej desetletji vladali, in to z absolutno večino, enkrat ena, enkrat
               druga, sta pošiljali napačne podatke Evropskemu statističnemu uradu in omogočili to,
               kar se je pač zgodilo, z goljufanjem.</p>
               <p>Ko govorimo o tem, da je konsolidacija javnih financ nujen predpogoj za novo
               gospodarsko rast, lahko govorimo o strukturni povezavi ali pa o neposredni finančni
               povezavi; morda bi začel s tem, ker je to mogoče bolj razumljivo, pa tudi zelo
               ilustrativno. Že v tem rebalansu proračuna imate ogromno številko, mislim, da 750
               milijonov ali tu nekje evrov, ki jih bo Slovenija letos plačala za obresti za naše
               dolgove. Ta številka je bistveno večja, kot je bila v lanskem letu, in je bistveno
               večja, kot je bila v predlanskem letu. Če to številko primerjate s tako imenovano
               privarčevano vsoto, kar je sicer napačna oznaka, ampak tako se govori, potem vidite,
               da vse, kar bomo privarčevali z znižanjem plač, zmanjšanjem potnih stroškov in na
               vseh ostalih področjih, bomo dali za obresti za dolgove, ki smo jih ustvarili. Nič od
               tega, žal, ne more iti za investicije. In če bomo to pot nadaljevali, bo seveda vsako
               leto šlo več za obresti, ker je pač dolgove treba plačati, in bo še manj za karkoli
               drugega. Zdaj smo na skrajni meji. Se pravi, zmanjšanje zadolževanja, znižanje tega
               pritiska stroškov financiranja oziroma servisiranja naših dolgov je neposredno
               povezano s količino sredstev, ki jih imamo na voljo za investicije, in to tako javne
               kot v gospodarstvu. Tudi to je vse povezano glede na dajatve in obremenitve in tako
               dalje. In to povezavo je treba videti. Enako pomembno, kot da se razbremenimo tega
               pritiska, je tudi ustvarjanje ugodnejšega okolja za domače in tuje podjetnike,
               razbremenitev dela, prožna varnost. To danes tiste evropske države, Slovenija je med
               njimi, ki tega niso naredile, seveda tepe. Španija ima rekordno brezposelnost v
               Evropi tudi zaradi tega, ker španska podjetja zaradi rigidnega trga dela selijo svojo
               proizvodnjo na Slovaško, na Češko in tako naprej, kljub temu da gre za španska
               podjetja. In so v isti poziciji, kot mi, s tem da imajo oni večjo ekonomijo.</p>
               <p>Za novo gospodarsko rast so bistvene tuje investicije, produktivna uporaba sredstev
               iz evropskih skladov, tudi produktivnejša uporaba državnih kapitalskih naložb. To so
               koraki, ki nas čakajo v prihodnje. Razbremenitev dela, nagrajevanje dobrega dela,
               inovacij, to je pot, ki jo je treba ubrati v nasprotju s temi predlogi, da se še
               poveča uravnilovka. V uravnilovki ni izhoda iz gospodarske krize. Tisti, ki več in
               bolje dela, ki je bolj inovativen, mora biti tudi bolje nagrajen. Ne samo v
               gospodarstvu, ampak tudi v javnem sektorju. Zato je vlada v teh pogajanjih s
               sindikati javnega sektorja tudi predlagala, da se plačna nesorazmerja, ki so krivična
               do tistih, ki bolje delajo in več ustvarijo, odpravijo. In smo šli v to, in jaz upam,
               da bo ta dogovor dokončno podpisan.</p>
               <p>Ko govorimo o tem, kaj je pomembno za gospodarsko rast, ali ko se, ne samo pri nas,
               ampak tudi nasploh v evropskem prostoru zdaj odvija ta polemika, ali varčevanje ali
               rast, je treba ponovno poudariti, da gre tukaj za umetno dilemo, brez tega, da
               konsolidiramo javne finance, da zmanjšamo primanjkljaje, da zagotovimo tudi trdnost
               skupne valute, ni pogojev za trajnostno rast. To, da je ta dilema umetna, govori tudi
               vrsta dokumentov, ki jih je Evropska unija oblikovala v teh kriznih časih. Niso
               francoske volitve prinesle razprav o potrebi po gospodarski rasti. Evropska komisija
               je oktobra lanskega leta predstavila dokument, ki natančno govori o tem, katere
               ukrepe je treba sprejeti, in se že sprejemajo, da se v Evropi ponovno zažene
               gospodarska rast, vendar je predpogoj javnofinančna konsolidacija. Včeraj na Shumanov
               dan oziroma dan Evrope je Evropska komisija objavila komunike z naslovom Čas za
               odločitev, akcije za rast, akcije za nova delovna mesta, kjer ponovno predstavlja to
               povezavo med nujnostjo konsolidacije javnih financ v Evropski uniji, še posebej v
               evroobmočju, in gospodarsko rastjo. Te politike obstajajo, Slovenija jih je
               sooblikovala pri njihovem nastajanju v zadnjih letih in teh dogovorov se je treba
               držati, gre tudi za povsem logične odločitve.</p>
               <p>Ko govorimo o tretjem stebru oziroma novem zaposlovanju v gospodarstvu, je zdaj
               jasno, da gospodarska rast, nove investicije edino lahko spodbujajo zaposlovanje v
               gospodarstvu, ni druge produktivne poti. Tukaj nas čakajo resna pogajanja s
               socialnimi partnerji, ta drugi korak pri pripravi socialnega sporazuma, kjer se bo
               treba okrog tega dogovoriti. Ni katastrofa, če nekdo izgubi delo, katastrofa je, če
               delo izgubiš in ne dobiš enako ali bolje plačanega delovnega mesta takoj v realnem
               času. In če za nek kratek čas, ko si pač brezposeln, ni varnostne mreže, mi to
               varnostno mrežo imamo, nadomestila za brezposelnost v Sloveniji so bistveno nižja od
               minimalne plače. Tudi sedaj se bistveno ne poslabšujejo ti pogoji. Vendar pa na drugi
               strani za fleksibilnost nismo nič naredili. To je ena od glavnih ovir pri novih
               investicijah in tudi pri privabljanju tujih investicij.</p>
               <p>Dva dni nazaj so mi pokazali prostor, kjer je že predprejšnja nemška vlada, ki jo je
               še vodil kancler Schroeder, pripravljala Agendo 2010. To je bilo še v času pred
               krizo, ko je Nemčija imela preko 5 milijonov, zgodovinsko veliko število,
               brezposelnih. Moram reči, da je šel spomin nazaj v tiste čase, ko so sindikati in
               mnogi drugi v Nemčiji protestirali proti uvedbi tako imenovanega prožnega trga dela.
               Ta trg je bil uveden. In Nemčija ima danes kljub krizi, ki je v razvitem delu sveta,
               prisotno rekordno nizko stopnjo brezposelnosti. Vsako jutro, če greste po Prešernovi,
               verjetno gre veliko poslancev mimo, vidite vrste. Tudi danes zjutraj je bilo preko
               sto ljudi v vrsti pred nemškim konzulatom, kjer so čakali na delovno vizo za delo v
               Nemčiji. To so ljudje, ki so včasih delali v Sloveniji. Treba se je vprašati, zakaj
               so te vrste tam. Eden od razlogov je ravno v dejstvu, da mi tako imenovanega trga
               dela nismo naredili dovolj prožnega in nas to še čaka, če ne želimo deliti usode
               tistih, ki so na poti propada.</p>
               <p>Tretja izjemno pomembna stvar, ki je bila tudi prej omenjena v nastopu dr. Vasleta,
               je prestrukturiranje naših šolskih programov, če hočete reforma šolstva. Vsaka šola v
               Sloveniji mora narediti tudi analizo tega, kje so njeni diplomanti, koliko teh ljudi
               je dobilo zaposlitev v svojem poklicu, koliko jih je brezposelnih, koliko se jih je
               moralo prešolati. Velikanska večina naših vzgojno-izobraževalnih ustanov teh ocen ne
               dela ali pa niso realne. Ko obiskujemo slovenska podjetja danes, v času, ko imamo več
               kot 110 tisoč brezposelnih, naletimo na primere, ko podjetja iščejo delavce, vendar
               ni teh profilov, jih morajo prešolati in tako naprej. Velikanski razkorak je med
               profili, ki jih producira naš vzgojno-izobraževalni sistem, in med tem, kar
               potrebujemo danes in bomo potrebovali naslednjih deset let. Velikanski razkorak je
               med to produkcijo in med tem, kar bo potreboval evropski trg dela v naslednjih
               desetih letih. Imamo na desetine inštitutov, ki so to vse izračunali, ki to vedo, ki
               so za to dobili sredstva in so plačani, ampak se nič ni storilo za to, da se temu
               prilagodimo. Bo pa to nujno treba narediti.</p>
               <p>Če poskušam strniti argumentacijo za podporo rebalansu proračuna. Korak, ki ga
               delamo, ni enostaven, je pa nujen. Smo zadnji v Evropski uniji, ki se tega lotevamo.
               Ni lažje poti od tega, kar delamo. Je veliko lažnih prerokov, ki vabijo na čeri kot
               sirene mornarje. Ampak vemo, kako se takšno potovanje konča. Naj bodo naš vzor tisti,
               ki so uspešni, ne tisti, ki se problemom izogibajo. Imamo oboje primere, ni treba iti
               daleč po svetu, da jih najdemo. In pametni posnemajo dobre in uspešne, ne pa tiste,
               ki to niso. Torej ni lažje poti, Slovenija je tri leta živela v prepričanju, da se
               bodo stvari popravile same po sebi, da bo vse v redu, ko bo spet Nemčija rastla.
               Nemčija raste, zdaj že dve leti pospešeno, pa se stvari niso kar same po sebi
               uredile. Smo v ponovni recesiji in mislim, da mora biti konec utopičnega prepričanja,
               da se lahko mi kar zadolžujemo, tudi če bi se hoteli, se pač ne moremo, in da bo
               nekdo drug plačal naše račune. Mogoče je nekaj realne osnove za to utopijo obstajalo
               do konca lanskega leta, potem pa je prišla streznitev v obliki 7 % pribitka naše
               desetletne obveznice, kar je znak za vse alarmne zvonce. Jaz mislim, da od takrat
               naprej ne sme biti nobenega utopista več. Danes delamo prvi korak, pred naslednjima
               korakoma bo treba sprejemati tudi zelo zahtevne ukrepe. Ko bo treba nadaljevati ta
               prvi korak s pripravo proračuna za naslednji dve leti, nas čakajo pogajanja s
               socialnimi partnerji za nov socialni sporazum. Kljub vsem zapletom, naporom,
               nesporazumom, mislim, da smo blizu tega, da velikanska večina socialnih partnerjev v
               ekonomsko-socialnem svetu končno podpiše izhodišča za nov socialni sporazum. Mnogi so
               to že storili. In tam se je treba dogovoriti za konkretne, realne in tudi pravične
               korake pri vsem tem, kar je treba narediti za to, da bo Slovenija ponovno začela
               rasti: pri reformi trga dela, pokojninskega sistema, zdravstveni reformi in predvsem
               pri nadaljnjem prilagajanju tega, kar financiramo iz javnega denarja, realnim
               možnostim. Tukaj smo lahko vsaj delno optimisti, naslednji tedni bodo pokazali, kako
               hitro lahko napredujemo s socialnim sporazumom. Vlada bi si zelo želela, lahko rečem
               tudi vladna koalicija bi si zelo želela, če bi tudi opozicija sprejela ponujeno roko
               partnerstva. Že kakšen mesec in pol čakamo na eno samo črko odgovorov na našo
               ponudbo. Predlagali smo tako vsebinski sklop kot tudi protokol o sodelovanju. Doslej
               interesa ni bilo, tudi ni bilo nobene pripombe. Vendar moram reči, da so naša vrata
               še vedno odprta, z današnjim odločanjem delo ni končano, to je šele prvi manjši
               korak, in jaz upam, da bo tudi na tej strani prišlo do drugačnih pogledov in da se bo
               možno dogovoriti.</p>
               <p>Rad bi se ob tej priložnosti tudi zahvalil socialnim partnerjem, s katerimi smo se v
               zadnjih tednih, lahko rečem celo mesecih pogajali, najprej o tem, da smo vsaj
               približno poenotili oceno stanja, v katerem je Slovenija, potem pa tudi o nekaterih
               prvih ukrepih, ki jih zdaj sprejemamo. Popolne enotnosti ni in bi jo bilo tudi
               iluzorno pričakovati, mislim pa, da je vseeno veliko stvari razjasnjenih, da vemo,
               kje smo, da je veliko stvari tudi usklajenih, nekatere tudi podpisane in da je to
               vseeno neka solidna osnova za to, da gremo naprej s socialnim sporazumom. Rad bi se
               zahvalil tudi svojim kolegom v vladi, ki so poleg vsega napornega rednega dela in
               dodatnega dela, ki na vsako vlado pade na začetku mandata, vsi zelo resno šli v te
               pogovore in pogajanja ter noč in dan delali na tem, da smo veliko stvari uskladili.
               Vsem skupaj se je treba zahvaliti tudi za potrpežljivost, to je bil en tak dober
               trening za to odločilno fazo pogovorov in pogajanj v okviru socialnega sporazuma.
               Upanje umira zadnje, in jaz še vedno upam, da bo možno ključne korake uskladiti,
               končno je od njih odvisna naša skupna prihodnost, in da ves ta napor ni bil
               zaman.</p>
               <p>Rad bi se zahvalil tudi vsem tistim, ki ste v matičnem delovnem telesu za finance v
               zadnjih dneh tudi noč in dan delali na tem, da danes lahko sprejemamo te pomembne
               odločitev.Še enkrat prosim za razumevanje glede samega postopka. Vlada nima časa še
               en mesec, Slovenija nima časa še en mesec ali pa dva meseca, da bi se še pogajali pa
               še pripravljali. Kot že rečeno, sprejemamo proračunske dokumente za leto 2012, za
               leto, ki ga je pol že minilo oziroma ga bo pol minilo, predno bodo stopili v veljavo.
               In vsako nadaljnjo odlašanje bi bilo katastrofalno.</p>
               <p>To čakanje je bilo dolgo tri leta in pol in še en dan ne bi več prinesel. Kot rečeno,
               apeliram na razumevanje glede samega postopka. Enostavno ni bilo možno, enostavno bi
               bilo utopično pričakovati, da lahko mi v tem realnem času, ki ga imamo na voljo za
               to, da nekaj še naredimo z rebalansom proračuna za letos, vsakega od teh nekaj deset
               zakonov posebej damo v proceduro in zapeljemo to čez vse te komplikacije, ki
               obstajajo. Potrebovali bi dve do tri leta, da se vse to naredi. Mislim, da to ni
               nikomur v interesu. Zaradi tega je bilo tudi vaše delo, se pravi delo poslancev,
               bistveno bolj naporno. Gre za zahtevno materijo, bilo je nekaj hude krvi, ampak to je
               vse razumljivo.</p>
               <p>Hvala za ta trud, ki ste ga vložili za to, da je procedura prišla do te točke, pri
               nadaljevanju pa vam želim čim bolj srečno in modro roko. Gre dejansko za našo skupno
               prihodnost. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp5">
               <speaker>PREDSEDNIK DR. GREGOR VIRANT:</speaker>
               <p> Zahvaljujem se predsedniku Vlade za predstavitev rebalansa in dajem besedo še
               ministru za finance dr. Janezu Šušteršiču.</p>
            </sp>
            <sp xml:id="SDZ6-Izredna-13-2012-05-10.sp6">
               <speaker>DR. JANEZ ŠUŠTERŠIČ:</speaker>
               <p>Spoštovani, spoštovane!</p>
               <p>Dovolite, da tudi sam na kratko predstavim nekaj osnovnih značilnosti rebalansa in
               spremljajočih ukrepov v zakonu za uravnoteženje javnih financ, ki pravzaprav omogoča
               sprejetje takšnega rebalansa.</p>
               <p>Mi smo pri pripravi rebalansa izhajali iz dveh ključnih številk. Ena je ocena
               prihodkov, se pravi, koliko ob v glavnem obstoječem sistemu obremenitev gospodarstvo
               ustvari za financiranje javne porabe. Ta številka je okroglo 8 milijard evrov in
               izhajali smo iz cilja, da primanjkljaj državnega proračuna letos ukrotimo na raven 3
               % bruto domačega proizvoda oziroma v številki na milijardo evrov, kar nam je
               postavilo tudi zgornjo mejo odhodkov okroglo približno na 9 milijard evrov. Ta
               številka glede odhodkov, 9 milijard evrov, je za več kot milijardo nižja od tiste, ki
               je bila predvidena s proračunom, ki danes še vedno velja, in tudi ta številka glede
               ocene prihodkov, ki je letos realna, je za več kot pol milijarde nižja od tiste, na
               katero se je računalo pri pripravi rebalansa, ki trenutno še vedno velja. Eden od
               razlogov je tudi ocena, da bo letos bruto domači proizvod približno za 4,5 milijarde
               nižji od tistega, na kar se je računalo v času, ko se je letošnji proračun
               pripravljal.</p>
               <p>Glede na lansko realizacijo tudi predvidevamo manj odhodkov, kot jih je bilo lani
               realiziranih, za slabih 400 milijonov evrov. Če k temu dodamo še vse tisto, kar v
               lanski realizaciji ni bilo ali pa ne v enaki meri, pa je letos nujno, recimo višji
               izdatki za obresti, pridemo skupaj do tega, da smo morali z različnimi ukrepi
               dejanske odhodke glede na lani znižati za približno 800 milijonov evrov.</p>
               <p>To so te osnovne številke. Kako smo to storili? Najprej tako, da smo začeli resne
               procese, racionalizacije varčnega obnašanja pri materialnih stroških. Vlada je
               sprejela celo vrsto sklepov, praktično vsak teden na tem področju, šli smo skozi
               proračun skupaj z ministri in ministrico, preverjali programe različnih politik,
               investicij, in skušali vse tisto, kar se nam ni zdelo absolutno nujno, prilagoditi.
               Kljub temu samo na ta način tega cilja, ki smo si ga postavili, ni bilo možno doseči,
               zato smo se odločili, da se lotimo tudi sprememb vse tiste zakonodaje, na kateri
               odhodki državnega proračuna in javnih blagajn temeljijo. To smo naredili v več krogih
               pogovorov. Vse te spremembe so zdaj zajete v zakonu za uravnoteženje javnih financ.
               Ker pomemben del javnih odhodkov predstavljajo tudi izdatki za politike na trgu dela,
               za družinsko politiko, za socialno politiko, smo morali predlagati določene
               prilagoditve tudi v predpisih, ki določajo te izdatke. Brez tega enostavno cilja ne
               bi mogli doseči. Enako smo morali s spremembo zakonodaje ali pa drugih predpisov
               predlagati precejšnje prilagoditve v delovanju javnega sektorja tudi na področju
               plačil za delo tistih, ki v javnem sektorju delajo, oziroma nadomestil drugih
               stroškov, povezanih z delom. Tudi to je bilo nujno. Zdelo se nam je tudi upravičeno,
               glede na to, da so bile v preteklih letih prilagoditve na krizo bistveno večje v
               zasebnem kot v javnem sektorju.</p>
               <p>Ti ukrepi seveda niso enostavni. Zavedamo se, da bodo prizadeli marsikoga, in jih ni
               bilo enostavno predlagati, tudi ne enostavno zagovarjati. Tudi na povsem osebni ravni
               smo velikokrat morali pogledati ljudem v oči in jih prepričevati, da dejansko
               verjamemo, da je to edina možnost, ki jo v Sloveniji danes imamo.</p>
               <p>Zakaj je treba s temi koraki uravnoteženja javnih financ hiteti? Zaradi tega, ker
               podatki za pretekla leta kažejo, da se primanjkljaj v zadnjih treh letih sploh še ni
               začel zmanjševati v Sloveniji. Vemo pa vsi, da bo že ta teden tudi Evropska komisija
               podala svojo oceno, ali je Slovenija na pravi poti, da izpolni tiste zaveze, ki smo
               jih kot država uradno dali. Ključna od teh zavez je, da bo v prihodnjem letu, v letu
               2013 primanjkljaj celotnega javnega sektorja pod 3 % bruto domačega proizvoda, kar
               pomeni za več kot polovico manjši, kot je bil še lani. Zato enostavno ne moremo
               čakati priprave proračuna za prihodnje leto, ampak smo morali že letos s tem
               rebalansom predlagati ukrepe, ki nam omogočajo, da se prepričljivo približamo temu
               cilju, ki ga moramo prihodnje leto doseči. Takšen planiran primanjkljaj proračuna
               države, ki ga s tem rebalansom predvidevamo, se pravi 3 % bruto domačega proizvoda,
               nam bo omogočil, da bo tudi primanjkljaj celotnega sektorja države in celotnega
               javnega sektorja nekje med 3 in 4 % bruto domačega proizvoda. In nam bo omogočil, da
               prihodnje leto načrtujemo proračun tako, da bomo izpolnili to zavezo, ki smo jo dali.
               Morda bodo na začetku, ker smo imeli pravzaprav zelo malo časa ne samo za pripravo
               ukrepov, ampak tudi za njihovo predstavitev, še kakšne manjše razlike v številkah, o
               katerih bomo govorili tukaj in jih bomo uradno sprejeli kot svoj cilj, in pa tistim,
               kar bodo prve ocene s strani Evropske komisije, vendar, kar je za nas bistveno, je
               predvsem vsebinska ocena, da uspevamo s temi ukrepi in z drugačnim načinom dela
               obračati slovensko javnofinančno politiko v pravo smer in da smo na pravi poti, da
               svoje zaveze v tem roku, ki je bil postavljen, izpolnimo.</p>
               <p>Vprašanje, ki se velikokrat pojavlja v zvezi s temi ukrepi, je, ali bodo prizadeli
               gospodarsko rast. To vprašanje je postavljeno v okviru razmišljanja, ki po mojem
               mnenju ni primerno ali pa ne ustreza situaciji, v kateri je danes Slovenija , ne
               ustreza možnostim, ki jih slovenska ekonomska politika danes ima. Mi enostavno ne
               moremo razmišljati o tem, da bi, recimo, povečali primanjkljaj ali pa ohranili enak
               primanjkljaj, pa ta sredstva iz zadolževanja namenili za pospeševanje gospodarske
               rasti, in to iz več razlogov. Prvič, ker izkušnje preteklih let dokazujejo, da takšna
               politika v majhnem odprtem gospodarstvu ne daje pravih rezultatov. Mi že imamo za
               sabo tri leta visokih primanjkljajev, pa imamo še vedno gospodarsko rast okoli 0 % in
               imamo število brezposelnih, ki narašča. Hkrati mislimo, da je ključna beseda, ki je
               potrebna, da ji sledimo, da bi omogočili nov investicijski zagon, kredibilnost,
               prepričljivost ekonomske politike in Slovenije kot okolja za naložbe. Jaz ne
               verjamem, da je proračun lahko gonilo gospodarske rasti, vsaj ne glavno gonilo
               gospodarske rasti. Proračun mora biti pripravljen tako na prihodkovni in na
               odhodkovni strani, da je vzdržen in da je spodbuden za tiste, ki želijo v neki državi
               investirati, tako domačini kot tujci. To bitko za kredibilnost smo v preteklih letih
               izgubili. Jaz bi vam lahko, če bi mi časovne omejitve to dopuščale, povedal veliko
               zgodb, ki sem jih slišal v zadnjih tednih s strani ljudi, zlasti iz tujine pa tudi
               domačih ljudi, ki so želeli v Sloveniji investirati, pa za to ni bilo pravega
               posluha, so dobili obljube, ki potem niso bile izpolnjene ali pa so se zaleteli v zid
               birokratskih in drugih ovir. Te stvari moramo spremeniti in veliko narediti za svojo
               prepričljivost, sicer tudi drugi projekti, ki vlado čakajo, zagon investicijskega
               cikla, dokapitalizacija bank, brez sodelovanja proračuna in podobno ne bodo mogli
               biti uspešni, zato je nujno to fiskalno prilagoditev narediti danes in jo narediti
               tako, da bo prepričljiva. Tudi z računi, ki nam jih uradni makroekonomski
               napovedovalci vlade predstavljajo, govorijo o tem. Res je, da so opozorili, da bo
               letošnja prilagoditev proračuna nekoliko negativno vplivala na gospodarsko rast,
               približno za 0,5 % BDP, vendar so hkrati tudi opozorili, da bi brez teh ukrepov v
               naslednjih letih bilo samo še slabše. Medtem ko sedaj lahko računamo na pozitivno
               gospodarsko rast v naslednjih letih, bi, če tega fiskalnega uravnoteženja ne bi
               predlagali, vse do leta 2015 imeli upadanje gospodarske aktivnosti in naraščanje
               brezposelnosti tja do 15 in več odstotkov. To je tisti scenarij, ki se mu želimo s
               temi ukrepi izogniti.</p>
               <p>Od takrat, ko smo kot vlada predlagali te ukrepe,Predlog zakona za uravnoteženje
               javnih financ in Predlog rebalansa, so potekala intenzivna usklajevanja s sindikati,
               javnostjo, interesnimi skupinami in smo tudi prisluhnili določenim opozorilom in
               predlogom s strani opozicije. Rezultat tega pogajanja, teh pogovorov so določene
               spremembe. V ukrepih, ki smo jih predstavljali skozi amandmaje v minulih dneh na
               sejah matičnega odbora in tudi danes na seji, bomo to počeli. Naj jih nekaj omenim.
               Na področju socialne politike, politike trga dela smo ukrep ukinitve brezplačnega
               vrtca spremenili v ukrep, s katerim bodo starši za drugega otroka prispevali 30 %
               stroškov, pač glede na razred, v katerega so uvrščeni. Tretji in nadaljnji otroci
               bodo pa še naprej imeli brezplačni vrtec. Starševski dopust bo ves čas 90 % plače in
               ne v zadnjih mesecih 80 %, kot smo sprva predlagali. Najvišja višina starševskega
               dopusta bo omejena na 2-kratnik povprečne plače in ne na 1,5. Nadomestilo za
               brezposelne bo v prvih mesecih ostalo takšno, kot je, ga bomo pa v drugem letu
               trajanja brezposelnosti zmanjšali na 50 %, da spodbudimo iskanje dela in tudine bomo
               skrajšali trajanja, v katerem upravičenci prejemajo to nadomestilo za brezposelne. 2.
               maj bo še naprej praznik. Hkrati smo tudi, sledeč predlogom, ki so prišli s strani
               sindikatov in tudi opozicijskih strank, v sam zakon za uravnoteženje javnih financ
               vpeljali nekaj ukrepov na davčni strani, ki bodo olajšali financiranje fiskalne
               prilagoditve in poskušajo zajeti premoženje, kapital, ki do sedaj ni bil dovolj
               obdavčen. Gre za dodatni davek na visoko vredne nepremičnine nad vrednostjo enega
               milijona evrov. Gre za dodatno obdavčitev zmogljivih velikih dragih vozil in plovil.
               Gre za povišanje stopnje dohodkov od kapitala z 20 % na 25 %, gre tudi za uvedbo
               četrtega davčnega razreda pri dohodnini, 50% v višini petih povprečnih plač kot
               začasen protikrizni davek za leti 2013 in 2014, in gre tudi za ukrep, ki smo ga
               predlagali v zakonu, če prihodnje leto ne dosežemo cilja, da se primanjkljaj
               državnega proračuna spusti pod 3 % bruto domačega proizvoda, se v letu 2014
               avtomatično dvigne stopnja davka na dodano vrednost za toliko, kot bi bil prihodnje
               leto ta presežni primanjkljaj, se pravi vgradili smo nek avtomatični stabilizator. Na
               področju javnega sektorja smo v pogajanjih s sindikati pristali na zmanjšanje
               znižanja plač z 10 %, kot je bilo predvideno z zakonom, na 8 %. Pristali smo na to,
               da se oba koraka odprave nesorazmerij odpravita takoj, hkrati z znižanjem plač, in na
               nekatere prilagoditve pri nekaterih drugih prejemkih, povezanih z delom. Pristali smo
               tudi na to, da se diskusija o normativih v izobraževanju prestavi iz tega zakona v
               dogovarjanje v naslednjih nekaj tednih.</p>
               <p>Kako bomo finančne učinke teh prilagoditev pokrili? S prilagoditvami znotraj
               rebalansa z ustreznimi amandmaji. Da bi to lahko storili, smo v zadnjih dneh
               predlagali še en ukrep, ki je bil vezan na priznavanje posebnih obdobij pri
               upokojitvi, obdobij šolanja, vojaščine in podobno. Glede na to, da smo želeli
               predvsem doseči dogovor s socialnimi partnerji, smo ta ukrep včeraj umaknili in bomo
               sredstva za pokrivanje teh dogovorov, vrednost približno 100 morda nekaj več
               milijonov, zagotovili s prerazporeditvami znotraj proračuna tekom leta in z
               nekaterimi amandmaji, ki bodo danes predlagani. Vsekakor bomo pa primanjkljaj
               državnega proračuna ohranili na tisti ciljni ravni ene milijarde oziroma 3 % bruto
               domačega proizvoda.</p>
               <p>Kaj je pomen tega dogovora? Včeraj zvečer smo dobili zavezo, obljubo, napoved tudi s
               strani sindikatov javnega sektorja, da bodo danes podpisali dogovor. To podpisovanje
               pravkar poteka. Kaj je pomen tega dogovora za nas? Ključno je to, da so se sindikati
               odrekli možnosti, da bi na sam zakon o uravnoteženju javnih financ vlagali
               referendumsko pobudo ali takšne pobude podpirali. To pomeni, da bomo v naslednjih
               mesecih namesto ukvarjanja z referendumom, nestabilne, tvegane situacije imeli mirno
               situacijo, v kateri se bo vlada lahko posvetila drugim ukrepom, ki se jih tudi mora
               narediti. Sindikati bodo pristopili, tisti, ki še niso, k podpisu izhodišč za
               socialni sporazum. Zelo jasno je z njimi dogovorjeno in je tudi zapisano v teh
               dogovorih, da v okviru pogovorov o socialnem sporazumu, ki naj bi bil sklenjen do
               poletja, nadaljujemo s pogovori o pokojninski reformi, tudi o tistih ukrepih, ki so
               bili zdaj umaknjeni, pogovori o normativih na področju izobraževanja, pogovori o
               reformah na trgu dela, se pravi vse tisto, kar zdaj v zakonu ni, pa bomo kot država
               morali storiti v naslednjih mesecih, pa morda kaj prihodnje leto.</p>
               <p>Ostala nam je na koncu koncev tudi po tem rebalansu še vedno milijarda primanjkljaja,
               ki jo bo treba v naslednjih letih tudi še zmanjšati, ker je očitno tudi včeraj v
               Ustavni komisiji bilo dovolj veliko soglasja, da se gre naprej z uvedbo fiskalnega
               pravila v ustavo. Tudi to nam bo zapovedovalo, da v naslednjih letih do leta 2015
               najdemo rešitve tudi še za preostalo milijardo primanjkljaja. Hvala.</p>
            </sp>
            <sp xml:id="SDZ6-Izredna-13-2012-05-10.sp7">
               <speaker>PREDSEDNIK DR. GREGOR VIRANT:</speaker>
               <p>Hvala, gospod minister.</p>
               <p>Predlog rebalansa je kot matično delovno telo obravnaval Odbor za finance in
               monetarno politiko. Za predstavitev poročila odbora dajem besedo gospe Patriciji
               Šulin.</p>
            </sp>
            <sp xml:id="SDZ6-Izredna-13-2012-05-10.sp8">
               <speaker>PATRICIJA ŠULIN (PS SDS):</speaker>
               <p>Predsedujoči, hvala za besedo. Pozdrav vsem prisotnim!</p>
               <p>Odbor za finance in monetarno politiko je na 19. nujni seji 8. maja 2012 kot matično
               delovno telo obravnaval Predlog rebalansa proračuna Republike Slovenije za leto 2012,
               ki ga je Državnemu zboru v obravnavo predložila Vlada. Odboru so bila posredovana
               mnenja zainteresiranih delovnih teles, ki so se seznanila s predlogom rebalansa in
               niso oblikovala in sprejela svojih amandmajev. Odboru je bilo posredovano mnenje
               sveta, prav tako je bil odbor seznanjen z dopisi zainteresirane javnosti. V
               poslovniškem roku so kvalificirani predlagatelji vložili šestinštirideset amandmajev
               k predlaganemu rebalansu. Uvodno obrazložitev predloženega rebalansa je podal
               minister za finance in najprej opozoril na razloge za njegovo predložitev. Ključno
               vprašanje priprave rebalansa za letošnje leto je bilo, kako doseči fiskalni cilj, ki
               bo omogočal načrtovani primanjkljaj pod 3% bruto domačega proizvoda oziroma milijardo
               in 72 milijonov evrov.</p>
               <p>Slovenija je v zvezi s pričakovanim primanjkljajem dala zavezo in pričakuje se, da bo
               to znižanje prepričljivo pod 3 %. Ob sprejemanju proračuna ki se sprejema za dve
               leti, je bila napoved gospodarske rasti drugačna, kot se je realizirala zdaj.
               Odločitev Vlade glede predolga rebalansa je v smeri zmanjšanja odhodkov proračuna.
               Cilj Vlade je doseči dogovor, v katerem se bodo ključni sindikati odrekli temu, da bi
               predlog rebalansa in zakon za uravnoteženje javnih financ postal predmet
               referendumske presoje. Direktor Urada za makroekonomsko analizo in razvoj je v
               nadaljevanju na kratko predstavil splošno gospodarsko sliko za leto 2012, v katerem
               so se gospodarske razmere spremenile. Poročevalci zainteresiranih delovnih teles, in
               sicer Odbora za zunanjo politiko, Odbora za zdravstvo in Odbora za kmetijstvo,
               gozdarstvo, prehrano in okolje, so na seji predstavili mnenja, ki so jih k rebalansu
               sprejeli na svojih sejah. V razpravi o predloženem rebalansu so člani odbora iz vrst
               opozicijskih poslanskih skupin opozorili, da za način reševanja gospodarske krize in
               zmanjševanja primanjkljaja v Sloveniji Vlada ni izbrala prave poti, saj ukrepi
               posegajo le na odhodkovno stran proračuna, in to predvsem na področje šolstva ter
               socialne zaščite. Primanjkljaj je razlika med prihodki in odhodki, zato bi bilo
               primerno vplivati in sprejemati ukrepe na obeh straneh proračuna, tako kot so to
               naredile nekatere druge članice Evropske unije. Menijo, da je predlog rebalansa
               nedodelan ter ob tem opozorili na problem projekcij za naslednja leta, saj menijo, da
               niso realne. Obstaja več pravih poti za spodbujanje gospodarske rasti in ena bi lahko
               bila tudi uporaba fiskalne politike kot enega od stebrov ekonomske politike ali pa
               dvigati raven javnih investicij na energetskem, infrastrukturnem in okoljskem
               področju, ki bi lahko pozitivno vplivala na gospodarsko rast. Treba bi bilo tudi
               pozitivno vplivati na domače povpraševanje in ne samo varčevati. Problem je, da se z
               varčevalnimi ukrepi posega v socialno zaščito ljudi. Opozorili so tudi na pomemben
               vpliv pokojninskega sistema, na dolgoročno vzdržnost javnih financ ter na pomembno
               vlogo slovenskih bank.</p>
               <p>V razpravi ob predloženem rebalansu so člani odbora iz vrst koalicijskih poslanskih
               skupin povedali, da je predlog rebalansa realen in da pričakujejo, da bo pozitivno
               vplival na javnofinančno situacijo. Rebalans in Predlog zakona za uravnoteženje
               javnih financ je treba sprejeti hitro, saj je skoraj že polovica leta 2012 mimo in
               Slovenija z vsakim dnem brez ukrepov izgublja sredstva. Odbor se je opredelil do
               vloženih amandmajev kvalificiranih predlagateljev, vloženih v skladu s 166. členom
               Poslovnika, in v tem okviru podprl vse amandmaje koalicijskih poslanskih skupin,
               amandmaje Poslanske skupine Pozitivne Slovenije k naslednjim uporabnikom: Okrožno
               sodišče v Kopru, Kranju, Ljubljani, Mariboru, Murski Soboti, Novi Gorici, Novem
               mestu, Krškem, Ptuju, Slovenj Gradcu in okrajnemu sodišču v Ljubljani. Odbor ni
               podprl nobenega od ostalih vloženih amandmajev in se ni opredelil do amandmajev, ki
               niso vloženi v skladu s poslovnikom.</p>
            </sp>
            <sp xml:id="SDZ6-Izredna-13-2012-05-10.sp9">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Sledi prestavitev stališč poslanskih skupin.</p>
               <p>V imenu Poslanske skupine Socialnih demokratov dajem besedo gospodu Janku Vebru.</p>
            </sp>
            <sp xml:id="SDZ6-Izredna-13-2012-05-10.sp10">
               <speaker>JANKO VEBER (PS SD):</speaker>
               <p>Hvala za besedo. Lep pozdrav vsem!</p>
               <p>V Poslanski skupini Socialnih demokratov menimo, da bi morale prioritete zmanjševanja
               javnofinančnega primanjkljaja temeljiti na ravnovesju med sredstvi za razvoj,
               socialno varnostjo in varčevanjem. Žal ugotavljamo, da v rebalansu za leto 2012 temu
               ni tako. Vlada breme krize prenaša na srednji sloj, minimalno obremenjuje premoženje,
               celo razbremenjuje kapital, drastično posega v univerze, znanost in tehnologijo in
               zaradi drastičnega zmanjšanja sredstev za javno upravo bodo mnogi postopki za zagon
               investicij zastali. In kot največja zanimivost pri investicijah – investicije v
               železniško infrastrukturo so ponovno na stranskem tiru. Zato v Poslanski skupini
               Socialnih demokratov rebalansa proračuna za leto 2012 ne bomo podprli. Predlagani
               varčevalni ukrepi v višini 818 milijonov evrov in zmanjšanje strukturnega
               primanjkljaja za 2 % BDP na podlagi programa stabilnosti kažejo politiko vlade
               hitrega varčevanja, ki bo znižalo javno porabo državnega proračuna za dobrih 350
               milijonov evrov. V Poslanski skupini Socialnih demokratov obžalujemo, da si vlada ni
               za leto 2012 izbrala preudarne in postopne konsolidacije javnih financ, ki ne bi
               delovala zaviralno na gospodarsko rast. Znižanje javne porabe državnega proračuna za
               350 milijonov v letu 2012 pomeni, da bo državni proračun prispeval k znižanju
               gospodarske rasti neposredno in posredno v višini dvakratnika znižanja javne porabe
               oziroma za 2 % BDP. Zmanjševanje primanjkljaja samo na račun javne porabe bo tako
               dušilo gospodarstvo. Pri tem se sklicujemo tudi na analizo mednarodnega denarnega
               sklada glede hitrega varčevanja, ki zelo ogroža okrevanje gospodarstva. Mednarodni
               denarni sklad je že v analizi leta 2010 ugotavljal, da fiskalna konsolidacija, enaka
               1 % BDP, običajno zmanjša BDP za okoli pol odstotka v dveh letih in dviguje stopnjo
               brezposelnosti za približno 0,3 odstotne točke, domače povpraševanje, porabo in
               investicije pa zniža za približno 1 %. Iz tega sklepamo, da bodo ukrepi vlade z
               znižanjem strukturnega primanjkljaja v letu 2012 za 2 % BDP znižali primanjkljaj
               širšega sektorja države brez upoštevanja enkratnih ukrepov za 1,6 % BDP, torej s 5,1
               v letu 2011 na 3,5 % BDP v letu 2012. Na podlagi takšne konsolidacije javnih financ v
               letu 2012, v višini 1,6 % BDP, se bo gospodarska rast znižala za 0,8 % BDP,
               brezposelnost pa se bo povečala za 0,48 % oziroma za 4 tisoč 800 ljudi.</p>
               <p>V Poslanski skupini Socialnih demokratov ocenjujemo, da bi moralo nadaljevanje
               zniževanja primanjkljaja temeljiti tudi na povečanju prihodkov državnega proračuna.
               Kako to doseči, smo pokazali že v prejšnjem mandatu, ko smo želeli zmanjšati sivo
               ekonomijo. Vendar pa je takrat danes vladajoča stranka SDS predlagala referendum na
               Zakon o preprečevanju dela na črno, ki bi prineslo zaposlovanje za nedoločen čas
               zaposlenim na črno, prav tako bi malo delo zmanjševalo sivo ekonomijo. Prav tako je
               tudi posledica padca pokojninske reformen povečala število upokojencev na rekordno
               raven. Zaradi tega je luknja v letu 2012 300 milijonov. Posledično je tudi večja
               luknja v zdravstveni blagajni. V Poslanski skupini Socialnih demokratov moramo
               poudariti, če bi bili naši zakoni sprejeti v prejšnjem mandatu, ki so padli na
               referendumu, danes ne bi bilo treba tako drastično zniževati javno porabo v letu
               2012, treba bi bilo zgolj podaljšati interventni zakon, s katerim se zamrznejo plače
               v javnem sektorju do konca leta 2012 in predlagali bi višjo obdavčitev
               najbogatejših.</p>
               <p>Ko pogledamo, kakšna je prihodkovna politika sedanje vlade, ugotavljamo, da je
               dohodninska lestvica šla v smer, ki v največji možni razbremenjuje prav najbogatejše.
               Zato smo v naši poslanski skupini predlagali amandmaje in tudi zakon o dohodnini, s
               katerim predlagamo dodatni dohodninski razred na ravni 60 tisoč evrov bruto letno, ki
               bo bolj obdavčil najbogatejše. S predlaganim dodatnim razredom se bi prihodki
               državnega proračuna povečali za približno 40 milijonov evrov. S tem dajemo možnost
               vladi, da na strani prihodkov pripravi milejše varčevalne ukrepe. Menimo, da je raven
               uvedbe dodatnega dohodninskega razreda pri 3,2-kratniku povprečne plače primerna
               raven obdavčitve, ker bi dejansko obdavčili najbogatejše, ki imajo plače nad 2 tisoč
               700 evrov neto, teh pa je 25 tisoč v Sloveniji. Žal ugotavljamo, da vlada ne želi
               obdavčiti bogatejših. Naš predlog dohodninskega razreda je sicer povzela, vendar na
               način, da želi obdavčiti tiste, ki imajo plače, višje od 5-kratnika povprečne plače
               oziroma nad 3 tisoč 800 evrov neto. Teh davčnih zavezancev pa je seveda bistveno
               manj, nekje okoli 8 tisoč, tako da bodo tudi prihodki v proračun ne 40 milijonov
               evrov, ampak ocenjujemo nekje med 10 in 15 milijoni evrov. Prav tako ugotavljamo, da
               vlada navidezno želi obdavčiti bogatejše prek obdavčitve plovil. Dejansko pa predlaga
               obdavčitev vodnih plovil na način, ki bo pravzaprav prenesel priveze iz slovenskih
               marin v hrvaške in ne bomo dobili izplena dodatnih 250 tisoč prihodkov v naš državni
               proračun. Prav tako pa je vprašanje, kaj želi vlada doseči z dodatnim davkom na
               motorna vozila. Bogatejši se bodo obdavčitvam poskušali izogniti, ker se bodo namesto
               nakupa novega avtomobila raje odločali za najem oziroma lizing avtomobila, zaradi
               česar tega davka ne bodo plačevali. Socialni demokrati menimo, če bi vlada želela
               bolj obdavčiti bogate, potem bi obdavčila nepremično premoženje, ki ga ni mogoče
               prenesti nikamor, ostane v Sloveniji in med to premoženje zagotovo sodijo prazna
               stanovanja in številne luksuzne vile. Predlagan je sicer davek na premoženje, vrednim
               nad en milijon evrov pod določenimi pogoji, vendar je to daleč od obdavčitve, za
               katero bi lahko trdili, da gre za pravično razdelitev bremen krize. Tudi predlagano
               znižanje davčnih stopenj davka od dohodka pravnih oseb z 20 % na 18 %, vključno s
               povečanjem davčnih olajšav, bo davčno obveznost za leto 2012 znižalo za 170 milijonov
               evrov. Kapital se torej razbremenjuje za 170 milijonov evrov. V letih 2013, 2014 in
               2015 pa bo po tem predlogu davčna stopnja vsako leto nižja še za eno odstotno točko,
               kar pomeni, da bo v vsakem nadaljnjem letu manjši prihodek v proračun še za dodatnih
               32 milijonov evrov ali skupaj v vseh teh letih do leta 2015 bomo imeli za 266
               milijonov prihodkov manj v proračunu zaradi znižanja obdavčitve kapitala. To je
               karakteristika davčne politike aktualne vlade. Najbolj žalostno je, da bo vlada teh
               266 milijonov evrov z nižanjem davkov zapravila, ne da bi dvignila gospodarsko rast
               in ne da bi odpravljala brezposelnost. Če bi za ta znesek denimo povečali investicije
               države, bi dvignili gospodarsko rast že letos in že letos bi lahko govorili o
               zagotavljanju novih delovnih mest. Vsekakor pa ugotavljamo, da podjetja ne bodo šla v
               dodatne investicije, kljub temu da se jim niža davčna obveznost ali povečajo davčne
               olajšave. V razmerah, ko se naročila zmanjšujejo, podjetja tudi zmanjšujejo
               proizvodnjo in krčijo dejavnost. Zaradi tega se ne odločajo za nove investicije in
               tudi analiza Ministrstva za finance o učinku zmanjšanja davčne stopnje davka od
               dohodkov pravnih oseb s pomočjo modela splošnega uravnoteženja kaže minimalen učinek
               na vse elemente bruto družbenega produkta. V teh negotovih razmerah Socialni
               demokrati menimo da bi bilo bolje, da država gospodarstvo direktno spodbuja s
               subvencijami za investicije v tehnološko opremo in z razpisi za razvojne projekte
               podjetij. Glede na vsebino rebalansa ugotavljamo, da rebalans krči subvencioniranje
               podjetij, krči sredstva za razvoj, zaradi tega pričakujemo, da bo Slovenija povečala
               razvojni zaostanek v primerjavi z Evropsko unijo, in to je izjemno zaskrbljujoče.</p>
               <p>Socialni demokrati ocenjujemo, da bo skupni učinek znižanja obdavčitve podjetij ter
               zniževanja investicij in subvencij ter državnih pomoči v proračunu negativno vplivalo
               na okrevanje gospodarstva, za katerega vemo, da je prezadolženo. Menimo, da bi
               resnično morala vlada ohraniti ali celo povečati subvencije za spodbujanje podjetij.
               Prezadolžena podjetja si brez davčnih pomoči ne bodo opomogla in nekatera tudi ne
               bodo mogla obstati. Že podatki Banke Slovenije kažejo, da je le ena tretjina podjetij
               sposobnih odplačevati svoje kreditne obveznosti. Znižanje sredstev za investicijske
               odhodke in investicijske transferje v rebalansu proračuna bo zelo negativno vplivalo
               na gospodarsko rast, zaposlenost in obstoj nekaterih podjetij. Še posebej moramo pri
               tem opozoriti na drastično zmanjšanje sredstev za razvoj železniške infrastrukture. V
               letu 2012 so bili načrtovani projekti skupaj v višini 136,2 milijona evrov, v
               rebalansu je predvidenih samo 47,3 milijona evrov, torej gre za znižanje za kar okoli
               89 milijonov evrov. Mislim, da je povsem jasno, da brez ustrezne železniške
               infrastrukture ne bo gospodarskega razvoja. Če naredimo primerjave z najboljšimi
               državami, z boljšimi gospodarskimi obeti, imajo višje primanjkljaje, ker se te države
               zavedajo, da je treba spodbujati gospodarstvo, ne pa samo varčevati. Avstrija bo ob
               0,6 % gospodarski rasti recimo ustvarila 3,6 bruto družbenega produkta visok
               primanjkljaj, kljub temu da ima zadolženost podjetij med najnižjimi v Evropski
               uniji.</p>
               <p>Socialni demokrati želimo tudi poudariti, da bi okrevanje gospodarstva v obdobju
               2009/2011 lahko bilo veliko hitrejše, vendar pa je gospodarska rast dodatno upadla
               zaradi posledic napačne ekonomske politike takratne vlade Janeza Janše, ki je
               pregrevala gospodarstvo. Že od začetka leta 2005 je gospodarska rast temeljila na
               povečanem zadolževanju. Najbolj izrazito se je bruto zunanji dolg povečal v letu 2007
               – za dobrih 10 milijard evrov, kar pomeni, da je 6,8 % gospodarska rast bila na zelo
               nezdravih temeljih. Celotni zunanji bruto dolg se je v mandatu prejšnje vlade gospoda
               Janše povečal s 15,3 milijarde evrov na 39,2 milijarde evrov. Se pravi, da se je v
               celotnem mandatu takratne vlade Slovenija zadolžila v tujini za skoraj isti znesek,
               kot se je Slovenija zadolžila od osamosvojitve do konca leta 2004.</p>
               <p>S ponovnim nastopom te vlade se predlaga hitra konsolidacija javnih financ v letu
               2012 ter v letu 2013. Vlada v večji meri varčuje brez tega, da bi upoštevala stanje v
               gospodarstvu. S tem pa bo vlada in koalicija povzročila izgubljeno desetletje, ker se
               bo gospodarstvo precej počasneje pobiralo, kot bi se sicer lahko. Vladno strategijo
               hitrega in velikega varčevanja Socialni demokrati razumemo tako, da to počnejo zgolj
               zaradi tega, ker želijo biti všečni Evropski komisiji in lastnikom kapitala oziroma
               finančnim trgom. Če pogledamo, kakšna je usmeritev vlade na odhodkih v predlaganem
               rebalansu: če skupaj združimo politiko visokega šolstva, znanosti, tehnologije in
               informacijske družbe ter politiko podjetništva in konkurenčnosti, ugotovimo, da je
               bilo v letu 2011 namenjenih za razvojni preobrat sredstev v višini 886 milijonov 798
               tisoč evrov oziroma 2,84 % bruto družbenega produkta. V letu 2012 bo znižanje
               sredstev za ta namen na vsega 2,13 % bruto družbenega produkta oziroma na 758
               milijonov 376 tisoč evrov ali na raven iz leta 2008.</p>
               <p>Mislim, da je jasno, da v primeru, če želimo zmanjšati razvojni zaostanek, bi morali
               ta sredstva povečevati, ne pa zmanjševati. Če bi Vlada želela paziti na gospodarstvo,
               ne pa da ga poskuša zadušiti, bi morala ohraniti višino sredstev za raziskave in
               razvoj, vlaganja v izobraževanje ter ohranitev višine sredstev za aktivno politiko
               zaposlovanja. Žal vladni predlogi sredstva za vse te omenjene ukrepe znižujejo.</p>
               <p>S Predlogom rebalansa za leto 2012 skupaj s Predlogom zakona o uravnoteženju javnih
               financ za področja, ki so v pristojnosti Ministrstva za izobraževanje, znanost,
               kulturo in šport, lahko sklepamo, da se Slovenija odreka tisti prihodnosti, ki naj bi
               temeljila na znanju. V primerjavi z realizacijo leta 2011 se namreč sredstva
               zmanjšujejo za več kot 260 milijonov evrov. Zmanjšanje proračunskih sredstev in drugi
               ukrepi, ki jih predvideva vlada na področju izobraževanja, znanosti in raziskav, bodo
               dolgoročno zavrli intelektualni potencial slovenske države, institucije, ki programe
               izvajajo, pa bodo pahnili na rob preživetja. Zato niso naključna opozorila
               strokovnjakov, ki aktualno dogajanje primerjajo z dogodki v sistemih, ki naj bi jih
               civilizacijsko že presegli, in se jim sama po sebi ponuja teza o napadu na
               intelektualno jedro slovenske družbe. Pomenljivo pa je, da se ob očitnem osiromašenju
               javnega šolstva napovedujejo nove, politično in gospodarsko na pol privatne
               visokošolske institucije, pri čemer pa je bolj ali manj jasno, da je takšno
               razmišljanje uprto na vladne namere.</p>
               <p>Če pogledamo tudi ukrepe, povečevanje števila otrok v razredih, zapiranje šol,
               zmanjševanja dostopnosti do kakovostnega javnega šolstva in uvajanje šolnin,
               osiromašenje javnih univerz in drugih izobraževalnih inštitucij, razvrednotenje
               pedagoških in raziskovalnih poklicev, so le-ti del ukrepov, ki jih Vlada Republike
               Slovenije beleži v dokumente in jih vestno pošilja celo na bruseljske naslove. Iz
               vsega povedanega jasno sledi, da univerze in raziskovalni inštituti ne morejo
               prenesti tako drastičnega znižanja sredstev predvsem v drugi polovici leta 2012 in da
               bodo zato pri njih zagotovo nastale izredne razmere. "Neizplačilo plač in odhod ali
               priprave na odhod najboljših strokovnjakov bo ustavljalo delovni proces, nelikvidnost
               bo povzročala izpade storitev. Vse to bo preusmerilo pozornost in delovanje stran od
               pedagoškega in raziskovalnega dela z vsemi neposrednimi in posrednimi posledicami."
               To je misel, ki jo je izrekel dekan Ekonomske fakultete dr. Mramor.</p>
               <p>Socialni demokrati sklepamo tudi, da bo vladno varčevanje in neusklajenost rebalansa
               z zakonom o uravnoteženju javnih financ ogrozila tudi delovanje mnogih agencij,
               inštitutov ter drugih posrednih proračunskih uporabnikov zaradi sprejetih
               kompromisov. Žal se je vlada odločila za strategijo varčevanja in zmanjševanja
               primanjkljaja, ki bo najbolj boleča za ljudi, predvsem za srednji sloj. Politično
               preračunavanje vlade in neizvedba naših zavrnjenih strukturnih reform obsoja
               Slovenijo na izgubljeno desetletje nizke gospodarske rasti in vedno večje
               brezposelnosti.</p>
               <p>Zaradi tega Socialni demokrati ne moremo podpreti škodljivega rebalansa in prehitrega
               in napačno usmerjenega varčevanja v teh dveh dokumentih. Hvala.</p>
            </sp>
            <sp xml:id="SDZ6-Izredna-13-2012-05-10.sp11">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>V imenu poslanske skupine Državljanske liste ima besedo gospod Bojan Starman.</p>
            </sp>
            <sp xml:id="SDZ6-Izredna-13-2012-05-10.sp12">
               <speaker>BOJAN STARMAN (PS DL):</speaker>
               <p>Hvala lepa za besedo, gospod predsednik, in lep pozdrav vsem skupaj!</p>
               <p>Pred nami je odločitev rebalansa proračuna za leto 2012. Vemo, da predvideva ta
               rebalans 9 milijard porabe in približno 8 milijard prihodkov.</p>
               <p>Hudo in povsod je bilo treba pritisniti in veliko naporov je bilo vloženih, da je
               prišlo do teh 9 milijard porabe, povsod, na vseh področjih, od plač do materialnih
               stroškov, največ na investicijah. S težavo so verjetno ministri ugotavljali, kako
               bomo s tako zmanjšanim obsegom denarja sploh lahko zagotovili normalno funkcioniranje
               države. Pa vendar. Naredili so predlog, ki smo ga na odboru nekoliko dopolnili,
               popravili in ta je pred nami. Prav je da ga sprejmemo, zato bo Državljanska lista ta
               predlog podprla.</p>
               <p>Kaj pa me pri tem moti? Moti me to, že v lanskem letu sem predlagal, pa tudi zdaj se
               mi zdi, da bi morali pritisniti še malo bolj. Ne se orientirati na 3 % primanjkljaja
               in še vedno ustvariti eno milijardo evrov primanjkljaja. Poglejte, leta 2008 smo
               plačali za obresti 336 milijonov evrov, leta 2009 488, leta 2010, pravzaprav za eno
               leto sem zamaknil, 526 milijonov evrov, za letošnje leto ugotavljamo, da bo strošek
               obresti 700 milijonov evrov, kar pomeni, da se skupna zadolžitev povečuje, pogoji
               zadolževanja se poslabšujejo in znesek za obresti, ki ga moramo dati. 700 milijonov
               evrov je kar nekaj denarja, če bi ga prestavil v vse te amandmaje in vse te poskuse,
               ko smo krčili porabo. Pa vendar bo tudi ta dodatna milijarda zadolžitve prinesla
               novih 70 milijonov v naslednjem letu pa mogoče še kaj več. Vendar upamo, da bomo s
               tem, če se bomo dejansko tako odločili, vseeno postali verodostojni v Evropi, da bodo
               verjeli, da smo le obrnili trend v pravo smer.</p>
               <p>Moti me še ena stvar. Po eni strani zelo pozitivno ocenjujem pristop in pogajanja
               glede varčevalnih ukrepov s socialnimi partnerji, z vsemi, in vedno sem pozival, da
               dajmo se zavedati, da to enostavno moramo narediti. Ne razumem nekaterih, predvsem
               parlamentarnih strank, ki na vse pretege in na vse načine govorijo, saj imamo dovolj
               časa, dajmo se dogovoriti, dajmo pripraviti nove programe, dajmo narediti analize za
               pet let naprej. Seveda mi nimamo veliko časa. Mi se moramo hitro odločiti in sem zelo
               vesel, da se je našlo le neko relativno soglasje tudi s socialnimi partnerji, ki so
               doumeli in upam, da bomo počasi vsi doumeli, da nimamo izbire, da moramo to
               narediti.</p>
               <p>Če se doma preveč zadolžimo, moramo vedeti, da v naslednjem obdobju bomo manj
               porabili, bomo morali manj porabiti, če se ne bomo mogli več zadolžiti. Jasno je. Pri
               tem pa sploh ne govorimo in nihče še ni govoril o teh 17,6 milijardah evrov kredita,
               zadolženosti države, da bo treba tudi te kredite nekoč vrniti, da bo treba še
               zmanjšati ta obseg.</p>
               <p>Slišal sem razpravljavca pred menoj, ki se je zelo opredelil na to, kako neumno se
               obnašamo, ko hočemo z varčevalnimi ukrepi doseči neke ukrepe in da bi morali več
               delati na tem, kako povečati prihodke v proračun. Jaz se s tem seveda strinjam. Vesel
               sem, po moji oceni so dovolj racionalno načrtovani ti prihodki, niso prenapihnjeni,
               bodo taki, kot so načrtovani. Vemo, da smo nekatere ocene bistveno zmanjšali na
               strani prihodkov, 185 milijonov evrov na dohodnini, 235 milijonov evrov na trošarinah
               in upam, da se bodo pa te dejansko na prihodkovni strani uredile in mogoče bomo
               dosegli še celo kaj boljši rezultat, kot je pa minus 3 % v tem letu.</p>
               <p>Pa vendar, mi se moramo zavedati tega, tukaj bi mogoče dodal nekaj besed, ki sem jih
               slišal iz predhodne razprave. Mi smo imeli leta 2008 javno porabo 44,2 %, v letu 2009
               je bilo skupno v vseh štirih blagajnah porabljenih 49 % ustvarjenega BDP, leta 2011
               je bilo tega 50,9 %, več kot pol smo porabili v javnem sektorju za opravljanje
               funkcije države in vsega tega. Porabili smo 18 milijard in 189 milijonov evrov,
               ustvarili pa 35 milijard 630 milijonov evrov BDP. Saj je jasno, kako globoko in kako
               hitro gremo in kako nam nič ne pomaga, če se izgovarjamo in iščemo tisoč variant,
               kako naj bi varčevali, kako bi naprej peljali ta prevelik obseg javne porabe, kako bi
               to dosegli, na kakšen način. Spomnil sem se na neko šalo, pa bi jo povedal za malo
               sprostitve: Škotov sinek prileti iz šole ves zadihan in premočen in pravi ati: "Ja,
               kaj si pa delal, da si tako utrujen?" Pa sin odgovori: "A veš kaj, celo pot sem tekel
               za šolskim avtobusom, pa sem prihranil 5 penijev." Ata pa pravi: "Ti bedak, zakaj
               nisi tekel za taksijem, pa bi veliko več prihranil?" To je kdaj smisel in dejansko
               poanta naših razprav, ki so popolnoma nesmiselne. Zato je jasno, da je treba te
               stvari sprejeti. Da jih je treba čim prej sprejeti in najti eno soglasje pri teh
               stvareh, ki so pomembne za vse državljane. S tem se ne moremo igrati.</p>
               <p>Jaz sem napisal junija v lanskem letu, ko se je delal rebalans prejšnje vlade, in
               tudi na odboru sem citiral sebe, ko sem rekel: "Za božjo voljo, dajmo enkrat dojeti
               resnost situacije in stopimo skupaj in potegnimo ta voz iz dreka, v katerem smo se
               znašli. Naredimo to Slovenijo bolj optimistično itd." Le zakaj se je treba vedno
               nekaj prepirati in vedno je treba iskati poti, da gremo drugače pri stvareh, pri
               katerih vemo, da ne moremo drugače in da moramo to narediti? Jaz bi tudi raje videl,
               da bi imeli v proračunu investicijski zagon, da bi imeli ne vem kakšna večja sredstva
               za ta namen, vendar to so koraki, ki jih bo nujno treba narediti vprihodnje.</p>
               <p>Jaz mislim, da je ta proračun začetek neke zgodbe, da je zavedanje situacije in
               skupna odločitev, da moramo začeti varčevati, kajti to je eden, na žalost, od
               predpogojev, da si lahko sprostimo možnosti za razpravo, kako povečati naš BDP, kako
               povečati gospodarsko rast, kako ustvariti več. Veliko smo zamudili, vsa Evropa nas
               prehiteva. Za božjo voljo, dajmo tudi glede tega fiskalnega pravila, tudi glede
               ukrepov v tem zakonu o uravnoteženju javnih financ, ki nam daje podporo oziroma nekaj
               napišemo v proračun, potem je pa treba to zakonsko urediti. Posega res v 45 zakonov
               in mogoče je kakšna stvar tudi sporna. Pa, za božjo voljo, ne iskati, kot sem nekje
               rekel, las v jajcu! Vemo pa, da je namen dober, da so se upoštevale vse stvari, da se
               je poskušal najti način, da ta stvar začne delovati hitro. In upoštevalo se je veliko
               pripomb. In to je ena od velikih stvari, ki smo jih dosegli.</p>
               <p>Koraki, ki jih je treba narediti za povečanje blagostanja, za povečanje gospodarske
               rasti, so pa pred nami. Morali bomo še marsikaj narediti in marsikaj spremeniti, tako
               v svojih glavah kot tudi v svojih dejanjih. Imamo celo vrsto raznih specifik, ki nas
               oddaljujejo od teh problemov. Slišali smo, da smo se zadolževali – ni se država
               zadolževala, takrat so se zadolževale banke, ob preohlapnem nadzoru centralne banke
               in ob dajanju kreditov ter preohlapnem zavarovanju ostalih vlog v bančnem sistemu,
               ker smo tako z lahkoto in tako neodgovorno dajali ogromne kredite za odkupe podjetij,
               za tako imenovano tajkunizacijo. Ta denar ni naredil tistega, za kar je bil namenjen.
               Če si denar izposodiš, pa ga ne vrneš na primeren način, ti ta investicija ne poveča
               prihodka, ki si jo s tem denarjem ustvaril, in prideš v težave. In ta denar za odkup
               podjetij ni niti malo povečal prihodkov oziroma se je celo dodatno črpalo iz teh
               podjetij. To je zgodba zgrešene privatizacije in napak, za katere upam, da jih ne
               bomo ponavljali. Te banke so zdaj naš skupen problem. Jaz pravim, če so tako
               neodgovorno dajale kredite podjetjem, tajkunom, raznim finančnim holdingom, potem se
               naj potrudijo, ne pa da vsi zbežijo iz teh bank. Naj se potrudijo, da ta denar dobijo
               nazaj! Naj se potrudijo, če so prevzeli lastninske deleže v podjetjih, da bodo z
               njimi tudi upravljali in skozi upravljanje teh lastniških deležev dosegli rezultate
               oziroma povračilo svojih vlog in kreditov.</p>
               <p>Imamo celo vrsto zadev, ki so nam poslabšale situacijo. Imamo pa tudi veliko
               priložnost, ker si kot majhni lahko poiščemo druga tržišča, druge stvari, seveda če
               bomo uspeli nekoliko izboljšati svojo konkurenčnost. Tu moram pozdraviti, kljub
               negodovanju na marsikaterem področju, da smo že sprejeli nekatere ukrepe za
               spodbujanje oziroma izboljšanje konkurenčnosti. Na primer, dvig investicijskih
               olajšav za podjetnike in podjetja. Kljub temu da je govora, koliko smo s tem
               zapravili, mislim, da to ni zapravljen denar, da se bodo te olajšave, ko bodo ljudje
               plačevali manj davka in investirali na tak način denar, ki so ga že zaslužili v
               svojih programih, v dodatne programe, bo to povsem druga zadeva. Je pa res, da smo na
               področju konkurenčnosti zelo ubogi in stalno padamo. Eno velikih bremen je bilo, ko
               je ta država bila vedno bolj pogoltna in je požirala vedno večji delež BDP in ni
               obstajalo dovolj možnosti za razvoj podjetij. Druga stvar pa je v nas samih, v
               tradiciji, v zgodovini. Naša konkurenčnost, naša produktivnost v javnem sektorju in v
               zasebnem sektorju je na žalost še veliko nižja, kot kažejo evropske analize. Mi
               naredimo veliko, veliko premalo, zaradi tega imamo take plače. Velikokrat sem rekel v
               podjetjih, kjer sem preživel večino svojega delovnega časa, če bi mi delali enako kot
               v tujini, z enako produktivnostjo, z enakimi stroški, pod enakimi pogoji, potem bi
               imeli tudi plače enake, brez skrbi, imeli bi enake plače. Potem sem pa šel na drugo
               stran in našteval, zakaj in kje. Trikrat, štirikrat v življenju sem bil v podjetjih,
               kjer smo v treh letih dvignili produktivnost za 100 do 150 %! Podvojili, naredili
               enkrat več! V čevljarskem podjetju pa, saj smo dobri, saj delamo bolj kot kjerkoli na
               svetu, saj dosegamo najboljše normative, ljudje so pridni. Res so pridni, tisti, ki
               delajo. Jaz sem pa rekel: "Za božjo voljo, zakaj pa mi naredimo, če upoštevamo vse
               zaposlene, primerjalno tri pare čevljev na zaposlenega, v Nemčiji ali pa Italiji pa
               petnajst parov naredijo? Kaj za boga je pa tukaj narobe?" Potem sem pa začel
               naštevati. Naše normative je bilo stalno treba popravljati za pol ure, čas malice.
               Ugotavljamo, da je ogromno ljudi sedelo po pisarnah in premetavalo papirje, ogromno
               je bilo režije. Mi smo v nekaterih podjetjih to režijo zmanjšali, ne da bi koga
               odpustili, za polovico in več. Ljudi smo premestili v proizvodnjo in smo s tem
               povečali, dobili toliko več minut. Gledali smo stroške nabavnih materialov, gledali
               smo vse neumne stroške, ki smo jih imeli pa plačevali v podjetjih, jih črtali in
               praktično prišli do tega, da se je podjetje brez kreditov oziroma celo obratno, v
               podjetjih, kjer sem bil, smo morali vračati stare kredite, ne da bi dobili kakšne
               nove kredite. In vse to je bilo treba dobiti iz večje kvalitete gospodarjenja in
               poslovanja.</p>
               <p>To moramo narediti v naših podjetjih in v naši državi. V podjetjih, kjer zagotavljajo
               višjo gospodarsko rast in naše višje blagostanje, je veliko prostora, še vedno je
               veliko rezerv. Nikoli in nikdar nismo podjetniki zahtevali od države, da nam daje
               nekaj, kar ni primerljivo po svetu. Rekli smo: "Za božjo voljo, dajte nam enake
               pogoje za gospodarjenje, kot jih imajo v drugih državah sveta!" Se pravi enostavno in
               hitro državo pri preprečevanju birokratskih ovir in vsega tega in naklonjeno
               podjetnikom, kar pri na še zdaleč ni. Mi imamo birokracijo samo zase za druge
               načrte.</p>
               <p>Druga stvar so stroški dela. Mi bi lahko imeli 100 tisoč zaposlenih več, na primer,
               če bi v delovnointenzivnih branžah zmanjšali davek, kaj jaz vem, drugi davek na
               plače, pa nobeden od gospodarstvenikov ne izračuna, zakaj je propadla vsa ta
               delovnointenzivna branža. Seveda se trendi zmanjšujejo, seli se proizvodnja, ampak to
               bi se lahko dogajalo počasi. Pri nas v Žireh v Alpini je praktično tisoč 600 ljudi,
               ko se je podjetje nadaljevalo in živelo, so počasi odhajali v pokoj, ni bilo nobenih
               velikih izgub delovnih mest. In podobno bi bilo lahko tudi v drugih podjetjih. Mi pa
               smo šli na te uboge plače s takšnimi procenti, da je groza. Nikjer na svetu ni takšne
               obdavčitve dela, še posebej ne v višjih razredih, pa tudi v nižjih je preveč. Mi
               vemo, da praktično v povprečju delavec v višjem razredu ne dobi niti 20 % tistega,
               kar plača delodajalec. Imamo celo vrsto različne birokracije. Jaz sem našel v
               podjetju, zdaj smo pa nekje uspeli, kaj jaz vem, v Muri, ja hudirja, ali smo res
               pozabili plačati 6 % za tistega, ki je imel premalo zaposlenih invalidov. Pa grem
               pogledat, saj tistega je bilo 600 tisoč evrov. Jaz sem preračunal, da je bilo namesto
               120 invalidov 60. In moraš za tistih 60 plačati celo minimalno plačo. In še bi lahko
               našteval. Pa hodijo inšpektorji, delamo razne analize, kako je s temi delovnimi
               mesti, ali so prav osvetljena in zahtevajo od podjetij ogromno vlaganja, ogromne
               investicije, ki jih nikjer na svetu ne počnejo in tako naprej. Vse naredimo za to, da
               imajo ta naša podjetja večje stroške, kot je treba. Nekatere stvari bo morala
               spremeniti država, ne pa dajati denarja. Jaz sem v svojem predlogu, ki sem ga naredil
               junija lani, rekel, da je treba subvencije države v gospodarstvu zmanjšati oziroma
               skoraj ukiniti, in tudi bankam. Le zakaj, nobenega učinka ni bilo od tega, ljudje so
               se samo razvadili. Jaz vam povem primer, ko sem prosil, nemogoče situacija, izguba
               trgov, nemogoče, velika zadolženost podjetja, pol trgov se je izgubilo, pol
               premoženja se je izgubilo v bivši Jugoslaviji, izgubili smo trge Rusije. Govorim
               daleč nazaj. Hočem povedati, kaj se dogaja. Izgubili smo trge, kjer smo zaslužili
               trikrat več na enoto proizvoda, kot smo z izvozom na zahod. K sreči smo imeli velik
               izvoz na zahod. Povečati smo morali svoje naročila in aktivnosti na zahodnih trgih,
               ki so ostali, in tam prodati ter preživeti s trikrat nižjim zaslužkom na enoto
               proizvoda, kot je bilo prej. Pri tem pa smo prosili državo za subvencije, da nam
               pomaga. Nič nismo dobili. Potem sem že skoraj obupal kot direktor, potem pa sem
               rekel, da je mogoče bolje, da nismo nič dobili. Pljunili smo v roke in začeli
               delati.</p>
               <p>Treba je to podpreti. Iti moramo naprej. Skupaj moramo delati v dobro vseh nas in ne
               biti preveč pametni. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp13">
               <speaker>PODPREDSEDNICA ROMANA TOMC:</speaker>
               <p>Hvala lepa, gospodu Starmanu. Dober dan vsem skupaj!</p>
               <p>Za predstavitev stališča Poslanske skupine Slovenske ljudske stranke pa prosim
               gospoda Romana Žvegliča.</p>
            </sp>
            <sp xml:id="SDZ6-Izredna-13-2012-05-10.sp14">
               <speaker>ROMAN ŽVEGLIČ (PS SLS):</speaker>
               <p>Spoštovani! Vsem skupaj lep dober dan!</p>
               <p>Po mnenju Poslanske skupine Slovenske ljudske stranke je danes zgodovinski trenutek.
               Takšnega varčevalnega proračuna oziroma rebalansa proračuna Slovenija še ni imela. Če
               pogledamo skozi zgodovino, praktično ni bilo nobenih resnih težav s področja javnih
               financ. Po začetnem šoku ob osamosvojitvi je naše gospodarstvo vse do leta 2008 raslo
               po zmernih stopnjah rasti. Konstantno so se višali tudi prihodki v proračun, tako da
               smo odhodke ves čas ustrezno prilagajali. Večjih šokov, katastrof ali drugih
               nepredvidenih dogodkov ni bilo. Tako praktično ni bilo nobenih težav. Celo razvadili
               smo se, tako da po 18 letih praktično na tem področju ne more biti nič narobe. No, pa
               je še kako šlo.</p>
               <p>V Slovenski ljudski stranki podpiramo ta rebalans proračuna. Podprli bi tudi ostrejšo
               verzijo, saj moramo izhajati iz logike, da je lahko naš življenjski standard natanko
               takšen, kot si ga lahko privošči naše gospodarstvo. Vsaka anomalija oziroma
               odstopanje od tega osnovnega koncepta, ne samo, da se enkrat nekje pozna, še več. Šok
               ob streznitvi je takrat še večji. Če to ponazorim na primeru. Recimo, da sem v letu
               2008 in pri svojem delu dobro zaslužil. Kupim si mercedesa na lizing, vsak mesec
               plačam visok obrok. Potem pride določena nepredvidena situacija, delodajalec mi
               zmanjša plačo za 15, 20 %. Seveda jaz se ne dam kar tako. Še vedno vozim svoj
               prestižni avto. Ne želim se odpovedati svojemu standardu. Prvo leto odplačevanja
               lizinga bi verjetno še šlo. Malo bi si sposodil, malo bi preložil v drugo leto,
               kakšni malenkosti bi se odpovedal in tako naprej. Verjetno drugo leto bi tudi še
               zdržal. Še bi si sposodil, na banki povečal limit, vzel nekoliko dražji kredit. V
               tretjem letu bi se mi to že kar krepko poznalo v vsakdanjem življenju, kajti zadolžen
               bi bil do vratu, zmanjkovalo bi mi razpoložljivega dohodka za tekoče potrebe,
               praktično za normalno življenje. Četrto leto bi zagotovo prišla lizinška hiša in mi
               ga vzela – mercedesa. In prav tak primer je država Slovenija. Leta 2008 nas kriza
               ujame nepripravljene. To si je treba priznati. V zelo kratkem času sledi močan padec
               BDP. Če se vrnemo nazaj k primeru. V prenesenem primeru se nam zniža plača, vendar mi
               kot država še vedno vozimo mercedesa. Še več. Kupovali smo še dodatno opremo, saj je
               bil praktično vsak proračun na odhodkovni strani večji od prejšnjega. Mi se takrat
               nismo odpovedali svojemu standardu, navkljub popolnoma spremenjenim gospodarskim
               razmeram smo živeli praktično enako kot doslej. Država je vsako leto vzela še nekaj
               kreditov. Slovenija je bila takrat še izvrsten plačnik in nizko zadolžena. Navkljub
               slabim razmeram na finančnih trgih smo dobili denar. Cena – drobiž, vsako leto dve
               milijardi evrov. Takrat se seveda ni govorilo o velikih investicijah, ki bi potegnile
               gospodarski cikel, potegnile slovensko gospodarstvo iz krize in podobno. Ne. Takrat
               smo zagotavljali enake plače in ohranjali vse obstoječe pravice, tiste pravice, ki
               smo si jih že leta 2008 dokaj težko privoščili. Po slabših rezultatih slovenskega
               gospodarstva pa je to postalo praktično nemogoče. Pa poglejmo naprej v realno
               situacijo. Kaj je varčevanje? To je postopek, ko porabiš manj, kot imaš, in daš nekaj
               na stran. Slovenija tudi po sprejetju tega rebalansa ne bo nič privarčevala, se pravi
               naš pujs bo ostal še kar naprej prazen. Še vedno bo proračunski primanjkljaj okoli 3
               % BDP ali, če se izrazimo v številki, dobro milijardo evrov. Navkljub ukrepom,
               katerim se v zadnjih mesecih tako krčevito nasprotuje, bomo še vedno zapravili
               milijardo več, kot praktično imamo. Ali bi želeli da ta vlada res varčuje? Potem si
               zamislite, da vse te ukrepe, ki jih imamo danes na mizi, še dvakrat bolj zaostrimo
               kot do zdaj. Znižamo plače za 20 %, sredstva za socialno varstvo prav tako, sredstva
               za šolstvo. Ali bi si to želeli?! Predvidevam, da ne. Vendar to bi bilo pravo
               varčevanje. Takšne varčevalne ukrepe so morale sprejeti države, ki so potrebovale
               mednarodno pomoč. Pri nas, hvala bogu, še nismo v tej situaciji. Z današnjim
               rebalansom samo spremljamo naše finance v nek normalen okvir, da sploh pokažemo, da
               se zmoremo tudi samoomejevati. Zato nas bo v Slovenski ljudski stranki težko
               prepričati, kako izrazito drastični so v resnici ti ukrepi, ko pa si niti
               predstavljamo ne, kaj lahko sledi, če tega ne bomo začeli urejati takoj danes.</p>
               <p>Še nekaj bi bilo zanimivo povedati. Investicije. Večkrat se govori o državnih
               investicijah, ki so gonilo gospodarstva. Ali se zavedamo, da manj kot privarčujemo
               pri porabi javnega sektorja, več moramo vzeti na drugih postavkah. Ali se zavedamo da
               vsakega pol odstotka, ko popustimo na primer pri plačah javnega sektorja, pomeni
               milijone in milijone evrov državnih investicij. Očitno se tega ne zavedamo, kajti
               veliko ljudi nas prepričuje, da ni treba nikjer vzeti, hkrati pa bi trošili še več.
               Če trdim, da to ni mogoče, mi ni treba biti nikakršen neoliberalec. Sem samo človek,
               ki zna sešteti, da je 2 in 2 štiri in ne 7, 8 ali celo več. Ob vednosti, da ta
               predlagana politika v zadnjih letih po vseh teh kazalcih ni obrodila prav nobenih
               sadov.</p>
               <p>Danes lahko še enkrat javno vprašamo tiste največje kritike tokratnega rebalansa,
               tiste, ki si radi rečejo, da so pripadniki druge ekonomske doktrine. Če igramo po
               naših pravilih, saj smo ubrali težjo pot, torej brez dviganja davkov in dodatnih
               finančnih obremenitev, povejte, kako bi rešili trenutno situacijo. Dvigniti davke ni
               noben problem: danes napišemo odlok, jutri vsi državljani vse plačujejo dražje. Koga
               bo ta ukrep prizadel, če ne socialno najšibkejših, ki celoten dohodek takoj porabijo?
               Razen seveda, če se domneva, da ljudje z nizkimi dohodki praktično ne kupujejo
               drugega kot hrane. Kje so v tem scenariju najemnine, plin, elektrika, voda,
               telefonija, internet?! Ali je to zastonj?! Kdo pri takšnem ukrepu varčuje?! Javni
               sektor ne. Vse gre bolj na račun obremenjevanja najšibkejših in slovenskih podjetij,
               posledično krčenja delovnih mest in neposrednega iztiskanja družinskih
               proračunov.</p>
               <p>V Slovenski ljudski stranki smo prepričani, da racionalizacije še ni konec. Treba se
               bo poglobiti tudi v delovanje sistema državnega aparata in poiskati rezerve, za
               katere vsi vemo, da obstajajo. Vendar tega ni mogoče narediti čez noč. Vlada
               potrebuje čas, nekatere ukrepe pa potrebujemo danes. Vladna koalicija se je odločila,
               da bo ubrala težjo pot in najprej uredila odhodke. Da, prvič v zgodovini
               racionaliziramo potrošnjo, takoj za tem sledijo ukrepi, ki bodo imeli srednjeročne
               posledice tudi na prilive v proračun, za konkurenčnost, boljše poslovno okolje, za
               investicije je potrebna potrpežljivost.</p>
               <p>Vsak sadjar ve, da je sadno drevo treba vsako leto negovati. Konec zime ga je treba
               obrezati, spustiti v krošnjo sonce, svetlobo, če hočemo imeti vsako leto enak in
               kvaliteten pridelek. Če krošnje ne obrežemo, imamo sicer bujno cvetenje, vendar eno
               leto nič pridelka, drugo leto pa droben in nekvaliteten sadež. Vladna koalicija bo
               obrezala in uredila to krošnjo, ki jo lahko poimenujemo slovenske javne finance.</p>
               <p>Pričujoči rebalans proračuna je del tega urejanja, zato ga poslanci Slovenske ljudske
               stranke absolutno podpiramo. Bi pa želel povedati še nekaj, nobenega iz poslanske
               skupine SD ni v dvorani, ampak vseeno, ko sem slišal stališče Socialnih demokratov,
               pa bi v imenu Poslanske skupine Slovenske ljudske stranke želel dodati še to. Tudi v
               prejšnjem mandatu smo sprejeli interventne zakone. Leta 2009 je interventni zakon
               štel 9 členov, leta 2010 pa je interventni zakon štel 11 členov. Bistvo obeh zakonov
               je bilo usklajevanje socialnih transferjev in usklajevanje pokojnin. Torej ciljna
               publika, če se tako izrazim, interventnih ukrepov prejšnje vlade so bili brezposelni
               in upokojenci. Ni bilo ne duha ne sluha v prejšnjem mandatu o obdavčitvi bogatih, ne
               duha ne sluha o velikih državnih investicijah, ne duha ne sluha o kakršnikoli
               racionalizaciji porabe po ministrstvih, po javnem sektorju, o obdavčevanju
               nepremičnin, nadstandarda. Danes pa ta vlada, ki je na funkciji tri mesece, dobiva
               opozicijska navodila, da naj ona sprejme te ukrepe in da že zamuja. Razlika med
               sedanjo in današnjo vlado je danes predvsem ta, da je prejšnja vlada imela sredstva
               za intervencijo v gospodarstvo, saj se je pospešeno zadolževala, medtem ko trenutna
               vlada teh sredstev nima več, saj poceni denarja na trgih ni več. Tako je ta vlada z
               oblikovanjem varčevalnega rebalansa posegla v skoraj 50 zakonov, iskala rezerve
               povsod, pripravila progresivne ukrepe, ki najmanj prizadenejo najšibkejše. Ukrepi so
               sistemski, nekateri le začasni, a so pravično porazdeljeni in vsi nosijo svoj del
               bremena krize.</p>
               <p>V Slovenski ljudski stranki menimo, da je to edina in prava pot. Dragi poslanci,
               želim vam obilo jasnih mislih, konstruktivnih besednih dvobojev, mirno kri in hladno
               dvorano. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp15">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Poslanska skupina Demokratične stranke upokojencev Slovenije in gospa Marija
               Plevčak.</p>
            </sp>
            <sp xml:id="SDZ6-Izredna-13-2012-05-10.sp16">
               <speaker>MARIJA PLEVČAK (PS DeSUS):</speaker>
               <p>Vsem prav lep pozdrav, še posebej predstavnikom Vlade in dragim kolegom!</p>
               <p>Veljavni proračun za leto 2012 je Državni zbor Republike Slovenije sprejel že v
               novembru leta 2010 in temelji na precej višjih ter med tem že zastarelih napovedih o
               rasti v lanskem in letošnjem letu. Gospodarska in finančna kriza se je v času od
               sprejetja proračuna pa do danes precej bolj zaostrila. Zato se je pokazala potreba po
               temeljitem posegu v javnofinančne izdatke in prihodke. Danes je pred nami predlog
               rebalansa proračuna, ki znatno zmanjšuje proračunske odhodke. Rezov so deležne vse
               politike, ene bolj, druge manj. Zelo težko pa bi si privoščili, da bi proračun
               pustili takšen, kot je bil sprejet pred letom in pol, saj bi to pomenilo, da smo
               slabi in popolnoma neodgovorni gospodarji ter da se ne zavedamo resnosti situacije, v
               kateri se je znašla ne samo Slovenija, temveč vsa Evropa. Še naprej bi trošili več,
               kot prigospodarimo. Dejstvo je, da se z vsakim rebalansom nekomu nekaj vzame, kar
               zbuja nezadovoljstvo in proteste.</p>
               <p>V Poslanski skupini DeSUS nas skrbi predvsem zniževanje postavk na področjih
               družinske politike in socialne varnosti brezposelnih, še posebej mladih, ki končajo
               študij in si zaradi nezaposlenosti ne morejo urediti svojega samostojnega življenja
               in ustvariti družine. Druga rizična skupina so brezposelni starejši, ki so težko
               zaposljivi in tako tudi ne po svoji krivdi ne morejo prispevati z lastnim delom k
               izboljšanju svojega finančnega stanja kot tudi prispevati v proračun in blagajne
               zdravstvenega, pokojninskega in socialnega sistema, ampak so koristniki socialnih
               transferjev, kar pa jim verjetno ne odgovarja. Posebej zaskrbljujoče je tudi stanje
               na področju varstva starejših oseb, dolgotrajne oskrbe doma in v institucionalnem
               varstvu. Bojimo se, da bo upokojencem glede na nizke pokojnine zelo otežena
               dostopnost do vseh teh storitev. Na teh področjih bo potrebnih še veliko razprav in
               konstruktivnih pogovorov za dosego sprejemljivih rešitev za te omenjene ogrožene
               skupine.</p>
               <p>Vsi skupaj se moramo zavedati, da je rebalans, ki žal ne more biti všeč vsem, treba
               čim prej sprejeti, saj so mnogi posamezniki, službe in projekti odvisni od njega. Kot
               primer naj omenim program v okviru Ministrstva za delu, družino in socialne zadeve
               Spodbujanje zaposlovanja in samozaposlovanja. Za ta program se letno namenja nekaj
               manj kot 40 milijonov evrov in je predvsem program samozaposlovanja deležen velikega
               zanimanja s strani državljank in državljanov. Letos se ta postavka sicer povečuje za
               7 milijonov, kar je vsekakor pohvalno, vendar pa se v tem letu program še ni začel
               izvajati, saj je odvisen od sprejema rebalansa proračuna. Ljudje, ki se trudijo
               storiti nekaj zase, začeti svoj posel, so odvisni od teh sredstev, zato ne smemo
               pozabiti, da je od čimprejšnjega sprejetja rebalansa proračuna odvisnih precej ljudi
               in da si ne smemo privoščiti merjenja mišic med koalicijo in opozicijo, temveč
               omogočiti, da se programi začnejo čim prej normalno izvajati ter tekoči posli
               normalno potekati.</p>
               <p>V Poslanski skupini in stranki DeSUS smo skupaj s koalicijskimi partnerji prisluhnili
               mnogim predlogom in jih upoštevali v največji možni meri. Obenem pa so koalicijski
               partnerji prisluhnili tudi našim prizadevanjem za ohranitev letnega dodatka za
               rekreacijo upokojencem, s podpovprečnimi pokojninami, katere so primerjalno nekje v
               višini, ki velja v naših ekonomskih razmerah za prag revščine. Ne pozabimo obljub, ki
               smo jih dali svojim volivcem, da bomo delovali konstruktivno, ne glede na strankarsko
               pripadnost.</p>
               <p>V Poslanski skupini DeSUS bomo kot predstavniki odgovorne slovenske politike podprli
               predlog rebalansa proračuna za leto 2012, zavedajoč se, da je treba še naprej iskati
               kompromise, da bi bilo čim manj nezadovoljstva med vso slovensko populacijo. Hvala.
            </p>
            </sp>
            <sp xml:id="SDZ6-Izredna-13-2012-05-10.sp17">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>V imenu Poslanske skupine Nove Slovenije ima besedo gospod Jožef Horvat.</p>
            </sp>
            <sp xml:id="SDZ6-Izredna-13-2012-05-10.sp18">
               <speaker>JOŽEF HORVAT (PS NSi):</speaker>
               <p>Hvala lepa, gospa podpredsednica. Spoštovani kolegice poslanke, kolegi poslanci,
               spoštovani ministrski zbor!</p>
               <p>Včeraj smo praznovali dan Evrope in obeležili 62 let evropske integracije, ki jo je
               po grozotah in ruševinah druge svetovne vojne zasnoval veliki državnik, krščanski
               demokrat, prvi predsednik Evropskega parlamenta Robert Schuman, eden od očetov
               moderne združene Evrope. Evropski projekt se je začel s šestimi članicami, sedaj jih
               je 27 in kmalu bo 28 držav članic, v katerih živi pol milijarde ljudi. Evropa je
               združena na temelju vrednot, kot so mir, svoboda in solidarnost. Dobro je, da se
               spominjamo preteklosti in dosežkov, treba pa se je dobro pripraviti na prihodnost. V
               Evropski zvezi je bilo v minulih dveh letih pri gradnji prave gospodarske in denarne
               unije storjenega več kot prej v desetih letih. A prihodnost nam ni dana sama po sebi,
               zanjo je potrebno je neprestano vlagati napore za skupno dobro, napore za duhovno in
               materialno blaginjo vseh državljanov. V tem duhu v imenu Poslanske skupine Nove
               Slovenije izražamo globoko prepričanje in poziv vsem nam, celotni slovenski politiki,
               da se resnično splača vlagati napore, da naredimo nekaj dobrega za svoje otroke, za
               vse slovenske otroke, za njihovo prihodnost in da obenem ne pozabimo naših prednikov,
               ki so ustvarjali temelje naše sedanjosti. Približno tako je v svojem včerajšnjem
               nagovoru ob dnevu Evrope razmišljala tudi gospa Nataša Goršek Mencin, vodja
               predstavništva Evropske komisije v Republiki Sloveniji. Danes smo modrejši in vemo,
               da se splača vlagati napore, na primer na nočnih sejah, da se splača poslušati
               sindikate in se pogajati tudi več kot sto petdeset ur, da se splača poslušati
               opozicijo.</p>
               <p>V Poslanski skupini Nove Slovenije pa tudi gojimo upanje, da podobno o vladi in o
               koaliciji razmišljajo opozicija, sindikati in socialni partnerji. Slovenci smo v
               zgodovinsko usodnih trenutkih vedno znali stopiti skupaj, Današnji trenutek je
               zahteven in prihodnost je odvisna od naših današnjih ravnanj. Rebalansa proračuna
               Republike Slovenije za leto 2012, ki ga obravnavamo, si ta koalicija ni želela, sploh
               pa ne rebalansa, ki zmanjšuje odhodkovno stran proračuna Republike Slovenije za leto
               2012, je pa nujen in je edina pot. Nismo si želeli zakona za uravnoteženje javnih
               financ, je pa nujen in edina pot, ki jo vidimo. Želeli smo si, da bi že v prvih
               devetdesetih dneh, odkar je odgovornost za vodenje države prevzela koalicija petih
               strank, čim prej začeli realizirati naš program, koalicijsko pogodbo, pogodbo za
               Slovenijo 2012–2015. Osnovni razlog za nujnost sprejetja rebalansa proračuna
               Republike Slovenije za leto 2012 so nerealno načrtovani odhodki in preoptimistično
               ocenjeni prihodki sprejetega proračuna Republike Slovenije za letošnje leto, ki je
               bil sprejet v mesecu novembru 2010. V sprejetem proračunu za leto 2012 so bili
               ocenjeni prihodki državnega proračuna za leto 2012 v višini 8 tisoč 695 milijonov
               evrov, novelirana ocena prihodkov za leto 2012, ki izhaja iz pomladanske napovedi
               gospodarskih gibanj Umar, pripravljene v mesecu marcu 2012, in predlaganih sprememb
               davčne zakonodaje pa znaša le 7 tisoč 942 milijonov evrov, kar je približno na ravni
               realiziranih prihodkov leta 2007. V sprejetem proračunu za leto 2012 so bili celotni
               odhodki proračuna načrtovani v skupni višini 10 tisoč 118 milijonov evrov.
               Proračunski primanjkljaj za leto 2012 je bil v sprejetem proračunu 2012 predviden v
               višini tisoč 423 milijonov evrov oziroma v višini 3,6% tedaj napovedanega bruto
               domačega proizvoda za leto 2012. Ob trenutno ocenjenih prihodkih proračuna za leto
               2012 bi ob načrtovanih odhodkih v sprejetem proračunu 2012 primanjkljaj državnega
               proračuna v letošnjem letu znašal preko 2 tisoč 200 milijonov evrov oziroma bi
               presegel 6 % bruto domačega proizvoda. Cilj Vlade za leto 2012 je, da z rebalansom
               proračuna Republike Slovenije dosežemo znižanje primanjkljaja državnega proračuna v
               letu 2012 na raven 3 % bruto domačega proizvoda. Za dosego tega cilja je treba z
               rebalansom državnega proračuna za leto 2012 znižati skupni obseg proračunskih
               odhodkov na raven okoli 9 tisoč 14 milijonov evrov oziroma za tisoč 104 milijone
               evrov manj, kot je to predvidenov sprejetem proračunu.</p>
               <p>Poslabšanim napovedim v ocenah rasti BDP se je pridružilo tudi povečano zadolževanje
               Republike Slovenije v preteklih letih ter poslabšani pogoji zadolževanja na
               mednarodnih in domačih finančnih trgih. Kot posledica preteklih, prekomernih
               primanjkljajev države, ki so presegali meje od 3 % bruto domačega proizvoda, je bil
               za Slovenijo s strani Evropske komisije uveden postopek prekomernega proračunskega
               primanjkljaja. V skladu s proceduro v zvezi s postopkom prekomernega proračunskega
               primanjkljaja mora Slovenija primanjkljaj širšega sektorja države do naslednjega
               leta, torej do leta 2013, zmanjšati na raven pod 3 % BDP.</p>
               <p>Dodaten izziv pri pripravi rebalansa proračuna je in bo predstavljala reorganizacija
               ministrstva in vladnih služb v skladu z Zakonom o Vladi Republike Slovenije ter
               Zakonom o državni upravi. Republika Slovenija ima danes najmanjšo vlado, od kar
               živimo v samostojni državi. Učinki ne bodo samo direktne pozitivne finančne narave,
               ampak bodo pozitivni tudi v smislu zmanjšanja, skrajšanja in poenostavitve
               birokratskih postopkov, ki so v nekaterih segmentih prinesli skoraj popolno
               blokado.</p>
               <p>Pri pripravi predloga razreza odhodkov rebalansa proračuna za leto 2012 se je
               zasledoval glavni cilj vlade za letošnje leto, in sicer da se z rebalansom proračuna
               doseže, da se primanjkljaj državnega proračuna v letu 2012 zniža na raven 3 % bruto
               domačega proizvoda. Za dosego omenjenega cilja je treba z rebalansom državnega
               proračuna za leto 2012 znižati skupni obseg proračunskih odhodkov na raven okoli 9014
               milijonov evrov, kar je za 349 milijonov evrov manj, glede na realizacijo v letu
               2011, in za tisoč 104 milijone evrov manj, glede na sprejeti proračun za leto 2012. Z
               današnje perspektive se zdi povsem nerazumljivo, da je bil tukaj v tej hiši za leto
               2012 sprejet proračun Republike Slovenije z 1,4 milijarde evrov večjo porabo od
               načrtovanih proračunskih prihodkov.</p>
               <p>Na tej točki, gospe in gospodje, se mi zdi vredno spomniti na razpravo na Odboru za
               kmetijstvo, kjer je eden od mojih poslanskih kolegov pravilno ugotavljal, da se je
               slovenski kmet obdržal skozi stoletja, skozi vse različne družbenopolitične sisteme,
               ne glede na državne proračune, ki so mu bili včasih bolj, včasih manj naklonjeni. Sam
               pa sem dodal in ponavljam, res je, slovenski kmet je obstal tudi in predvsem zato,
               ker ga nikoli ni odlikoval pohlep, ker je vedel, da lahko samo toliko porabi, kot
               pridela, ali z drugimi besedami, ker je slovenski kmet vedno prakticiral zlato
               fiskalno pravilo, ki je njegove odhodke omejevalo glede na letino. Morda ni bilo
               zapisano na pročelju kmetije, je pa dober, praktičen in edini razumen zgled, ki bi ga
               morala upoštevati tudi slovenska politika.</p>
               <p>Slovenija se v zadnjih letih oddaljuje od strateških ciljev na področju gospodarskega
               razvoja in blaginje prebivalstva. Padec gospodarske aktivnosti v Sloveniji od začetka
               gospodarske krize je bil med največjimi v evropski zvezi, kar nas je z 91 % oddaljilo
               na 85 % povprečne gospodarske razvitosti članic Evropske zveze, merjeno v bruto
               domačem proizvodu na prebivalca po kupni moči v letu 2010. Nadaljnje povečanje
               razvojne vrzeli pa se je nadaljevalo tudi v letu 2011. Poslabšanje gospodarskih
               razmer je kljub ukrepom, usmerjenim v blažitev posledic gospodarske krize na socialni
               položaj prebivalstva, privedel do znižanja razpoložljivega dohodka in s tem
               poslabšanja materialne blaginje prebivalstva. Gospodarske in socialne razmere
               narekujejo vzdržno konsolidacijo javnih financ in oblikovanja trdnih temeljev za
               oživitev gospodarske aktivnosti, ki bo odpornejša na šoke in bo omogočila ustvarjanje
               novih delovnih mest.</p>
               <p>V Novi Sloveniji trdimo, da brez konsolidacije, brez uravnoteženja javnih financ
               preprosto ne bo gospodarske rasti, zato je tudi povsem razumljivo, da slovensko
               gospodarstvo podpira vlado in koalicijo v prizadevanjih uravnoteženja javnih financ.
               Brez strukturnih prilagoditev se bo razvojni zaostanek poglobil, zaostrene razmere na
               trgu dela pa se bodo ohranjale dlje časa, kar bo znižalo kvaliteto življenja.</p>
               <p>Ukrepi se morajo zato osredotočiti predvsem na, prvič, konsolidacijo javnih financ,
               drugič, ureditvi razmer v finančnem sektorju in tretjič, prilagoditvi sistema
               socialne zaščite, tu mislimo na pokojninski in zdravstveni sistem, sistem dolgotrajne
               oskrbe in načinov izvajanja javnih storitev, ki bodo v finančno in demografsko
               spremenjenih okoliščinah ohranili dostopnost javnih storitev, materialni standard in
               kvaliteto življenja vsaj na sedanji ravni. Slovenija se po gospodarski razvitosti od
               leta 2008 oddaljuje od povprečja držav Evropske unije, za katerim je leta 2010
               zaostajala že bolj kot ob začetku izvajanja strategije razvoja Slovenije iz leta
               2005. V zadnjih letih je v Sloveniji prišlo do odmika od uresničevanja osrednjega
               gospodarskega cilja strategije razvoja Slovenije – postati povprečno razvita država
               Evropske unije do leta 2013, kar ne bo le začasne narave. Razlogi za to, da po močnem
               padcu bruto domačega proizvoda v začetku krize ni prišlo do resnejšega gospodarskega
               okrevanja, izhajajo predvsem iz domačega okolja. Trenutne gospodarske in socialne
               razmere narekujejo čimprejšnjo vzdržno konsolidacijo javnih financ, oživitev
               gospodarske aktivnosti in izboljšanje razmer na trgu dela.</p>
               <p>Spoštovani! Slovenija je pomembna članica Evropske unije. Nismo zaprta država niti
               zaprta ekonomija, smo država, ki želi zgraditi stabilno socialno-tržno gospodarstvo.
               Zato je pomembno, kakšne signale tudi danes oziroma ta trenutek pošiljamo v tujino.
               Zadnji dve leti smo govorili neresnico in dajali lažne obljube, da bomo uravnotežili
               javne finance. Pa jih nismo, čeprav smo se trudili. Lekcijo smo dobili in prepričan
               sem, da danes obstaja pripravljenost v Sloveniji za omejevanje javne porabe. Bojim
               se, da referendumi in stavke, še preden se karkoli zgodi, ne vplivajo na dvig
               bonitetnih ocen Slovenije. Nekdanji poslanec in minister dr. Lahovnik opozarja, da
               bodo nepremišljene politične poteze in dogodki, kot je bila stavka, zvišali stroške
               zadolževanja, ki se bodo nepotrebno odražali v še višjih stroških za obresti, ki jih
               bomo v prihodnje plačevali za javni dolg. Če bo ta vladni paket ukrepov na
               referendumu zavrnjen, bomo poslali jasno sporočilo v tujino, da Slovenija ni
               pripravljena omejiti javne porabe. Slovenija je danes še v položaju, ko lahko
               pravočasno sprejme ukrepe in se izogne grškemu scenariju. Najbolj črn scenarij, ki se
               lahko zgodi v naslednjih mesecih, je, da ko država ponovno poskuša izdati obveznice
               na mednarodnih trgih, s katerimi bi pokrila del preteklega dolga, teh obveznic zaradi
               visoke tveganosti ne bo nihče pripravljen kupiti. V tistem trenutku se bomo znašli v
               scenariju, v katerem je danes Grčija.</p>
               <p>Poslanska skupina Nove Slovenije bo podprla rebalans proračuna Republike Slovenije za
               leto 2012 in predhodno tudi amandmaje, ki smo jih sopodpisali. Varčevalni ukrepi, ki
               so neizbežni za uravnoteženje javnih financ, niso enostavni, vendar upamo vsem
               pogledati v oči in razložiti njihovo nujnost. Standard, ki smo ga bili vajeni
               trenutno, in upamo, da le začasno, ni več možen. Ne moremo več trošiti, kot
               pridelamo. S treznostjo in kančkom potrpežljivosti se to najbrž da razumeti. Prav za
               potrpežljivost s tega mesta prosim tudi državljanke in državljane. Ni enostavno, in
               vsakega imamo v mislih, ko odločamo o varčevalnih ukrepih. Vse to pa zaradi tega, da
               bomo zagotovili boljšo in stabilno prihodnost vsem, predvsem generacijam, ki
               prihajajo. Hvala za vašo pozornost.</p>
            </sp>
            <sp xml:id="SDZ6-Izredna-13-2012-05-10.sp19">
               <speaker>PODPREDSEDNICA ROMANA TOMC:</speaker>
               <p>Hvala lepa vam, gospod Horvat.</p>
               <p>V imenu Poslanske skupine italijanske in madžarske narodne skupnosti ima besedo
               László Göncz.</p>
            </sp>
            <sp xml:id="SDZ6-Izredna-13-2012-05-10.sp20">
               <speaker>DR. LÁSZLÓ GÖNCZ (PS NS):</speaker>
               <p>Hvala lepa za besedo, gospa podpredsednica. Spoštovana ministrica, spoštovani
               ministri, predstavniki Vlade, poslanke in poslanci!</p>
               <p>Naj uvodoma poudarim, da z vidika avtohtonih narodnih skupnosti smo z delom predloga
               rebalansa, ki se neposredno nanaša na delovanje naše organizacije in ustanov,
               zadovoljni. Vlada je postopala korektno in je spoštovana načelo, da bi na področju
               tako ranljivih skupin, kot sta madžarska in italijanska skupnost, sleherni poseg
               povzročal nepopravljive posledice oziroma škodo z vidika ohranjanja razvoja te
               skupnosti.</p>
               <p>Kar se tiče stališča naše poslanske skupine do celotnega rebalansa proračuna, moram
               poudariti, da smo poskušali oblikovati oceni z nekoliko širšega vzornega kota. Kljub
               temu ne bom trošil besede za argumente, ki govorijo v prid zmanjševanju odhodkovne
               strani proračuna, glede na neravnovesje, ki se je v zadnjem obdobju izoblikovalo.
               Moramo sprejeti dejstvo, da je prvi nujni poseg pri procesu uravnovešanje proračuna
               smiselno zmanjševanje odhodkovne strani. Glede izbire postavk, ki se zmanjšujejo,
               verjetno so pogledi in stališča zelo različna in pri tem ne mislim zgolj na
               strankarske vidike in razhajanja. Upamo, da je večina krčitev določenih postavk, če
               imamo v vidu tudi uskladitve s socialnimi partnerji, v najvišji možni meri smiselno
               in racionalno naravnanih. V skladu s tem bo tudi šla naša podpora predlaganemu
               rebalansu proračuna, vključno z amandmaji, ki so bili podprti na pristojnem odboru.
               Sočasno pa moramo poudariti, da bi si želeli, da so ukrepi v prid pozitivnemu premiku
               gospodarske rasti že tudi v tej fazi bolj intenzivni.</p>
               <p>Osebno se ne bi v celoti omejil niti od ukrepov na področju dviga davka na dodano
               vrednost, vendar upam, da tudi v zvezi s tem ima vlada glede okoliščine primerne
               načrte. Menimo, da poleg že sprejetih zakonov treba v najkrajšem možnem času še bolj
               kompleksno ter prioritetno pristopiti k pripravi investicijskih programov predvsem na
               področju infrastrukturnih projektov ter urejanja zdravih jeder gospodarske
               dejavnosti, kar bo posredno nedvoumno bistveno vplivalo na prihodkovno stran
               proračuna. Prepričan sem, da so na tem področju še vedno rezerve, kar se tiče
               politične aktivnost, brez da bi se neposredno vmešavali v usmerjanje gospodarske
               politike. Z vidika zaupanja državljanov v pravno državo in tudi v sedanjo politično
               strukturo, vključno z opozicijo, bo potrebna še bolj intenzivna nadgradnja
               zakonodaje, ki bo konkretno preprečevala in učinkovito sankcionirala vse morebitne
               zlorabe različnih tajkunskih, klientalističnih in drugih skupin ter bolj
               transparentno in z vidika celotnega družbenega interesa vplivala na pravičnejše
               delovanje finančnih ustanov.</p>
               <p>Kot sem uvodoma poudaril, predlagani rebalans proračuna neposredno ne posega v
               delovanje organizacij in ustanov narodnih skupnosti, kar je pomembno in tudi z vidika
               širše evropske perspektive vzorno. Težave žal kljub temu tudi na tem področju
               obstajajo in ostajajo in jih bo treba v prihodnje temeljito proučiti ter postopno
               reševati, delno tudi že v okviru proračuna za naslednje leto. Žal je v okviru
               linearnega znižanja proračuna nekdanjega ministrstva za kulturo tudi kulturna
               dejavnost avtohtonih narodni skupnosti lani utrpela razmeroma veliko krčenje, kar je
               globoko zarezalo v narodnostno dejavnost in povzročalo več negativnih pojavov, ki jih
               bo treba v najkrajšem možnem času sanirati. Tudi na področju narodnostnih medijev je
               precej odprtih vprašanj tako pri italijanski kot pri madžarski skupnosti. V primeru
               narodnostnih RTV-programov predstavlja sistemski problem, da delež sredstev iz
               državnega proračuna, ki skupaj s sredstvi naročnine omogoča pripravo in realizacijo
               programov, ni konkretno niti korektno določen na osnovi vsebinskih argumentov, temveč
               je vedno rezultat političnih usklajevanj, kar nekako ni prav. Po našem mnenju bi
               morali najti dolgoročno rešitev v predlaganem splošnem zakonu o avtohtoni narodni
               skupnosti. Težave drugačne narave se konstantno pojavljajo tudi v primeru edinega
               madžarskega dnevnika. Tudi pri italijanski skupnosti beležijo več parcialnih
               problemov, med drugimi tudi težave na področju financiranja ustanov, ki imajo tudi za
               potrebe skupnosti, ki živi v Sloveniji, sedeže v Republiki Hrvaški.</p>
               <p>Naj omenim še opozorilo, ki ga predstavniki organizacij narodnih skupnosti stalno
               poudarjajo. Zaradi strukture in deleža pripadnikov avtohtonih narodnih skupnosti, ki
               so v določenem obsegu zaposleni v javnih ustanovah narodnostnega značaja oziroma
               službah, kjer je poznavanje italijanskega in madžarskega jezika pogoj, zmanjšana
               sredstva na določenih področjih, v povezavi z ukrepi, ki so usmerjeni v uravnoteženje
               javnih financ, živelj na narodnostno mešanem območju še posebej dotikajo in
               bremenijo. Zaradi tega so kljub razumevajočemu pristopu vlade in ostalih državnih
               organov pripadniki narodnih skupnosti v dodatno oteženi situaciji. V Prekmurju, kjer
               je standard in socialna raven krepko pod slovenskim povprečjem, je stanje še posebej
               težko.</p>
               <p>Naj zaključim z opozorilom, da je priprava in sprejemanje proračuna in rebalansa
               zmeraj zahtevna naloga, ki se ga je z vidika ranljivih narodnih skupnosti treba
               lotiti še s posebno tenkočutnostjo. V tem primeru, vsaj tako ugotavljamo, je s strani
               vlade v pretežni meri ugodeno. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp21">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>V imenu Poslanske skupine Pozitivne Slovenije ima besedo mag. Alenka Bratušek.</p>
            </sp>
            <sp xml:id="SDZ6-Izredna-13-2012-05-10.sp22">
               <speaker>MAG. ALENKA BRATUŠEK (PS PS):</speaker>
               <p>Spoštovana podpredsednica, ministri, spoštovane gospe in gospodje!</p>
               <p>V Pozitivni Sloveniji protestiramo proti takšnemu načinu dela v Državnem zboru, kot
               smo ga deležni v tem tednu. Pa nikakor ni problem v količini, ampak v načinu dela.
               Gospod predsednik Državnega zbora, ki vas na žalost ni z nami, pravnik ste, doktor
               pravnih znanosti, v tem tednu pa ste dopustili pravno popolnoma nedopustne stvari, pa
               sem to povedala še zelo milo. Sprejemati zakon, ki je bil deležen takšnega mnenja
               Zakonodajno-pravne službe, kot je bilo to v primeru zakona o uravnoteženju javnih
               financ, je sramota za Državni zbor. Ampak ,spoštovane kolegice in kolegi, za vas je
               vse to dopustno in prav. Še kakšen mesec nazaj ste z velikimi besedami zavračali
               zakone, kjer bi bilo treba amandmirati polovico členov. To naj bi bilo nedopustno,
               ker takšna količina amandmajev pomeni, da je zakon nedodelan, ste nas poučevali.
               Zdaj, ko ste vlado prevzeli vi, je to nekaj povsem normalnega. Še več, parlamentarna
               praksa vam daje takšne pravice, pravite, čeprav veste, da to ni res. Vaš mega zakon
               je potreboval amandma tako rekoč k vsakemu členu, pa to ni nič nedopustnega več za
               vas. Na žalost je vaš način takšen, ko vodim državo jaz, je odpustno vse, ko jo vodi
               kdo drug, pa je treba rušiti vse, kar nam pride na pot, ne glede na škodo, ki jo
               utrpi država, da v vsej zgodovini naše države takšnega zakona in takšnega rebalansa
               poslanci še niso imeli pred seboj. Na rebalans ste poslanci koalicije vložili
               amandma, ki je povedal nekako tako: "Vzamemo na vseh programih in damo na vse
               programe, samo ne vemo, koliko." In vi, spoštovani predsednik gospod Virant, ste to
               sprejeli kot ustrezen amandma. Seveda ste potem na naš pritisk ta amandma umaknili,
               ampak napaka je bila dovoljena in narejena. In to ste dovolili vi, gospod predsednik.
               Očitno za to vlado ni ne ovir in ne mej pri spoštovanju pravnih norm, nedopustno
               parlamentarno prakso uvajate, spoštovane gospe in gospodje.</p>
               <p>In kljub vsem tem nepravilnostim, zmešnjavi in nedopustnim pravnim napakam smo
               poslanci Pozitivne Slovenije konstruktivno sodelovali na vseh odborih in vas skušali
               prepričati, da ta vaša pot ni prava. Ukrepi, ki ste jih pripravili, uničujejo našo
               socialno državo, pa verjamem, da vsi vemo, da socialna država ni samo skrb za tiste
               najšibkejše, ki zase ne morejo poskrbeti, je veliko, veliko več. Evropa je tisti bič,
               ki nam je ukazala vse to, kar delate danes, tako pravite. Mi mislimo popolnoma
               drugače. Ne zaradi Evrope, ampak zaradi nas samih je javne finance treba spraviti v
               red, vprašanje je samo, kako. Popolnoma drugače, kot ste se tega lotili vi, bi
               naredili mi.</p>
               <p>Po naši oceni je treba konsolidacijo narediti na obeh straneh, odhodkovni in
               prihodkovni, predvsem pa je treba poskrbeti za boljše stanje našega gospodarstva. Da
               vaša pot ni prava, kažejo tudi izjave eminentnih svetovnih ekonomistov in konec
               koncev tudi evropskih politikov, saj naj bi se v mesecu juniju sprejemala dopolnitev
               programa za varčevanje s programom za rast. In ko bo Evropa rekla, da moramo dati več
               za investicije, ki pospešujejo gospodarsko rast, boste to brez vprašanj naredili, saj
               je to vendar zahteva Evrope. Ali ni prav to tisto, kar vam cela dva meseca
               dopovedujemo tudi mi?! Takrat ko boste stvari spreminjali na željo Evrope, poglejte,
               kaj smo vam skušali dopovedati.</p>
               <p>In kaj je to, kar vam skušamo dopovedati že dva meseca. Varčevanje je vsekakor
               potrebno, vendar mora biti varčevanje narejeno z malo večjim občutkom oziroma malo
               bolj po pameti. Ko ste začeli govoriti, da boste privarčevali 800 milijonov evrov,
               sem vas sama večkrat opozorila, da bodo to boleči rezi v pravice ljudi. Seveda ste mi
               razložili, da boste zmanjšali materialne stroške in racionalizirali javna naročila,
               in to je to. In javna poraba bo 800 milijonov nižja. Jaz pa seveda ne vem, kaj
               govorim.</p>
               <p>Danes se kaže, da sem imela, na žalost naših državljanov, še kako prav. Družina in
               otroci so vaša glavna tarča tega varčevalnega paketa, ki se odraža v rebalansu
               letošnjega leta. Otroci so 20 % naše populacije in 100 % naše prihodnosti, pravijo.
               Vi ste se jih lotili od samega začetka, s porodniškimi nadomestili, in vse do
               univerzitetnega izobraževanja. Ob tem, da si želimo biti družba znanja, vsaj upam, da
               je to še vedno naš cilj, uničujete naše univerze, javne univerze. Zakaj mislite, da
               je to dobro?! Ob uveljavljanju brezplačnega vrtca so vas bila polna usta o dobri in
               pametni družinski politiki in kako bo večja vključenost otrok v vrtce pripomogla k
               njihovemu boljšemu razvoju. V tem delu ste imeli prav. Vključenost otrok v vrtce se
               je povečala, kar je dobro za nas in našo družbo. A glej ga zlomka, po štirih letih
               ste želeli ta ukrep preprosto ukiniti. Enako je bilo z brezplačno prehrano dijakov.
               Pred volitvami leta 2008 ste jo uvajali, danes jo ukinjate. In če dobro premislimo, s
               predlaganimi ukrepi popravljate veliko svojih odločitev iz preteklega mandata. Ti
               predlagani ukrepi predstavljajo vašo novo družinsko politiko. Kljub temu da je nekaj
               ukrepov s področja te družinske politike interventne narave, naj bi veljali celotno
               vaše obdobje.</p>
               <p>Spoštovane kolegice in kolegi! To, kar delate danes, je vaša nova družinska politika.
               Lahko vam ni všeč, lahko si želite, da bi bilo drugače, ampak delate tako, in to je
               dejstvo. Cela dva meseca vas želimo prepričati, da moramo do konsolidacije javnih
               financ priti z ukrepi na obeh straneh proračuna – odhodkovni in prihodkovni, še bolj
               pa z višjo gospodarsko rastjo. Večina držav, ki so bolj razvite od nas, se je tega
               lotila na tak način. Zakaj nas vedno znova primerjate z baltskimi državami in
               njihovimi ukrepi? Naj bo to naš vzor?! Njihov standard in njihove pravice, upam da
               ne, in da bo tudi predsednik vlade Slovenijo začel primerjati z boljšimi in bolj
               razvitimi od nas in ne slabšimi oziroma manj razvitimi. Če želiš razvoj in več
               blaginje za naše ljudi, si moraš postaviti drugačne cilje, kot so vaši.</p>
               <p>Dva meseca vam dopovedujemo, da se mora konsolidacija javnih financ zgoditi do leta
               2016, in ne razumemo, zakaj morate v letu 2012 tako radikalno posegati v življenja
               naših ljudi, če je naš cilj znižati primanjkljaj pod 3 % v letu 2013. Lani je bil
               primanjkljaj sektorja države res 6,4 % bruto domačega proizvoda, če pa izvzamemo od
               tega tako imenovane finančne transakcije, dokapitalizacije, ki jih v letošnjem letu
               po vaših zagotovilih ne bo, je bil primanjkljaj v letu 2011 5,1 %. Zakaj to omenjam?
               Ker je to v bistvu tisto, kar moramo znižati. To pa pomeni približno 1 % letno, če
               želimo priti v letu 2013 pod 3 % in v letu 2016 imeti izravnan proračun. 1 % BDP
               pomeni 350 milijonov evrov in ne 800 milijonov, kar želite od naših ljudi vzeti vi.
               Popolnoma nepotrebno je vaše govorjenje, da smo v Pozitivni Sloveniji proti vsemu,
               kar predlaga ta vlada, in da nimamo idej, kako reševati naj javnofinančni problem.
               Vse smo vam povedali in dali veliko idej. Upamo pa, da ne pričakujete od nas, da bomo
               to tudi izpeljali.</p>
               <p>Danes se ukvarjamo oziroma popravljamo napake preteklosti. Za velik del stanja v naši
               državi je kriva kriza, evropska kriza, če hočete. Marsikaj pa bi lahko naredili
               drugače v preteklosti tudi sami. V zadnjem Pahorjevem mandatu se je kriza najprej
               reševala s finančnimi spodbudami in čim več investicijami, nič oziroma malo pa ni
               bilo narejeno na zniževanju nepotrebnih stroškov. Danes celo ugotavljamo, da te
               finančne spodbude, ki so nam ustvarjale primanjkljaj, niso prinesle želenih
               rezultatov. Primanjkljaj in dolg pa sta seveda tukaj. V mandatu 2004–2008, to je
               mandat prejšnje Janševe vlade, smo zniževali davke. Temu pa ni bila ustrezno
               prilagojena odhodkovna stran proračuna. Takrat, ob 7 % gospodarski rasti, se je tudi
               ob znatno znižani fiskalni kapaciteti države dalo sfinancirati enako višino odhodkov,
               pravzaprav celo višjo, saj ste v vašem prejšnjem mandatu ob zniževanju davkov uvajali
               celo nove pravice: brezplačni vrtec, brezplačna prehrana in – največji udarec javnim
               financam – plačna reforma. Danes ob bistveno nižjih prihodkih zaradi padca
               gospodarske aktivnosti se tega seveda ne da. In smo kjer smo, in nujno potrebno je
               ukrepanje. Tega ne zanikamo. Oporekamo pa vam pot, ki ste si jo zastavili.</p>
               <p>Za dogovor o ukrepih, ki vsekakor so strukturne narave in imajo dolgoročne posledice
               za našo družbo, si je treba vzeti čas, saj gre za velike družbene spremembe. Ne
               siliti z glavo skozi zid s pretvezo, da nam bo Evropa že pokazala kako in kaj, in nam
               bo poslala svoje oficirje, ki bodo namesto vas naredili to grdo delo. Če ljudje ne
               vzamejo te kazni, teh radikalnih ukrepov, sledi druga kazen. To je dvig DDV, po vaše.
               V vsakem primeru morajo biti kaznovani, in to za stvari, ki jih niso zakrivili
               ljudje, ampak dosedanja politika, vsaj zadnjih dveh vlad, in v zadnjem mandatu tudi
               največje opozicijske stranke SDS s pozivi in pomočjo pri zavračanju reform.</p>
               <p>S predlaganimi spremembami posegamo v naš družbeni sistem do samih korenin. Prav, če
               mislite, da je to prav, skušajte nam in ljudem vsaj razložiti, kaj dobrega za našo
               državo ti vaši ukrepi oziroma varčevanje za vsako ceno pomeni. Kaj pomeni za naše
               otroke, naše družine, velike družine, otroke s posebnimi potrebami, upokojence? Da
               vaši ukrepi ne prinašajo nič dobrega, kažejo javnofinančne projekcije, ki smo jih
               dobili. Dobili smo projekcije brez vaših ukrepov in z vašimi ukrepi. In ne boste
               verjeli, javnofinančni prihodki so do evra enaki do leta 2015 z ukrepi in brez
               ukrepov. Kako nam lahko razlagate, da vaši ukrepi pozitivno vplivajo na našo
               gospodarsko aktivnost, če to po vaših lastnih podatkih ne drži?</p>
               <p>Rebalans, ki je pred nami, ima za kakšnih 150 do 200 milijonov evrov luknje na
               odhodkovni strani. Kaj takšnega verjetno ne pomnite tudi tisti, ki ste tukaj 20 let.
               Sprejemate dokument, ki ima za 200 milijonov prenizko načrtovane odhodke, in to za
               plačilo zakonskih obveznosti in plač. Vse to boste reševali s prerazporejanjem,
               pravite, ob tem ko ste se vedno zavzemali, da se prerazporejanje v državnem proračunu
               preprosto ukine. Ponovno ena izmed mnogih vaših, ko ste govorili nekaj, danes pa
               delate popolnoma nekaj drugega.</p>
               <p>V Pozitivni Sloveniji smo vam skušali pokazati, da tako kot delate, ni prav.
               Predlagali smo kup rešitev, ki niso bile upoštevane. Moramo pa priznati, da vsaj
               kakšno od njih, majhno sicer, ste pa vseeno upoštevali. Očitno ste uvideli, da so
               vaši ukrepi preveč radikalni in ste jih minimalno spremenili. So pa še vedno velik
               udarec za naše ljudi in naše družne.</p>
               <p>Verjetno, spoštovani kolegi v koaliciji, težko verjamete, da v Pozitivni Sloveniji
               naši državi želimo dobro, tudi če ste na oblasti vi in ne mi. Mislim, da si tudi sami
               še kako dobro predstavljate in veste, kakšen bi bil vaš odziv, če bi naša vlada
               pripravila takšen nabor ukrepov in postopke v Državnem zboru peljala, kot jih peljete
               vi. Verjetno se ne bi pogovarjali o ukrepih, ampak samo še o zamenjavi vlade,
               predsednika državnega zbora, predčasnih volitvah in še čem. Pa ne rabite skrbite, ker
               mi ne bi in nikoli ne bomo delali tako, kot delate vi.</p>
               <p>Spoštovane kolegice in kolegi! Predlagamo vam, da prekinete postopek sprejemanja
               rebalansa, pokrijete in zapolnitev tisto 200 milijonsko luknjo in ga ponovno
               prinesete v državni. To bi bilo edino pravilno. Sprejeti takšen rebalans je
               neodgovorno. Na koncu pa želim samo še enkrat poudariti, da v Pozitivni Sloveniji
               protestiramo proti takšnemu načinu dela v našem hramu demokracije. Če ta državni zbor
               to sploh še je. Protestiramo, zaradi uničevanja naše socialne in pravne države. V
               imenu ljudi pa vas, spoštovane kolegice in kolegi, prosimo, da pred glasovanjem o
               ukrepih in rebalansu še enkrat razmislite o tem, kar z našo državo in našimi ljudmi
               počnete.</p>
            </sp>
            <sp xml:id="SDZ6-Izredna-13-2012-05-10.sp23">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Poslanska skupina Slovenske demokratske stranke in v njenem imenu mag. Andrej
               Šircelj.</p>
            </sp>
            <sp xml:id="SDZ6-Izredna-13-2012-05-10.sp24">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa za besedo, gospa podpredsednica. Ministrica, ministri, kolegi in kolegice,
               lepo pozdravljeni!</p>
               <p>Stanje na gospodarskem, finančnem, socialnem področju v državi je neobičajno, to
               kažejo podatki. Podatki o primanjkljaju države, ki je, kot je bilo omenjeno, 6,4 %
               bruto družbenega proizvoda, maastrichtski kriteriji zahtevajo 3 %. Stanje na področju
               zadolžitve, predvsem trendi na področju zadolževanja, predvsem to, da se je dejansko
               javni dolg povečal v zadnjih treh letih s približno 8 milijard na 17 milijard evrov
               in da so obresti v letošnjem letu narasle na 750 milijonov. To seveda pomeni, da bodo
               te obresti plačevali prihodnji rodovi. Ni moralno s strani naše generacije, da
               prelagamo to obveznost na prihodnje rodove. To vemo vsi in tukaj se je treba nehati
               slepiti. Ni moralno seveda tudi to, da bomo s tem, če bi nadaljevali takšno politiko,
               povečevali te obresti ne na 700 milijonov, ampak na več, več in več. In seveda vsi
               vemo, kaj naredi dober gospodar. Dober gospodar posluje tako, da svoje izdatke
               prilagodi svojim prejemkom, In tega ta država predvsem v zadnjem obdobju in v vsem
               obdobju, tukaj lahko govorimo za razliko eno oziroma dveh let, ni storila. In vemo,
               kaj pomeni zadolževanje. Zadolževanje pomeni to, da je treba za to zadolževanje dati
               jamstva. In če ne vrnemo dolgov, potem bodo realizirana jamstva. Tisti, ki mu ne bodo
               vrnjeni dolgovi, pa bo seveda prevzel ta jamstva. Te garancije pa so lahko različne.
               Lahko so nepremičnine, lahko je del ozemlja in lahko pri državi to pomeni tudi delno
               izgubo suverenosti. Zadolževanje pomeni to, da se izgublja suverenost države. To so
               primeri iz Latinske Amerike, to so primeri iz Afrike in v zadnjem času so to primeri
               tudi iz Evrope. Z drugimi besedami, fiskalno pravilo ne pomeni izgube suverenosti,
               ampak nadaljnje zadolževanje pomeni izgubo suverenosti. Ta rebalans proračuna, ki ga
               imamo danes na mizi, je prvi pomemben korak, da bomo spremenili trend in da ne bomo
               šli v to smer. Pomeni, da moramo najprej uskladiti javno porabo s tistim, kar
               dejansko ustvarimo. Če tega ne bomo naredili, se bodo trendi na področju
               primanjkljaja, na področju porabe in tako naprej nadaljevali. In to je ključno
               vprašanje danes.</p>
               <p>Če danes govorimo o varčevalnem programu, danes po moji osebni presoji to ni
               varčevalni program. To je program, ki usklajuje porabo z ustvarjanim. Mi varčujemo
               takrat, ko imamo nekaj več. Ko zaslužimo nekaj več, damo tisto, kar ne porabimo, na
               varčevalni račun. Če pa trošimo manj od tistega, kar dejansko ustvarimo, pa to seveda
               pomeni zmanjšanje porabe.</p>
               <p>To je treba vključiti v ta proračun, ki dejansko pomeni, da če bo ta proračun sprejet
               – in jaz močno verjamem, da bo sprejet –, da se bo smer razvoja spremenila. In to je
               eden prvih uspehov, če želite, vseh nas, da bo država prišla v stanje, da se bodo
               bonitetne ocene nehale zmanjševati, da se bodo vsaj zaustavile in da se bo na tej
               podlagi lahko začel tudi razvoj, da bodo zaradi tega obresti manjše, da bodo zaradi
               tega konkurenčnejši pogoji za gospodarstvo in da bodo zaradi tega tudi na koncu
               državljani in državljanke imele večjo blaginjo. Poleg teh ukrepov so seveda potrebni
               še drugi ukrepi in drugi pomembni koraki, ne samo na področju javnih financ, tudi na
               področju finančnega sistema, na področju bančništva, na področju omejitve tako
               imenovanega kreditnega krča. Treba je postaviti močne banke. Potrebujemo tudi ukrepe
               na področju konkurenčnosti, nadaljnje ukrepe na področju zagotavljanja pravne
               varnosti.</p>
               <p>Temelj rebalansa je torej delna prilagoditev porabe in ta delna prilagoditev porabe
               je tudi, bom rekel, pospremljena z določenimi ukrepi na področju prihodkov, predvsem
               na področju dodatne obdavčitve tako imenovanega luksuza. In ni res, da bodo sedaj vse
               jahte odplule na Hrvaško zaradi dodatne obdavčitve, kajti med tem je Hrvaška močno
               dvignila obdavčitev jaht in je sedaj seveda vprašanje, kam bodo te jahte dejansko
               šle. In tudi ni res, da zaradi tega je to nek neprimeren ukrep. In ni res, da se bodo
               zaradi tega več kupovali avtomobili na lizing, kajti tudi lizing je obdavčen z
               dodatno obdavčitvijo velikih avtomobilov. Na prihodkovni strani bodo ukrepi še
               pripravljeni, to bodo tudi ukrepi, ki bodo bolj obdavčili dividende, obresti, ki bodo
               bolj obdavčili kapitalske dobičke, velike nepremičnine, ki se ne uporabljajo v
               poslovne namene. Spremenila se bo tudi zakonodaja na področju davčnega postopka in na
               področju davčnega postopka predvsem v tem, da bodo dejansko tisti, ki utajujejo
               davke, ki ne plačujejo davke, ki ne plačujejo davke za delavce, ki ne plačujejo
               prispevkov za delavce, tudi javno imenovani, javno predstavljeni in tudi kaznovani.
               In ne nazadnje je predviden tudi skrajni ukrep, to naj bi bil dvig DDV. To je ukrep,
               ki je po mojem mnenju izredno negativen. In bom tudi povedal, zakaj je negativen. Ta
               ukrep so predlagale že nekatere druge stranke od vsega začetka in mislijo, da se
               lahko z dvigom DDV enostavno reši kriza, povečajo prihodki in reši kriza. Gospe in
               gospodje, z dvigom DDV bomo najbolj obdavčili najrevnejše, kajti najrevnejši porabijo
               ves svoj dohodek za nakup dobrin, tistih, ki so po 8,5 % stopnji danes obdavčene, in
               tistih po 20 %. 80 % za 20%. In dvig samo ene stopnje ne pomeni, da revnejši kupujejo
               samo izdelke, ki so obdavčeni po nižji stopnji. Hrano danes kupujemo vsi: tisti, ki
               so manj bogati, bolj bogati, revni, manj revni, bolj revni. Tako da to seveda ni res.
               Kot drugo, takoj se bodo povečale cene, povečala se bo inflacija in povečala se bo
               nekonkurenčnost domače ponudbe. In še nekaj je res. Ta davek je nemoralen, ker na
               skrit, pritlehen način obdavčuje predvsem tiste, ki imajo danes najmanj. Zakaj?
               Zaradi tega, ker je skrit v ceno in se ga ne vidi. In trgovci manipulirajo z njim z
               raznimi popusti. Z najavo – poglejte si reklame: Danes prodajamo brez DDV in tako
               naprej. Tako potrošnik ne ve, koliko je dejansko obdavčen. To je sredstvo za
               manipulacijo s potrošniki, če gledate z moralnega vidika. In to je nepravičen davek,
               to je najbolj nepravičen davek, ki ga danes pozna davčna teorija, ker potrošnik ne
               ve, kdaj je dejansko obdavčen. Obdavčen pa je vsak korak! Obdavčena je vsaka beseda,
               tako ali drugače, ki si jo pridobi. Zaradi tega je ta rešitev kot skrajni primer.</p>
               <p>Tu lahko govorimo tudi o tem – in v Slovenski demokratski stranki to pozdravljamo –,
               da je prišlo do skorajšnjega dogovora s socialnimi partnerji, predvsem s sindikati.
               To daje temu rebalansu proračuna in spremljevalnemu zakonu tudi velik simbolni pomen.
               Možno se je dogovoriti. Ni res, da se ni možno dogovoriti s sindikati. In Janševa
               vlada se je dogovorila leta 2006 oziroma 2007 in je s sindikati podpisala tudi
               dogovor o socialni in družbeni ter ekonomski politiki. In sedaj smo ravno tako pred
               tem, da se to podpiše. Ta rebalans proračuna in ta poseben zakon sta pospremljena s
               tem, da se bo dejansko zgodila usklajenost med vlado in socialnimi partnerji.</p>
               <p>Večkrat se je postavilo vprašanje, ali je treba ukrepati sedaj in zdaj. Ja, situacija
               je takšna, da je treba dejansko ukrepati sedaj. Menim, da je to skrajni čas, da se
               ukrepa. Skrajni čas glede na trende v ekonomiji, trende na finančnem področju in
               socialnem področju. Če ne bi ukrepali, bi socialno državo izgubili vsi. Neukrepanje
               ali status quo bi pomenil takrat dejansko tiranijo. In dolgo časa se ni ukrepalo v
               naši državi tudi zaradi volitev, tudi zaradi krize, politične in gospodarske. Zaradi
               tega je to skrajni trenutek, da se dejansko ukrepa.</p>
               <p>Naslednje vprašanje, ki se tu zastavlja, je, ko govorimo o gospodarski rast, da naji
               država dvigne gospodarsko rast, naj ustvarja delovna mesta. Gospe in gospodje, vloga
               države je, da ustvari pogoje za to, da bo gospodarstvo ustvarjalo delovna mesta, da
               bo konkurenčno, da bo prišel tuj in domač kapital, da se bo začelo investirati. Sama
               država, razen tistega, kar sama zaposluje v javnem sektorju, ne more ustvarjati več
               delovnih mest. In javni sektor je vključen v bruto družbeni proizvod približno 15 %,
               85 % bruto družbenega proizvoda države ustvari realni sektor, to je gospodarstvo.
               Zato pričakovati od države, da bo rešila vse, je absurdno. Morda so nekoč obstajale
               take države pred tridesetimi, štiridesetimi leti, ki so rekle, mi bomo poskrbeli za
               vse državljane. Vendar takšnih držav danes ni več v Evropi in tudi v svetu je morda
               še kakšna in tudi tiste ne skrbijo za državljane. To se pravi, če ne ukrepamo danes,
               ne bo socialne države za nikogar. Cilj te vlade in cilj vsake vlade pa je povečevanje
               blaginje za ljudi, vendar ta blaginja ne more rasti enakomerno, ampak se zaradi
               različnih razlogov, tako domačih kot tujih, trend lahko obrne in takrat je ta trend
               negativen.</p>
               <p>V Slovenski demokratski stranki bomo rebalans proračuna podprli in pričakujemo, da bo
               Vlada Republike Slovenije naredila tudi nadaljnje korake v smeri izboljšanja pogojev
               gospodarjenja, v smeri zagotavljanja večje pravne varnosti in tudi v smeri, da bo
               prišlo v Sloveniji do večjega investiranja. In investirali bodo podjetniki. Ni država
               tista, ki je najbolj pametna, da ve, kaj, kako, kje investirati. Niso državni
               uradniki bolj pametni, da bi dejansko dali subvencijo v to in to podjetje, v to in to
               dejavnosti ali v to in to panogo. Podjetniki so tisti, ki bodo ustvarjali, ki bodo
               povečevali blaginjo, ki bodo povečevali bruto družbeni proizvod. Vloga države je
               zgodovinsko gledano v sedanjem obdobju zelo velika, različnih držav, tudi če gledamo
               primerjalno, veliko večja, kot je bila v preteklosti. Vendar vloge države ni
               podjetništvo, ampak je vloga države ustvarjanje pogojev za podjetništvo. In ta
               rebalans proračuna je signal podjetnikom, je signal mednarodnim finančnim
               inštitucijam za to, da se v Sloveniji stvari spreminjajo in spreminjajo na bolje. In
               to bo prineslo večjo blaginjo za ljudi.</p>
               <p>V Slovenski demokratski stranki bomo ta rebalans proračuna in tudi spremljajoči zakon
               podprli. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp25">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>S tem smo končali s predstavitvijo stališč poslanskih skupin. Prehajamo na razpravo o
               posameznih delih predloga rebalansa državnega proračuna. Naj ob tem spomnim, da kot
               posamezni del proračuna šteje splošni del predloga rebalansa proračuna, posebni del
               predloga rebalansa proračuna in načrt razvojnih programov in o vsakem bomo
               razpravljali posebej.</p>
               <p>Sedaj pa prehajamo na obravnavo splošnega dela predloga rebalansa proračuna in
               predvidevam, da interes za razpravo obstaja, zato odpiram prijavo. Prosim za
               prijavo.</p>
               <p>K prijavi se je prijavilo 16 razpravljavcev. Prvi izmed njih ima besedo gospod Franc
               Jurša.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp26">
               <speaker>FRANC JURŠA (PS DeSUS):</speaker>
               <p>Hvala lepa za besedo, gospa podpredsednica. Lep pozdrav ministrici in ministrom in
               seveda tudi vam, spoštovane kolegice in kolegi!</p>
               <p>V tej državi je pač tako. Če nekdo pride s predlogom, mu druga stran nasprotuje. In
               tega smo naučeni, vsaj tisti, ki v tem državnem zboru sedimo nekaj let. Lepše in prav
               bi bilo, da bi dejansko pomislili na to, da je treba v tem trenutku in sedaj nekaj
               konkretnega pripraviti, da ne bomo drveli v brezno. Situacija, v kateri smo se
               znašli, še zdaleč ni rožnata. Danes ne govorimo o rezih v prihodkovno stran
               proračuna, ker imamo na zalogi sredstva. Danes govorimo o rezih v prazno, tam, kjer
               nimamo. Kljub temu da bomo z rezi privarčevali nekaj sto milijonov, nam bo še vedno
               ostala milijarda in za to milijardo bo treba vzeti ustrezen kredit, da bomo lahko
               napravili izravnavo proračuna, za rebalans mislim, za leto 2012.</p>
               <p>V naslednji točki bomo govorili o uravnoteženju javnih financ. Že sedaj v tem
               trenutku govorimo o rebalansu proračuna in govorimo o uravnoteženju javnih financ. V
               poslanski skupini in tudi sam sem sodeloval, kolikor je bilo možno in dano in so bile
               moje sposobnosti, pri oblikovanju tega rebalansa na različnih razgovorih in
               sestankih. Tudi poslanska skupina je sodelovala in mi smo prepričani, da rebalans v
               predlagani obliki moramo sprejeti. Seveda bodo nekateri temu nasprotovali, ampak jaz
               sem prepričan, da bomo večina to tudi storili.</p>
               <p>Priznati moram sam sebi, da z vsemi ukrepi, ki so zapisani v rebalansu proračuna,
               nisem zadovoljen, ker gre za zmanjšanje. Bistveno lažje in lepše bi bilo, če bi
               govorili o povečanju v rebalansu proračuna za leto 2012. Ampak na žalost je tako, kot
               je, in vsi rezi so vedno boleči. Ukrepi, ki jih predlaga vlada oziroma koalicija, so
               nujni, ker je dokončno napotil čas streznitve, da ne moremo enostavno porabiti več,
               kot ustvarimo, saj bomo sicer uničili prihodnost ne samo naših otrok, ampak tudi
               naših vnukov in pravnukov. Že letos in v naslednjem letu je treba storiti vse, da
               omogočimo ponovno rast gospodarstva. Danes smo že v obrazložitvah poslanskih skupin
               slišali, kako moramo povečati prihodkovno stran in na kakšen način načelno bi lahko
               to storili. Veste, besede so lahko enostavne, dejanja pa so zelo zakomplicirana. Če
               ne bomo najprej zajezili javne porabe, ne moremo govoriti o tem, da bomo takoj lahko
               šli v drugo stran in povečali prihodkovno stran proračuna.</p>
               <p>Populacija upokojencev, ki jo naša stranka še posebej zagovarja v Državnem zboru, je
               pošteno zaslužila svojo pokojnino in že tretjo leto deli usodo interventnih zakonov,
               kar jim realno znižuje zasluženo in ne samo zaslužene tudi plačano pokojnino. To je
               populacija, spoštovani, ki nima več časa, ker so ljudje stari po 75 in več let. Na
               nek način vseeno razumejo, da v tej državi tako, kot je šlo do sedaj, ne more iti več
               naprej. Pri ukrepih tudi z rebalansom proračuna za letos smo zaščitili socialno
               najšibkejše, in to bo naša skrb tudi v bodoče. Pokojnine, za katere so bili plačani
               prispevki, pa morajo ohraniti svojo realno vrednost, sicer izničimo pomen in namen
               dokladnega pokojninskega sistema. Glede na to, da sem tudi predsednik Odbora za
               obrambo, bi pa želel vseeno na neke stvari opozoriti. Na tem področju smo dejansko
               prišli pod 1,25 % bruto domačega proizvoda za obrambno-zaščitne namene. To je po moji
               presoji skrajni nivo, na katerem lahko združujemo sistem obrambe in tudi sistem
               zaščite in reševanja. Ta sistem imamo zelo dobro organiziran, usposobljene in
               pripravljene imamo ljudi, ki delajo v tem sistemu v primeru elementarnih nesreč. Kar
               pa se same obrambe tiče, pa moram spomniti, da smo se državljani in državljanke
               Republike Slovenije na referendumu odločili, da bomo vstopili v mednarodne
               integracije. S tem smo dejansko nase prevzeli obveznost, da bomo s svojimi sredstvi
               usposabljali in opremljali svoje obrambne sile, da bodo te obrambne sile lahko
               sodelovale tudi v mednarodnih misijah. Če bomo šli pod ta odstotek, spoštovani, tudi
               predstavniki Vlade, pod ta odstotek 1,25, naslednje leto proračuna za leto 2013
               osebno ne bom podprl. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp27">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Besedo ima gospod Franc Breznik.</p>
            </sp>
            <sp xml:id="SDZ6-Izredna-13-2012-05-10.sp28">
               <speaker>FRANC BREZNIK (PS SDS):</speaker>
               <p>Hvala, gospa podpredsednica. Spoštovani kolegi, spoštovane kolegice, spoštovani
               ministrski zbor, lep pozdrav tudi z moje strani, lep pozdrav iz Slovenskih Goric, od
               koder izhajam kot poslanec!</p>
               <p>Lahko rečem, da v teh časih, ko je nastajal predlog rebalansa proračuna, sem bil kar
               veliko na terenu, bil sem v organizacijah v naši regiji, bil sem med ljudmi, bil sem
               med socialno ogroženimi, bil sem med upokojenci, predvsem med študenti, en dan vem,
               da sem bil pri rektorju Univerze v Mariboru, na številnih fakultetah, kjer smo se
               pogovarjali o sistemskih rešitvah te naše prehude krize. Glejte, v razpravah na vseh
               odborih, kjer smo se srečevali, kjer so šli pomisleki, kje krčiti, zakaj krčiti,
               zakaj ne povečati prihodkovne strani, zakaj samo odhodkovno, zakaj uporabljamo
               retoriko, da bo ta vlada nekako demontirala našo socialno državo, ki smo jo leta in
               leta gradili, zakaj ponovno dobesedno ukiniti vojsko in takšne stvari, se vedno
               sprašujem z enimi jasnimi očmi, zakaj bom glasoval tukaj za, zakaj bom glasoval tukaj
               proti, kaj so mi ljudje, katerih neposredni predstavnik sem v parlamentu, povedali
               nekako na uho, mi zaupali svoje probleme, težave in kako se bom odločil. Stvari, ki
               so mi jih zaupali, so bile sledeče: ljudje, podjetniki, ki so marsikaj naredili, ki
               so bili 20 let uspešni podjetniki, danes govorijo samo v naslednji terminologiji:
               "Poslanec Breznik, mi več ne zmoremo, mi kot vlečni konj tega bremena nikakor ne
               zmoremo več, nismo konkurenčni v primerjavi niti z Avstrijci, ki imajo neprimerno
               dražjo delovno silo, zaradi neke neuspešne fiskalne politike." V glavnem je problem
               nekonkurenčnost. Po drugi strani pa gre za vrsto zakonov. Glede zakona o delovnih
               razmerjih, govorimo o prožnih delovnih politikah, kar imajo Avstrijci, in kjer se je
               vsak od teh delodajalcev, ki sem jih srečeval, srečeval z vrsto problemov. Govori o
               tem, da dobi nek posel in 15-krat premisli, koga bo zaposlil in zakaj ga bo zaposlil,
               ko bo ta posel izgubil ali pa bo prekinjen oziroma je to neko delo za določen čas, bo
               zašel v težave, kako odpustiti te ljudi. Avstrija te politike izvaja že vrsto let. Ko
               je neka pogodba za neko delo sklenjena pri nekem manjšem podjetniku, lahko v trenutku
               zaposli svoje delavce, ko se ta posel prekine, mogoče je to samo za neko obdobje, ki
               je nekako regulirano, gre ta delavec normalno na zavod za zaposlovanje in tam čaka na
               neke boljše čase. Predvsem gre za nekajmesečno prerazporeditev na čas, velikokrat gre
               tudi za sezonske zadeve. In te zadeve zelo dobro, nekaj 20 kilometrov stran od tam,
               od koder izhajam, funkcionirajo.</p>
               <p>Ko sem šel v visoko šolstvo, so mi dajali nove napotke. Jaz mislim, da je naše
               šolstvo enih osnovnih problemov, pa ne samo šolstvo, cela miselnost našega šolskega
               sistema nekako ne funkcionira več dobro. Imamo solidne osnovne šole, imamo solidne
               srednje šole, imamo tudi solidne fakultete. Večina študentov, s katerimi se srečujem,
               mi govori non stop isto: "Na podiplomskem študiju nam profesorji ne znajo več nič
               povedati". Ne vem, zakaj hoditi na podiplomski študij, ker tam se ničesar več ne
               dogaja. Isti profesorji mi razlagajo isto stvar kot na dodiplomskem študiju." Govorim
               o tistih vsebinah, ki bi jih morali dati, govorim o zadnji ravni izobraževanja, za
               katero plačujemo neizmerna sredstva in za katero družba, tisti, ki danes zaslužijo
               400, 500 in 600 evrov, pričakuje rešitve, ki bodo vkomponirane v naše izdelke, ki nam
               bodo dali to neverjetno prednost pred ostalimi državami v tem neverjetno konkurenčnem
               času ali pa v nekem konkurenčnem okolju. In šolstvo je zame osebno eno izmed
               največjih problemov slovenske moderne družbe. Govorimo o neki inflaciji celega
               kompletnega šolskega sistema, govorim predvsem o visokošolskem sistemu, kjer je
               prišlo do tega, da so fakultete danes generatorji strukturne brezposelnosti v naših
               krajih. Danes govorite o prihodkovni strani. Povejte mi, katere projekte naj vlada v
               tem trenutku začne, da bomo mi rešili vsaj 50 tisoč, 60 tisoč brezposelnih, ki so
               izgubili delo v zadnjih dveh, treh letih. Katere projekte? S čim? Z diplomiranimi
               filozofi, ekonomisti, pravniki, zgodovinarji? Kdo bo reševal te naše probleme? Kaj se
               bo zgodilo? Zadolžili se bomo za milijardo, 2 milijardi na račun prihodnjih
               generacij, ponovno bomo plačali 400 milijonov obresti, reševali pa bomo brezposelnost
               osrednje Bosne, Kosova, mogoče niti Slovaki več ne bodo prišli v našo državo, ker se
               jim več to ne splača. In tukaj je naš osnovni problem. Govorimo o strukturnih
               problemih slovenske moderne družbe. In tu je problem, zakaj ta vlada ne začne takoj
               izvajati ukrepov v smeri dviga prihodkovne strani. Jaz mislim, da je osnovni problem
               in da je osnovna rešitev točno ta, ki jo je ta vlada začela: konsolidirati javne
               finance. V prvi fazi reči, govorim o finančnih institucijah, bonitetnih hišah:
               "Spoštovane institucije v svetu, poglejte, slovenska politika je v tem trenutku
               enotna. Zavedamo se, spregledali smo, mi gremo v tem trenutku v fazi razvoja, ki bo
               botroval temu, da v prvi fazi konsolidiramo javne finance, v drugi fazi damo jasen
               signal vsem institucijam, podjetnikom in vsem ostalim segmentom v širši evropski
               regiji, da smo super partner, v katerega se splača vlagati, da imamo dobro davčno
               politiko, da imamo prožno delovno silo." In to je osnovni signal. Tukaj jaz vidim
               rešitev te naše države – konsolidiranje javnih financ. Ni druge alternative v tem
               trenutku, to je osnovni in ključni pojem. In rebalans proračuna, ki ga nekateri
               zavračate z očitki, da je preuranjen, da je površen, seveda čas danes ni naš
               zaveznik, mi izgubljamo neverjetno prednost pred ostalimi državami, ki se pred petimi
               leti nikakor niso mogle primerjati z našo državo. Da se mi danes primerjamo s
               Slovaki, Čehi, Madžari, je za mene kot Slovenca sramotno. Mi smo bili država bivših,
               lahko rečem, 250 let smo imeli imidž neke države, ko nekateri govorijo, da smo bili
               pastirji Habsburžanov, ampak smo rasli v nekem neverjetnem okolju, kjer so bile tudi
               vse moralno-etične vrednote na visokem nivoju. Žal na račun Avstrijcev in Nemcev in
               vseh ostalih smo mi izgubili te elite, ki so dvignile Avstrijo in Nemčijo od leta
               1955 pa naprej. Žal smo jih mi izgubili in sedaj postavljamo vse temelje na novo. In
               tukaj vidim, da predvsem tisti, ki ste največji nasprotniki rebalansa proračuna, da
               se tega zavedate, da se zavedate, da imamo večino strukturnih problemov, ki smo jih
               nekoč podedovali, pred kratkim sem slišal, da smo v dvanajstih letih dali 660
               milijonov evrov samo za borčevske pokojnine, ki niso bile nikoli vplačane v nek sklad
               ali proračun, ampak so bile na podlagi nekega zakona iz leta 1964 dodeljene
               upravičencu. Se strinjam z borci, ampak, glejte, vso to breme nosi danes ta družba.
               Vso to breme, vsa ta balast je na nekaj podjetnikih in nekaj gospodarskih subjektov,
               ki še jih imamo tukaj sredi te prelepe države. In to, da nam sredi države, ki ima
               takšno biotsko raznovrstnost, v kateri se lahko v dveh urah pripeljete z alpskega
               sveta v mediteranski svet, ki ima neverjetno geostrateško lego, neverjetno dobro
               zgodovinsko pozicijo, da nam ne uspeva, se je treba vprašati in stopiti na realna
               tla. In rebalans proračuna, uvedba fiskalnega pravila, zlatega pravila, 148. člen
               Ustave, sta dva osnovna pojma, ki sta čisto enostavna. Mi smo tukaj, smo se zresnili,
               poglejte nas, in to pomeni največji signal vsem tistim, ki bi radi vlagali v
               Slovenijo. Jaz poznam neverjetno dosti investitorjev. Radi bi vlagali v Lipico, v
               Steklarno Rogaška, lahko bi vlagali v številna podjetja, ki se mi zdijo zanimiva. Ne
               morejo pa vlagati v državo, kjer se politika krega, levi in desni, kjer se neka
               dnevna politika meša z neko realnostjo. Vedno se je treba vprašati, kdo smo, kaj smo,
               kaj želimo. Seveda je pa v tej krizi tudi vprašanje vsakega posameznika, kdo sem, kaj
               sem ali zmorem mogoče kaj več kot to, da sedim v prvi restavraciji in pravim, da se
               nič ne splača, vse skupaj je brez zveze, šel bom v penzijo, država mi je dolžna vse
               dati, vso socialno politiko. Na račun koga? Na račun tvojega soseda, prijatelja, ne
               vem koga. In tukaj je sedaj vprašanje slovenskem moderne družbe točno na tej točki.
               Ali smo spregledali ali gremo naprej ali bomo stopili ob bok Portugalski, Grčiji in
               ostalih držav. Torej smo sestopili s sedla. V naslednjih fazah menim, da se bo Evropa
               delila na dva dela: na del, ki je odgovoren, ki ima neko neverjetno odgovornost do te
               celote, v kateri se držijo pravila pakta sunt servanda, ali pa boste izstopili iz
               tega. Temu po vsej verjetnosti sledi, ne bom rekel izgon iz monetarnega dela, ampak
               po vsej verjetnosti neke druge sankcije. In mi lahko rečemo samo nekaj. Vsem tistim,
               ki danes berejo zunaj Cankarjeve Hlapce, lahko rečemo: "Glejte, mi nismo hlapci, mi
               smo en širši družbeni sogovornik v tej evropski skupnosti in mislim, da ravno v takih
               korakih, ki jih danes dela vlada, nam to lahko uspe." Smo majhno gospodarstvo,
               izredno izvozno orientirano, več kot 70 % izvoza beleži naše gospodarstvo, in jaz
               verjamem, sem velik optimist, da nam lahko v nekaj letih uspe neverjeten preboj v
               tiste najbolj razvite zahodne države. To nam lahko uspe, imamo neverjetno naravo,
               neverjetno pridne ljudi, ki so mogoče malo v tem trenutku demotivirani.</p>
               <p>Tukaj vidim sigurno prvo rešitev. In vse tiste, ki danes dvomite o tem, bi še enkrat
               pozval, da stopimo skupaj, da se ne gremo dnevne politike, nekega političnega
               prestiža, nekih izjav, ki bodo mogoče jutri v časnikih na prvem mestu, ne bodo pa
               prinesle našim ljudem, državljanom, naši širši skupnosti nekega temeljnega cilja, ki
               ga imamo. Ta cilj pa mora biti blaginja za vse Slovence, ne samo za tiste, ki so bili
               sedaj privilegirani. Hvala.</p>
            </sp>
            <sp xml:id="SDZ6-Izredna-13-2012-05-10.sp29">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Mag. Matej Tonin, izvolite.</p>
            </sp>
            <sp xml:id="SDZ6-Izredna-13-2012-05-10.sp30">
               <speaker>MAG. MATEJ TONIN (PS NSi):</speaker>
               <p>Spoštovana podpredsednica, hvala lepa za besedo. Drage kolegice in kolegi, ministrski
               zbor, lepo pozdravljeni!</p>
               <p>Pred današnjo razpravo o rebalansu proračuna so me novinarji na hodnikih spraševali,
               kaj pa to sploh je rebalans. Po domače po slovensko bi rekel, da je to popravek
               obstoječega proračuna. Vsak dober gospodar ve, da toliko, kot čez leto ustvari,
               toliko na nek način tudi lahko porabi. In na takšen način bi se morala obnašati tudi
               država. Vsi si želimo več, vsi si želimo več za vrtce, več za šole, več za razvoj,
               več za gospodarske spodbude, vsi si to želimo, tudi v koaliciji. Dejstvo pa je, da
               bomo lahko enostavno toliko dali, kot bomo zbrali. Na kakšen način pa lahko država
               zbira denar v svoj proračun. Ena opcija je, o kateri zelo veliko govori opozicija,
               dvig davkov, na primer dvig DDV. Ta je relativno enostavna, tudi hitra. Druga možnost
               pa je, da povečamo naše prihodke v proračun, da ustvarimo nova delovna mesta. Seveda
               pa se teh novih delovnih mest ne da ustvariti z besedami. Ne živimo več v času
               socializma, ko je rekel nek sekretar partije, da od jutri naprej bo, na primer v
               kamniški tovarni Titan, sto delovnih mest več. Pa so bila. Pa ni bilo pomembno, ali
               so bila ta delovna mesta potrebna ali ne. Na takšen način se je delalo Ampak v teh
               časih ne živimo več. Logika je takšna, več kot bo delovnih mest, več bo vplačil v
               proračun. Danes pa so stvari ravno obratne. Namesto da bi ljudje, ko bi bili
               zaposleni, vplačevali v proračun, jim država še daje socialno podporo.</p>
               <p>Če se dotaknem na primer prve opcije, o kateri govori opozicija, to je zvišanje
               davkov in zvišanje DDV. V preteklih letih smo porabili 2 milijardi evrov več. Letos
               bomo celo eno milijardo evrov še vedno več porabili, kot jih bomo v proračunu zbrali.
               Izračuni obstajajo, da če bi za eno odstotno točko dvignili davek na dodano vrednost,
               bi to pomenilo 120 milijonov evrov več. In če mi sledite, eno milijardo 120
               milijonov, to bi pomenilo, da bi to luknjo zapolnili z dvigom DDV, da bi morali ta
               davek dvigniti za 8 %. Si predstavljate? Iz zdajšnjih 20 na 28 odstotnih točk. Ne
               vem, kdo bi to lahko zmogel.</p>
               <p>In še ena stvar, na katero je pri tej stvari treba opozoriti, je tako imenovana
               Lafferjeva krivulja. Ekonomisti boste to zelo dobro vedeli. Za moje kolege poslance
               sem pripravil graf, kjer se zelo lepo vidi, da dvig davkov ne pomeni nujno tudi več
               prihodkov v proračun. Ko dosežemo mi neko mejno stopnjo, tudi če mi davke povečujemo,
               se prihodki v proračun zmanjšujejo. Saj veste, višji kot so davki, bolj se ljudje
               izogibajo plačevanju davkov. Da v tem primeru ne gre zgolj za neko ekonomsko teorijo,
               lahko to moje izvajanje podkrepim z današnjim člankom iz Financ, ki ima naslov,
               mogoče to leti na opozicijo, predvsem njim je namenjeno, Ne lomite ga z dvigom DDV.
               Imamo konkreten primer v Španiji, ko so dvignili DDV, pa so se prihodki v proračun
               zmanjšali. Z dvigom DDV na nek način lahko kratkoročno blažimo simptome bolezni. Žal
               pa ne odpravimo vzroka bolezni. In konec koncev to pomeni, da bo naše gospodarstvo še
               vedno bolno, če ga bomo samo obremenjevali in obremenjevali z novimi davki. Kaj se je
               ta koalicija odločila? Tu gre za konceptualno razliko. Opozicija je bolj naklonjena
               dvigu davkov, mi poskušamo ustvariti boljše gospodarske pogoje. In kaj je treba
               narediti? To je splošno znano, jaz samo še enkrat poudarjam, prvič, treba je davčno
               razbremeniti in pa tudi administrativno razbremeniti celoten slovenski gospodarski
               sistem. Predvsem pa je treba imeti jasna pravila igre. Kaj to pomeni? Pravna država.
               Ne da se danes dogaja, da nekateri ne plačujejo računov in se enostavno nič ne zgodi.
               In še ena ključna stvar, ki se jo ta koalicija loteva prav s tem rebalansom, pa je
               dostop do virov financiranja. Na kakšen način lahko slovenska podjetja pridejo do
               denarja, s katerim financirajo projekte. Ker logika je takšna: če ni denarja, ni
               projektov, če ni projektov, ni novih delovnih mest, če ni novih delovnih mest, ni
               vplačil v proračun. Vsi ekonomisti jasno poudarjajo, da prvi korak za sprostitev
               kreditnega krča, kot se moderno reče, oziroma za lažjo dostopnost do virov
               financiranja je ureditev javnih financ. In to s tem rebalansom delamo. Če imamo
               neurejene javne finance, imamo slabe bonitetne ocene. Slabe bonitetne ocene pomenijo
               višji in dražji denar, ki ga najemamo na tujih trgih. Konec koncev je to tudi dražji
               denar za komercialne banke. In ko pridemo do posameznih podjetij, pomeni to višje
               obrestne mere in zahtevnejši pogoji za izdajo kreditov. To so dejstva, ki jih lahko
               vsakdo vidi, če jih hoče videti. Razumem pa, da se je v teh trenutkih koalicija
               naložila težko breme, ko je pač treba storiti tisto, kar moramo storiti, in da je
               opozicija v mnogo lažji poziciji, ko vedno lahko reče, mi bi pa to naredili še
               boljše, mi bi pa to lahko naredili drugače.</p>
               <p>Mi bomo to odgovornost prevzeli, ta rebalans podprli in prepričan sem, da se bodo v
               nekem doglednem času tudi razmere v Sloveniji začele izboljševati.</p>
            </sp>
            <sp xml:id="SDZ6-Izredna-13-2012-05-10.sp31">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Gašpar Gašpar Mišič, izvolite.</p>
            </sp>
            <sp xml:id="SDZ6-Izredna-13-2012-05-10.sp32">
               <speaker>GAŠPAR GAŠPAR MIŠIČ (PS PS):</speaker>
               <p>Spoštovana predsednica oziroma podpredsednica, spoštovani kolegice in kolegi,
               spoštovani vabljeni gostje, ministrica za Slovence po svetu, ki vidim, da je edina
               tu, in gospod minister za obrambo, drugi so nas zapustili!</p>
               <p>Najprej bi začel tako. Uvodoma je gospod Boštjan Vasle dal poročilo in bi rad rekel
               samo dva stavka naprej na to temo. "Vsi vemo, da se je brezposelnost v Slavoniji
               povečala v zadnjih letih", to so bile njegove besede. "Slovenija je majhna država,
               imamo velike težave na trgu dela" in tako naprej in tako dalje. Nadaljeval je
               predsednik Vlade gospod Janez Janša: "Državni zbor je danes pred eno izmed
               najpomembnejših odločitev v svoji zgodovini." Nadaljeval je, da nas je leta 2008
               prizadela kriza, izgubili smo več kot 60 tisoč delovnih mest, plače v javnem sektorju
               so se za razliko od plač v realnem sektorju povečale oziroma višale in da brez
               konsolidacije javnih financ ni možno zagnati gospodarske rasti. Slovenija bo letos
               plačala več kot 60 milijonov evrov obresti in tako naprej in tako naprej.</p>
               <p>Spoštovani in spoštovane! Jaz bi rekel, da je vlada očitno na diametralno nasprotnem
               bregu, kot smo mi v opoziciji, zato reševanje težav in varčevalne ukrepe, ki jih
               sprejema za izhod iz krize, počne na nek svoj način, ki po mojem osebnem mnenju prej
               vodi v nasprotno smer, ne pa v pravo smer proti skupnemu cilju za izhod iz krize.
               Težišče vladnih ukrepov je na odhodkovni strani proračuna in izdatkih socialno
               najbolj šibkih in ranljivih skupin, kar je po mojem mnenju posledica neznanja, kajti
               dvomim, da bi nekdo, ki se zaveda kaj počne, zavestno sprejel ukrepe, ki imajo lahko
               trajne in nepopravljive posledice na ključnih segmentih družbe, kot so javno
               zdravstvo, šolstvo, znanost in kultura slovenskega naroda.</p>
               <p>Nihče nima nič proti varčevanju, vendar proti načinu in izbrani poti do nam vsem
               skupnega cilja. Na žalost vaša izbrana pot ni prava, saj nas le še bolj oddaljuje od
               cilja. Rebalans, ki je pred nami, tudi po ocenah Umarja vpliva negativno na
               gospodarsko rast v Sloveniji, in to približno za pol odstotka. Če teh ukrepov ne bi
               bilo, bi bila gospodarska rast v tekočem letu za pol odstotka celo višja, zelo
               zanimiva ugotovitev Umarja.</p>
               <p>V Pozitivni Sloveniji smo pripravili predlog, po katerem bi lahko država s praktično
               nebolečimi ukrepi pridobila približno 900 milijonov evrov, in sicer na prihodkovni in
               odhodkovni strani hkrati, vendar težišče ukrepov po našem predlogu je na prihodkovni
               strani, za razliko od vladnega predloga, kjer je težišče na odhodkovni strani. Pri
               pripravi varčevalnih ukrepov bi od vlade pričakovali več razuma, znanja in
               odgovornosti. Vlada bi se morala zavedati, da brez investicij ne bo razvoja.
               Zadolževanje za koristne infrastrukturne investicije je razumno in potrebno, celo
               nujno potrebno. Država nima prihodnosti brez gospodarskega razvoja, s tem se vsi
               strinjamo, saj vendarle to vsi ponavljamo. Ob tem bi izpostavil bolečo nesposobnost
               državne birokracije pri črpanju finančnih sredstev iz evropskih strukturnih skladov,
               ki so v operativnih programih namenjena vlaganjem v nujne infrastrukturne projekte,
               kot so vodooskrba, ravnanje z odpadki, izgradnja prometne in železniške
               infrastrukture in še bi lahko našteval. Ob izteku finančne perspektive 2007–2013 je
               žalostna ugotovitev, da smo uspeli iz evropskih skladov počrpati borih 15 do 20 %.
               Bojim se, da bo v letih 2012–2013 zmanjkalo časa za pripravo vseh projektov. Na
               podlagi svojih izkušenj ugotavljam, da ni problem v projektih, problem je v
               posameznikih. Problem je dobesedno v nesposobnih birokratih, ki ne gledajo, kako
               pomagati, in se ne trudijo, kako pomagati, ampak gledajo, kako bodo rekli "ne" in
               kako se ne more nečesa narediti. Zato smo tam, kjer ne bi smeli biti.</p>
               <p>Zaradi navedenega, drage kolegice in kolegi, mi ne preostane nič drugega kot to, da
               javno priznam, pred vami in pred slovensko javnostjo, da mi je zelo žal, da
               predsednik Vlade ni dokazano sposoben in učinkovit gospodarstvenik, kakršen je
               predsednik Pozitivne Slovenije gospod Zoran Janković. Zorana Jankovića lahko izkrcate
               na Antarktiki in bo s pingvini ustvaril pogoje za razvoj in boljše življenje,
               blaginjo, če hočete. Obramboslovec gospod Janez Ivan Janša bi s svojimi ukrepi še iz
               perspektivne Kitajske naredil Antarktiko, in to brez pingvinov in drugih živih bitij.
               Vendar da me ne bi kdo narobe razumel, vedno sem se pripravljen javno opravičiti za
               zmotno mnenje, če bo vladni koaliciji pod vodstvom Ivana Janeza Janše s
               predstavljenimi varčevalnimi ukrepi, ki po mojem mnenju vodijo v še večjo krizo,
               uspelo zagnati oziroma dvigniti gospodarsko rast in ohraniti človeka dostojno,
               socialno in pravno državo Slovenijo.</p>
               <p>Za konec bi dal še nekaj protestnih not. Protestiram, ker ta vlada ne dela dobro
               Sloveniji. Protestiram, ker ta vlada varčuje tam, kjer ne bi smela, pri mladih in
               mladih družinah. Protestiram, ker ta vlada ne ve, kaj je konkurenčno gospodarstvo,
               saj je to razvidno iz njihovega plana varčevanja. Protestiram proti razvrednotenju
               parlamentarne države.</p>
               <p>Čisto za konec bi se rad vrnil na začetek oziroma k nagovoru spoštovanega gospoda,
               mislim, da je bil gospod Tanko. "Podjetniki so tisti, ki bodo varčevali, ki bodo
               povečali gospodarsko rast. Vloga države je, da ustvari pogoje za delo in podjetniško
               ustvarjanje." Ampak, dragi gospodje, tega ni, tega dejansko v vaših programih ni. In
               jaz tu v svoji torbi nosim vedno vaš program Deset plus sto. Mislim, da vi tega
               programa ne nosite s seboj, kot ga nosim jaz. Jaz ga nosim iz enega preprostega
               razloga – ker je to odličen program, dober program. Deset plus sto. Če se boste v tem
               sklicu držali tega, kar ste zapisali v tem svojem programu, drage kolegice in kolegi,
               bo ta Slovenija izplavala iz krize. Ampak v varčevalnih ukrepih in rebalansu, na
               žalost, je zelo malo, skoraj nič. Zakaj ste se trudili in zakaj ste najeli verjetno
               visoke strokovnjake, da vam spišejo odličen program, delate pa diametralno nasprotno!
               Jaz vas samo vabim in vas izzivam – uporabite to znanje in ta svoj program, ker s tem
               boste sebi naredili dobro in tako ne boste razočarali svojih volivk in volivcev. Ker
               je bil ta program dobesedno samo napisan kot številne druge listine, ki so ostale v
               predalu. Zakaj tega ne uporabite, saj je to vendar znanje, s katerim ste si priborili
               26 poslank in poslancev?</p>
               <p>Spoštovana podpredsednica, spoštovani prisotni, maloštevilni, predstavniki Vlade, ki
               bi danes morali biti tukaj in poslušati, kaj se pogovarjamo. Morda se vam bo utrnila
               kakšna nova misel ali pa zamisel, kako morda še danes, jutri, pojutrišnjem, do
               popolnega sprejetja izboljšati ta rebalans oziroma izboljšati pogoje in tisto, kar je
               dejansko boljše za Slovenijo. Jaz na žalost bi rad imel veliko bolj radosten govor,
               ampak na žalost ga nimam, ker enostavno ugotavljam, da rinete z glavo skozi zid tam,
               kjer ni potrebno. Samo en meter stran so vrata, in celo odklenjena, vi pa hočete z
               glavo skozi zid. Na žalost je pa to odvisno vse od vašega znanja. Še enkrat bom
               poudaril, da znanje je sveta vladar in ne denar. Denar je le eden od mnogih produktov
               znanja. In mi tukaj v tej državi Sloveniji imamo pomanjkanje znanja. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp33">
               <speaker>PODPREDSEDNICA ROMANA TOMC:</speaker>
               <p>Hvala.</p>
               <p>Gospod Darko Jazbec, izvolite.</p>
            </sp>
            <sp xml:id="SDZ6-Izredna-13-2012-05-10.sp34">
               <speaker>DARKO JAZBEC (PS PS):</speaker>
               <p>Hvala lepa, gospa podpredsednica in lep pozdrav vam in vsem še prisotnim!</p>
               <p>Ves čas poslušam, da kmet lahko zapravi toliko, kot pridela. To gre vsak dan čez
               ušesa. Verjetno dober kmet tudi zna toliko pridelati, kot potrebuje. Ampak ne bom se
               spuščal pri rebalansu v te številke, ker je to dejansko sama matematika in področje
               ekonomije, kot so to uspeli z rezi in številkami prikazati na Ministrstvu za finance.
               Bi pa komentiral področje rebalansa v zdravstvu. To je tudi glavni razlog, zakaj ne
               morem podpreti tega rebalansa, ker na koncu koncev so največji rezi ravno v
               zdravstvu. Vsi veste da je to največja vrednota, da zdrava družba pozitivno prispeva
               h gospodarstvu, ampak največji rezi v celem povprečju rebalansa so v zdravstvu.
               Številke se gibljejo od 20 % do 70 %. To se mi zdi res nesprejemljivo. Posebej je
               zaskrbljujoča petletna projekcija tega rebalansa. Če samo eno leto gledamo, bi še
               nekako šlo, v petih letih so pa mnogo večje posledice. Stene bolnišnic in
               zdravstvenih domov bodo vzdržale, notranja oprema pa ne več. Ni denarja za obnovitev
               opreme, kaj šele za nabavo nove. S tem bodo počasi tudi vsebine iz teh stavb
               izzvenele in bomo imeli samo še prazne stavbe brez vsebine.</p>
               <p>V vaši koalicijski pogodbi piše z velikimi črkami, da se opredeljujete, da mora denar
               slediti bolniku. Sedaj ne samo, da ne bo sledil bolniku, niti bolnik ne bo sledil
               denarju, ampak bo bolnik sledil ustanovi, kjer je še delujoči aparat. To se že dogaja
               na terenu, zdaj se bo pa še zelo pospešilo. Pacient bo moral tja, kjer še kakšen CT
               deluje, da ni v okvari. Jaz ne govorim, da bodo po cestah vozili samo rešilci, ki
               bodo prevažali paciente, ampak zadeva se bo v naslednjih letih s tem rebalansom
               bistveno, bistveno poslabšala.</p>
               <p>Na dveh odborih sem vas kot konstruktivna opozicija želel opozoriti na nekaj kot
               pomoč, pa ni bilo upoštevano niti nisem dobil odgovora s strani Ministrstva za
               finance. Za starejše in onemogle ljudi in za poškodovane, tiste, ki niso sposobni
               samostojnega življenja, je v rebalansu Ministrstvu za delo odvzet določen znesek. Ne
               prav velik, ampak dovolj. Na ministrstvu za zdravstvo ni denarja za nobeno novo
               negovalno bolnišnico, potrebe pa so že zdaj velike. Vi pa veste, dobili smo ta teden
               od Statističnega urada demografske številke, tudi v medijih so bili objavljeni. In
               kaj piše? Glavni problem Slovenije v bodoče je staranje prebivalstva. To je dejstvo.
               S tem rebalansom ste ustvarili nikogaršnjo zemljo, nihče ne bo poskrbel za te ljudi.
               Z njimi se bodo ukvarjali socialni delavci, pa jih malo tiščali na resorju
               Ministrstva za delo, malo na resorju na Ministrstvu za zdravje. Mislil sem, da je
               bila tukaj storjena napaka , da ste to spregledali. Odgovora od gospoda Živkoviča
               nisem dobil, ampak sem potem razmišljal, da je on vseeno subspecialist za ekonomiko v
               zdravstvu in mogoče to ni napaka, ampak je to načrtno notri, ker mogoče gospod
               Živkovič pozna podatek, da se približno 70 % denarja v zdravstvu porabi za zadnje
               leto življenja. In veste, kaj hočem reči, mogoče je to namenoma tako narejeno.</p>
               <p>Gospoda Starmana sem danes poslušal, ko je dejal, da bi on še bolj pritisnil.
               Verjetno je mislil, da bi še povečal te varčevalne ukrepe. V redu, ampak povejte to
               vašim volivcem, ampak ne v številkah, povejte jim, da se povprečna življenjska doba
               ne bo pričakovano podaljšala, povejte jim, da bo dolgotrajna oskrba zaradi tega
               slabša, povejte svojim volivcem, posebej v DeSUSu, da se starejši ljudje ne bodo
               mogli zdraviti v kakšni manjši lokalni bolnišnici. To jim prosim sporočite, če ste se
               že tako odločili. Mislim, da bo v prihodnje Slovenije postala dežela filantropije, ko
               bodo prostovoljci reševali te probleme. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp35">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo dajem gospodu Srečku Mehu, pripravi naj se prosim mag. Stanko Stepišnik.</p>
            </sp>
            <sp xml:id="SDZ6-Izredna-13-2012-05-10.sp36">
               <speaker>SREČKO MEH (PS SD):</speaker>
               <p>Spoštovane poslanke in poslanci!</p>
               <p>Nekdo je danes govoril o tem, da je za opozicijo prestiž razprava o rebalansu.
               Govoril je o blaginji državljank in državljanov. Oprostite, zame to ni prestiž in s
               tem, kar danes ponujamo, kar se bo danes zgodilo s tem rebalansom, ne gre za blaginjo
               državljank in državljanov. Ja, za en del državljank in državljanov. Ti že zdaj imajo
               odličen položaj. Tisti, ki pa bodo največ plačali s tem rebalansom, tistim pa ne
               govorite o blaginji. Nobene blaginje ni. Gre zelo kruto za bolnike, za starejše, za
               brezposelne, za upokojence, za tiste, ki si sami ne morejo pomagati. In pisma, ki smo
               jih dobivali od obupanih predstavnikov bolnikov, bolnic in vseh ostalih, ki pomoč
               potrebujejo, nam nalagajo na vest, na našo vest, da bomo nekaj za te ljudi naredili.
               In ne govorite o blaginji, lepo vas prosim!</p>
               <p>Najprej bi dal nekaj predlogov oziroma vprašanj. Moje prvo vprašanje je, kakšne so,
               spoštovana vlada, vaše napovedi. Kaj boste naredili, kakšni bodo rezultati po prvem
               letu po sprejetju tega rebalansa? Za koliko se bo zmanjšalo število brezposelnih?
               Koliko več zaposlenih bo? Koliko bo novih delovnih mest? Kakšen bo naš primanjkljaj
               in kaj bomo naredili? Na ta vprašanja pričakujem odgovore.</p>
               <p>Moje drugo vprašanje je, s čim in kako bomo ali boste, ker ste nas izločili v
               opoziciji iz kakršnegakoli predloga, spodbudili gospodarstvo. Koliko in kaj bomo
               vlagali v infrastrukturo? Katero infrastrukturo bomo naredili, katero železnico,
               cesto, tovarno, elektrarno? Karkoli bomo naredili, napišimo, da bomo to lahko
               kontrolirali.</p>
               <p>Moje tretje vprašanje je koliko EU-sredstev bomo letos koristili? Konkretno
               vprašanje. Ali bodo v Saleški dolini lahko koristili evropska sredstva, za katera
               imajo odobritev vlade? Danes se je govorilo o tem, če ena vlada nekaj sprejme, velja
               to tudi za drugo. Zato me res zanima, če bodo v Saleški dolini dobili državna
               sredstva za to, da bodo lahko speljali vodovod z evropskimi in občinskimi
               sredstvi.</p>
               <p>Zdaj pa gre za to, kar je rekel predsednik vlade. Najprej, da nas je kriza leta 2008
               prizadela bistveno bolj kot druge države. Pa bi bil zelo vesel, če lahko predsednik
               vlade odgovori, kaj je delal tista štiri leta, da nas je leta 2008 tako prizadela ta
               kriza. Zakaj se javni sektor ni prilagajal, se danes sprašuje predsednik vlade. Pa je
               sedanji predsednik državnega zbora bil minister, ki je leta 2008, jaz mislim, ali pa
               v tistem letu enormno dvignil osebne dohodke in tudi vse, kar je bilo okoli javne
               porabe. in zakaj je to danes problem, če bi to bilo lahko čisto enostavno urejeno, če
               bi se delalo drugače.</p>
               <p>Moje naslednje vprašanje je, kaj bo vlada naredila za gospodarsko rast. Jaz se s tem
               ne strinjam, kar sem razumel, da je povedal minister za finance, da se preprosto
               vlada ne bo ukvarjala z gospodarstvom in da ne bo nič naredila na področju dviga
               gospodarstva, ker se bo to samo naredilo. Ko bomo mi zmanjšali primanjkljaj in ko
               bomo uravnotežili proračun, bo čudežno nastala situacija, da se bo to zgodilo samo po
               sebi. Jaz mislim, da bi bilo dobro vlagati v nekatere projekte, v nekateri državah to
               znajo povedati in jaz verjamem, da bi to lahko naredili tudi mi. Predsednik, vlade
               Janez Janša je govoril tudi o tem, da pozno sprejemamo rebalans. Zaboga, ja, kdo pa
               je lani preprečil, gospe in gospodje, vse tisto, kar je bilo kot krizni protiukrepi
               predlagano v tem državnem zboru in kdo se je tako krčevito trudil. Jaz lahko
               zagotavljam, da bom kot opozicijski poslanec naredil vse, da bo vlada lahko delala in
               da ne bom spodbujal referendumov do tistega trenutka, ko bom mislil, da lahko še kaj
               drugega naredimo. Referendumi naj bodo orodje, vendar ne vsakodnevno orodje. Naj bodo
               tisto orodje, s katerim bomo lahko resnično vprašali ljudi, kaj ljudje mislijo.</p>
               <p>Gre za to, da je danes predsednik vlade govoril tudi o zlatem pravilu. Govoril je o
               tem, da naj zlato fiskalno pravilo prepreči avanturistično delovanje katerekoli vlade
               in da je odgovoren za uravnoteženje. Oprostite, za uravnoteženje proračuna je
               odgovorna pozicija in opozicija v parlamentu, če nas poslušate. Do danes nas pozicija
               ni poslušala pri niti enem našem predlogu ali pri skoraj niti enem našem predlogu.
               Torej pri tem ne sodelujemo, delate sami. Prav. Še to, predsednik vlade pravi, da ni
               druge poti za uravnoteženje proračuna. Tudi mi v Socialnih demokratih smo opozarjali,
               da je druga pot, da to ni treba narediti vse v letu 2012. Morda tudi ne v letu 2013.
               Opozarjali smo na prihodke, ker na prihodkih ne naredimo nič. Opozarjali smo na to,
               da ni bilo treba spremeniti stopnje davka na dobiček, da ni bilo treba sprejeti tudi
               tiste dohodninske olajšave, ki je bila tukaj sprejeta. Pa ste jo mirno sprejeli.
               Potem pa še ponudba za partnerstvo. Partnerstvo si jaz predstavljam na ta način, da
               damo nek predlog, da dobimo neko ponudbo in se potem pogovarjamo. Takšna ponudba je
               bila okoli proračuna, pa je niste sprejeli. In pa o trpljenju ministrov je govoril
               predsednik vlade. Zaboga svetega, saj so vendarle ministri vedeli, v kaj gredo, saj
               niso mislili, da gredo igrat golf, ko je bilo treba trdo in težko delati. Mi smo se
               vsi zavedali, da je to naše delo izjemno trdo, zahtevno, odgovorno in da ga bomo vsi
               delali, kolikor najbolje moremo. Ne zdaj govoriti, da je nekdo bil več obremenjen,
               kot bi bilo treba.</p>
               <p>In še eno vprašanje. Z zakoni, ki jih spreminjamo, z rebalansom in z zakoni bomo
               bistveno obremenili tudi občine. Občine opozarjajo, da so se s tem povečale
               obveznosti občinskih proračunov. Občine tudi predlagajo, in to predlagam tudi sam,
               spoštovana vlada, pripravite monitoring kazalcev in kazalce, s katerimi bomo
               spremljali to, kar predlagate, torej spremembo 45 zakonov, spremembo tudi ostalih
               uredb, za katere še ne vemo, in na ta način spremljamo tisto, kar se bo po enem letu
               oziroma v naslednjem letu zgodilo. Če bi tega monitoringa ne bilo, potem ne moremo
               spremljati, torej kazalniki, za katere bo nekdo rekel, to se bo zgodilo oziroma to bo
               treba spremeniti.</p>
               <p>In še zadnje vprašanje gospodu ministru. Ali so v rebalansu proračuna in v vseh
               amandmajih, ki jih predlagate, zajeti vsi dogovori, ki ste jih sprejeli s socialnimi
               partnerji, torej s sindikati in z drugimi, s katerimi ste se pogovarjali? Hvala
               lepa.</p>
            </sp>
            <sp xml:id="SDZ6-Izredna-13-2012-05-10.sp37">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa gospodu Mehu.</p>
               <p>Besedo ima mag. Stanko Stepišnik, pripravi naj se prosim mag. Lejla Hercegovac.</p>
            </sp>
            <sp xml:id="SDZ6-Izredna-13-2012-05-10.sp38">
               <speaker>MAG. STANKO STEPIŠNIK (PS PS):</speaker>
               <p>Hvala lepa, gospa podpredsednica. Spoštovane poslanke, spoštovani poslanci,
               spoštovani ministri oziroma vladni predstavniki!</p>
               <p>Ta rebalans, jaz bi ga bolj imenoval kot uskladitveni ali pa prilagoditveni program.
               Gre za realizacijo programa v letu 2011, kjer je odvzeto, da so prihodki približno 8
               milijard in temu je treba prilagoditi odhodke. To je en način reševanja, s katerim
               lahko pridemo do tistih 3 % primanjkljaja, glede na družbeni bruto produkt, ki znaša
               okoli 35,6 milijard. Verjetno poznamo pa še drugi način. Ves čas se poudarja, da mora
               dober gospodar izdatke prilagoditi prihodkom. Ampak treba je razmišljati, kako bi
               povečali prihodke. Pri prvem koraku, kot je že bilo rečeno, za čuda, da sem tudi jaz
               to zjutraj isto zapisal kot vaš predsednik, je bilo enostavno to narediti, da se je
               za 800 milijonov zarezalo v odhodke in s tem zmanjšalo socialne pravice, ki so bile
               verjetno zelo težko pridobljene oziroma nekatere tudi z vaše strani podeljene, zdaj
               pa z odpustkom odvzete ljudem. Res je, da je Virantova plačna reforma leta 2008
               povzročila to katastrofo v Sloveniji. Takrat je šlo za sektor države približno za 3,2
               milijardiemase bruto plač, danes pa ta masa bruto plač znaša 4,4 milijarde. Tudi
               socialni transferi in ostalo se je povečalo, prišla je ta gospodarska kriza in ta
               realni sektor ni več v stanju pokriti to dobrino, ki nam jo daje javni sektor.</p>
               <p>Problem bo drugi korak. V napovedi za naslednja leta vidimo, da so prihodki skoraj
               enaki. To pomeni, da bomo naslednje leto, ko bo treba priti na ničelno stopnjo ali pa
               v dveh letih izravnati javnofinančni primanjkljaj, zarezati še za 800 milijonov. Jaz
               mislim, da tako ne bo šlo. Zato je opozicija zelo konstruktivno predlagala, da bi že
               pri prvem koraku poskušali razmišljati, kako bi polovico bremena prenesli na
               odhodkovno stran, polovico bremena pa na prihodkovno stran. Ampak zopet ne razmišljam
               tako, kot je bilo zamišljeno, da bomo na prihodkovni strani samo večali davke pa
               preganjali kapital. V Evropi se je že to enkrat zgodilo pred desetimi leti, ko je
               Evropa lovila tajkune in kapital. Kapital je pa pobegnil drugam v svet, na Kitajsko.
               Tam je bila 10 % gospodarska rast zadnja leta, v Evropi pa strašni problemi z novimi
               investicijami in pa posledično seveda z zaposlitvijo. Iz tega se moramo nekaj
               naučiti, treba je biti izredno previden, kapital obdavčiti, ampak v nekem sorazmerju,
               ne ga pa preganjati. Če ga bomo pregnali, odločili smo se za kapitalistično državo
               oziroma da je kapital tisti, na katerem gradimo, če nam bo ta pobegnil, nam bo ostala
               sama sociala.</p>
               <p>Se pravi, v prvem koraku je treba nekaj narediti na prihodkovni strani, ampak ne samo
               z davki, treba je povečati gospodarsko rast, treba je povečati družbeni bruto
               produkt. V drugem koraku, ko bo treba za 800 milijonov zarezati, bo pa res socialna
               kriza, zato bi bilo nujno treba razmišljati že v tem rebalansu, kako povečati
               družbeni bruto produkt. Indikatorji, ki kažejo, kako se bruto družbeni produkt
               poveča, pa so zasebna potrošnja, ki je v Sloveniji približno 20 milijard, potem je
               javna potrošnja, ki je v Sloveniji približno 7 milijard in pa investicije, ki znašajo
               tudi 7 in pol milijard. To je približno DBP, če odmislim še tiste drobne stvari, kot
               je izravnava z raznimi zalogami in tako naprej. To se pravi, imamo tri glavne
               indikatorje, ki bi jih morali spremljati, in v naslednjem letu oziroma v dveh letih
               spraviti DBP višje za 10 %, to se pravi na 40 milijard, da ostane popolnoma enaka
               slika glede odhodkov. In takrat se nam bo izšlo, da bomo izravnali javnofinančni
               primanjkljaj v Sloveniji.</p>
               <p>Kaj pa lahko naredimo na zasebni porabi? Zelo malo. To je podjetništvo, plače –
               verjetno zelo malo. Javna poraba je predvidena že s strani Umarja negativno v
               naslednjih letih, to se pravi, da ne moremo narediti nič. In če želimo situacijo
               rešiti, nam ostanejo samo investicije. Ker pa je naše gospodarstvo prezadolženo in ne
               more dobiti denarja, čeprav imajo pogoje, da lahko povečajo obseg dela, nekateri so
               celo zapadli v insolventnost zaradi, ne vem, kakšnih zgodb, imajo konkurenčne trge,
               imajo produkt, ki ga lahko tržijo na svetovnem trgu, evropskem trgu, pa ne morejo
               dobiti denarja za obratna sredstva. Vse to kaže, da bi morala država v taki krizni
               situaciji sprožiti javne državne investicije, vsaj za dobro dveh, treh let. Jasno,
               zopet se vprašamo, kje dobiti denar. Ja pri takšnem številu javnih uslužbencev,
               toliko pameti, kot je imamo v Sloveniji, javni in dolžniški kapital dobiti za
               investicije pa res ni težko. Če lahko podjetje dobi investicije za trikratno vrednost
               svojega prometa, če dobro ta sredstva, tudi slabo lahko pod določenimi pogoji, se
               lahko tudi država potrudi, da nekaj na tem področju naredi. Seveda ne bomo mogli
               dvigniti BDP na 10 % v enem letu ali gospodarsko rast, to je identično. Verjetno bomo
               morali, če bomo prišli do rezultata ničelne stopnje, to se pravi izravnave
               javnofinančnega primanjkljaja, vsako leto dvigniti gospodarsko rast za 3 %.
               Gospodarsko rast za 3 %. Naslednje leto je predvidena gospodarska rast minus 1 %. S
               tem, da v naslednjih dveh letih, ko gledamo Umarjevo poročilo o razvoju Slovenije,
               ugotavljamo, da so zelo visoke številke nastavljene pri neto izvozu. Danes, če
               gledamo podatke, ja, saj mi več uvažamo kot izvažamo. Prve tri mesece poglejte,
               januar, februar in marec in lansko leto, vsak mesec približno 1,7 milijarda uvoza,
               1,5 milijarde izvoza. To se pravi, da bo to negativno, ne pa pozitivno, kot je
               predvideno za 3,5 do 4 odstotne točke v naslednjih letih. Ali so si to izmislili ali
               kako so to naredili, tega jaz ne bom ugotavljal. Državne investicije in verjetno bi
               bilo treba v tem proračunu za leto 2012 vzpostaviti več pogojev za konkurenčno
               gospodarstvo. Tu smo rezali vse vprek. Dolgoročno lahko v podjetje investiraš samo,
               če imaš znanje. Znanje se pa pridobi tako, da ali država ali podjetje vlaga v
               usposabljanje, raziskave in razvoj in prenos znanja iz znanstvenih inštitucij v
               podjetja.</p>
               <p>In še eno je, kar je v Sloveniji dolgo časa narobe. Mi smo si nekako zadali, da bomo
               imeli v Sloveniji 3 % DBP za razvoj in raziskave. Tega ne dosegamo. Sporočili smo
               Evropi, da bomo iz javnih sredstev dali 1 % DBP za razvoj in raziskave. Tudi tega ne
               dosegamo. Ne vem, kako bomo potem, če ni teh sredstev, če ni tega znanja, če ni
               spodbud, kako se bo investiralo v podjetja. Podjetje lahko investira z znanjem samo
               takrat, kadar inovira svoje proizvode. In tudi ta podatek iz Umarja sledi, da samo 50
               % podjetij iz Slovenije inovira svoje produkte, izdelke in storitve, 50 % pa ne. To
               se pravi, da bo 50 % podjetij, če ne bo inoviralo svojih produktov, izdelkov ali
               storitev, čez nekaj let v strašni krizni situaciji, insolventno, nekonkurenčno in
               tako naprej. Če želiš držati korak z Evropo, potem morajo biti proizvodi konkurenčni.
               Poleg tega, da ima podjetje znanje, se pravi, da vlaga v raziskave in razvoj,
               usposabljanje, pridobivanje veščin in tako naprej, pa še tisto, kar je predsednik
               rekel, da imamo velike težave, ker tehničnih poklicev v Sloveniji ni, ker imamo 80 %
               diplomantov naravoslovcev, 20 % pa tehnike in se soočamo predvsem pri poklicih tudi z
               velikim problemom, je naslednji problem v podjetju, če hočeš investirati, da prideš
               do denarja. Ta finančni krč, ki je v Sloveniji, pritiska na podjetja, se ne morejo
               normalno razvijati, čeprav imajo možnost, da bi lahko povečala obseg poslovanja, to,
               kar je cilj slovenskih podjetij, vsaj tistih dobrih, in tudi države, da bi se večal
               družbeni bruto produkt, da bi bila gospodarska rast. Res je, kar je gospod Šircelj
               povedal, država ne more ustvarjati novih delovnih mest, razen v javni upravi, kjer
               jih je, kot je bilo rečeno, zadnja leta 10 tisoč. Ampak, mora pa ustvariti pogoje, in
               tu se mora maksimalno truditi, da ustvari tako pogoje na področju šolske sfere, tako
               mora maksimalno narediti, da ustvari pogoje finančni sferi, pa tudi v drugih sferah.
               Ampak iz proračuna se vidi, da se je največ sredstev porezalo ravno za raziskovanje,
               izobraževanje, se pravi, da smo si dolgoročno zažagali vejo zelo močno.</p>
               <p>V rebalansu ni predvidenega ničesar za tuje investicije oziroma zelo malo, dvakrat po
               10 milijonov. To ni nič, to ni skoraj nič. Vhodne investicije v Sloveniji bi morale
               porasti vsaj za 300 %, če želimo, da bomo tudi družbeni produkt v treh letih ali pa v
               dveh letih dvignili na tistih 40 milijard. Drugače se bomo prihodnje leto soočali s
               ponovno krizo, kako 800 milijonov odrezati.</p>
               <p>Naslednje, kar bi želel še povedati, je, da ta neinovativen rebalans, nenaravnan na
               gospodarsko rast in nenaravnan na dolgoročno komponento, povzroča strašno velike
               težave. Kot pravijo nekateri, da je to varčevanje, dobro, prilagoditev, ampak to nam
               povzroča veliko socialno krizo, velika socialna kriza pa ne motivira zaposlenih v
               Sloveniji, da bi zelo produktivno delali. Jasno je, če je država v taki situaciji,
               kot je, da je zadolževanje zelo drago. Zagotovo je treba na tem področju nekaj
               narediti – in nekaj je narejenega, je treba priznati –, da bi se Slovenija pokazala v
               boljši luči v tujini, potem bi bilo tudi to zadolževanje cenejše. Čeprav mislim, da
               je ta evropolitika takšna, da nas, nekatere države, želi držati na nekem nivoju
               poceni dobavitelja in odvisne od tega denarja, ker 700 milijonov obresti na leto je
               izredno veliko denarja, kot je bilo rečeno, torej vse tisto, kar želimo oklestiti z
               800 milijoni evrov, da bo šlo za obresti.</p>
               <p>Dodana vrednost v Sloveniji je ničelna. To se pravi, vse, kar je dodane vrednosti,
               enostavno pojemo, ne ostane nič za razvoj in raziskave, ne ostane za nobeno
               investicijo, se pravi, ni nobene gospodarske rasti.</p>
               <p>Želel bi si, da bi ta rebalans bil bolj inovativen, bolj usmerjen na gospodarsko rast
               in bolj strateško pretehtan, da bi le razmišljali, kako povečati družbeni bruto
               produkt oziroma gospodarsko rast ali tisto, kar smo vseskozi govorili, prihodkovno
               stran. Ampak ne gledati samo prihodkovne strani, kako bi z davki vzeli – z davki ne
               bomo mogli kaj več vzeti. Tudi naslednjič ne bomo mogli z davki ničesar pobrati, ker
               ljudje ne bodo nič več imeli, kot imajo zdaj, pa tudi na sociali ne bo kaj vzeti, ker
               bo tako dosti več problemov. Vsaj nekateri, ki smo prvič v parlamentu, smo želeli, da
               tiste ideje in dobre izkušnje prenesemo v to državo, da bi bilo vsem bolje. In tako
               kot je rekel že gospod Srečko Meh, mi govorimo v prazno, nobeden ne posluša ne dobre
               ne slabe, nobene ideje, vi pritiskate na svoje gumbe. Če pogledam gospoda Tanka,
               takrat, recimo, ko Pozitivna Slovenija ali SD da predlog, vsi proti, koalicija vsi
               za. Ponoči sem razmišljal, kako bi ta rešitev bila najboljša v temu parlamentu, ker
               to ni parlament, to je, kaj pa jaz vem, glasovanje, tipkanje. Najboljše bi bilo, če
               bi bilo v vsakem odboru enako število pozicijskih in koalicijskih poslancev, in
               dokler se ne bi zmenili, da bi večina ali pa vsaj eden prestopil, prepričal druge na
               druge strani, tako dolgo iz matičnega delovnega telesa ne bi šlo v Državni zbor. In
               to bi bilo najboljše za državo, ker takrat bi res prišli samo dobri predlogi, zdaj
               pridejo pa samo enostranski predlogi.Treba se je nekaj zavedati; prav je, da
               prevzamete to v svoje roke, prav pa je tudi, da nosite celotno odgovornost za
               početje. Če ni niti en naš predlog sprejet s strani opozicije, potem ne govorite
               novinarjem in ne pišite, pa tudi mediji bi se tega morali zavedati, da je Državni
               zbor sprejel, koalicija sprejela, opozicija je bila nasproti, ko se bodo ugotavljali
               rezultati, vi nosite 100 % odgovornost. In ta 100 % odgovornost pomeni tudi vaš obraz
               do vaših volivcev in verjetno mnogo odstopov. Ker veliko besed in številk, ki jih
               izrečete je na pamet rečenih, nepretehtanih in so zelo za neko kratko obdobje, da se
               zadovolji volivec, ki vam je dal glas.</p>
               <p>Jaz bi si dejansko želel za naprej, ali boste upoštevali dobre predloge s strani
               opozicije ali jih z argumenti zavrnili, ne samo s tipko na gumb, ker mi si želimo moč
               argumenta v parlamentu ne pa argument moči, vsaj tisti, ki smo iz gospodarstva, vemo,
               kako je to šlo in kako gre, če zmaga argument moči, potem na koncu je pa odgovornost
               samo na enem in takrat je jok in stok. Če bomo pa vsi prevzeli odgovornost, potem se
               moramo pa upoštevati dejansko po svoji vesti, kako glasujemo in pritiskamo na tipko.
               In ne se izgovarjati potem, da nekoga ni bilo zraven, da ni vedel in tako naprej, če
               se bo situacija peljala v drugo smer. Mi vas bomo takrat sigurno opozorili tudi na
               to, kar smo danes povedali. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp39">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Lejla Hercegovac, pripravi naj se prosim mag. Damjana Petavar
               Dobovšek.</p>
            </sp>
            <sp xml:id="SDZ6-Izredna-13-2012-05-10.sp40">
               <speaker>MAG. LEJLA HERCEGOVAC (PS PS):</speaker>
               <p>Hvala za besedo, spoštovana podpredsednica. Spoštovani ljudje iz vlade, kolegice in
               kolegi!</p>
               <p>Osebno in izpred Pozitivne Slovenije protestiram proti predlogu rebalansa in ga ne
               bom podprla.</p>
               <p>Zakaj? Zato, ker sem odgovorna ljudem, s katerimi delam 35 let, ker sem odgovorna
               stroki, za katero sem živela, in ker sem odgovorna mojemu srcu in glasovanju. Po
               mojem občutku ta rebalans enostavno ni dober. Komentirala bom samo iz zdravstva, ker
               to je nekaj, kar najbolje poznam. V primerjavi s sprejetim proračunom za leto 2012 pa
               rebalans pomeni zmanjševanje sredstev za 46 milijonov. Racionalizacija se bo izvajala
               na vseh področjih, največ pa na investicijah. Če gledamo zadnji dve leti in
               primerjavo leta 2011, je veliko sredstev manj. To leto 2012 nam ostaja 37 milijonov
               za investicije, to je, dragi moji, zelo malo, štirje projekti, ki so bili v prejšnji
               vladi, niso narejeni, da ne rečem vse drugo, kar je že v predalih dolga leta.
               Največji delež je za investicije, ampak blago in storitve so zmanjšani za 30 %,
               subvencije za 35 %, transferji v javnih zavodih med 10 in 30 %, korigiran je rebalans
               plačila za izvajalce zdravstvenih storitev nekje na 0,8 %. Tako da jaz ne vem, upam,
               da se predstavniki Vlade zavedajo, kakšno je zdravstveno stanje prebivalstva v
               državi, koliko je psihičnih bolnikov in koliko je drugih bolezni. Vsi vemo, da v
               krizah mora biti več denarja za zdravstvo. Jaz vem, da vsi tukaj, ki sedimo, bomo
               našli pot do ozdravitve ali v naši državi ali bomo plačali ali v tujini, ampak
               delavci pa tega ne bodo. Torej, javno je treba povedati, da so v tem rebalansu tako
               nizka sredstva, da je enostavno ljudem treba povedati, da bo v košarici pravic manj,
               da bo dodatno zdravstveno zavarovanje držaje, da investicij ne bo, da ne bo novih
               aparatov, da bo privatizacija, da bo porušeno javno zdravstvo, da bodo čakalne dobe
               daljše in da enostavno ne moremo pričakovati, ker je manj sredstev za preventivne
               programe, da bo zdravje boljše. Želimo ga, zavedamo se, da bi bilo treba, zato še
               enkrat apeliram, da je 20 % znižanja sredstev v rebalansu, zelo veliko. Tega nobena
               država, posebej manjša, ki ima 2 milijona prebivalcev, če želi zdravo prebivalstvo,
               ne bo nikoli naredila. Kje bomo vzeli sredstva? Seveda, sredstva lahko vzamemo iz
               orožja, iz tistih sredstev, ki jih toliko ne potrebujemo, in seveda naj vrnejo
               tajkunske kredite tisti, ki so jih vzeli. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp41">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Damjana Petavar Dobovšek. Pripravi naj se prosim gospa Alenka
               Pavlič.</p>
            </sp>
            <sp xml:id="SDZ6-Izredna-13-2012-05-10.sp42">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Hvala za besedo, gospa podpredsednica Državnega zbora. Spoštovani ministri,
               spoštovana sekretarka, spoštovani poslanci in poslanke!</p>
               <p>Slišali smo, da so bila zadnja štiri leta za Slovenijo praktično izgubljena. Še več
               bo izgubljenih, ko bo Hrvaška vstopila v EU in kasneje še Srbija. Oddaljevali smo se
               od ciljev. Po podatkih Umarja smo bili v letu 2008 najbližje povprečju EU v razvojnem
               smislu, in sicer 9 % od povprečja. Kasneje se je Slovenija z veliko hitrostjo
               odmikala od tega povprečja in bila v letu 2010 15 % od tega povprečja, kar nas je
               primerjalno gledano popeljalo nazaj v leto 2003. Številke smo slišali in jasno kažejo
               na to, da je stanje alarmantno in da so ukrepi nujni, zato se je vlada pri ukrepih za
               izhod iz krize v prvi fazi osredotočila na štiri področja: konsolidacija javnih
               financ; dokapitalizacija bank iz zasebnega kapitala in ne iz davkoplačevalskega
               denarja, zato da bodo banke kapitalsko ustreznejše in da bodo lahko servisirale
               gospodarstvo; in kot tretji ukrep – dvig konkurenčnosti slovenskega gospodarstva in
               nenazadnje tudi prilagoditev sistemov zaradi problema staranja prebivalstva, kot so
               pokojninski sistem, zdravstveni sistem in sistem trajne starostne oskrbe.</p>
               <p>Proračun, ki ga je sprejela prejšnja vlada v drugačnih okoliščinah na predpostavki
               2,5 % gospodarske rasti, je glede na današnje stanje posledica prekomerni proračunski
               primanjkljaj, zato je treba proračun popraviti in zato je nujno sprejeti rebalans
               proračuna 2012, zakon o uravnoteženju javnih financ in pa zlato fiskalno pravilo v
               Ustavo Republike Slovenije. To je šele prvi korak in je osnova, da preidemo v drugo
               do četrto fazo, o kateri sem govorila.</p>
               <p>Kar zadeva rebalans proračuna, je treba poudariti, da ne govorimo samo o ukrepih na
               odhodkovni strani, s katerimi bomo solidarno v prvem letu v bistvu samo poravnavali
               obveznosti iz naslova obresti v višini cirka 750 milijonov evrov, ki jih mora
               Slovenija plačati zaradi prekomernega zadolževanja, in zaradi tega ne bo v prvem
               koraku denarja za investicije. To je razlog. Ukrepi so tudi na prihodkovni strani v
               dokumentih, ki so pred nami, vendar bodo učinki teh ukrepov šele v letu 2012 prav
               zaradi tega, ker se proračun sprejema sredi leta, ukrepi na prihodkovni strani
               predvsem na področju obdavčevanja, pa so vsi na osnovi letnih obračunov in bodo imeli
               učinke v letu 2013 in naprej. Davčni ukrepi, ki so že bili sprejeti, govorim o
               znižanju stopnje davka od dohodkov pravnih oseb iz 20 postopno na 15, dvig neomejene
               olajšave za vlaganja v opremo in neopredmetena osnovna sredstva, dvig olajšave iz 40
               na 100 % za vlaganje v raziskave in razvoj. To so ukrepi, ki dvigajo konkurenčnost
               gospodarstvu in dvigujejo gospodarsko rast ob istočasni dokapitalizaciji bank, še
               enkrat ponavljam, iz zasebnega kapitala in ne iz davkoplačevalskega denarja.</p>
               <p>Cilj vlad je, da se bremena ukrepov, predvsem mislim na davčnem področju, solidarno
               porazdelijo v breme bolj premožnih in da ukrepi v čim manjšem obsegu prizadenejo
               srednji sloj in da se ne dotaknejo socialno najšibkejših. Vsi ti ukrepi ne
               odpravljajo primanjkljaja, ampak ga znižujejo do tiste dovoljene meje, do katere se
               še lahko zadolžujemo.</p>
               <p>Ostali davčni ukrepi, ki se nanašajo na tako imenovano obdavčitev luksuza, so
               predvideni v dokumentih, ki so pred nami, to so dodatni davek na motorna vozila
               višjega ranga, dodatni davek na plovila, povišanje davka na dobiček iz kapitala iz 20
               % na 25 %, dodatni davek na nepremičnine, ki presegajo skupno vrednost 1 milijon
               evrov, razen za poslovno-industrijsko rabo in za javni namen, davek na kapitalski
               dobiček zaradi spremembe namembnosti zemljišč, ki se postopoma znižuje iz 25 % na 5
               %, odvisno od časovne dimenzije, od časa nakupa in prodaje zemljišča za katerega se
               vmes spremeni namembnost v stavbno zemljišče za gradnjo stavb, in sprememba
               dohodninske lestvice, s katero se poviša neto letna davčna osnova, ki predstavlja
               mejo med drugim in tretjim davčnim razredom iz veljavnih 15 tisoč 681 evrov na 18
               tisoč 534 evrov. In pa dodatni četrti dohodninski razred s stopnjo 50 % za neto letno
               davčno osnovo nad 69 tisoč 313 evrov.</p>
               <p>Kot naslednji ukrep, zelo pomemben, je tudi odprava davčne tajnosti zaradi
               neplačevanja davkov in neplačevanja prispevkov. Kot skrajen ukrep pa še dvig davka na
               dodano vrednost, o katerem je že govoril kolega mag. Šircelj, vendar bi tu še
               komentirala, opozicija predlaga kot hiter in učinkovit ukrep dvig DDV zdaj in takoj.
               Nedavno smo slišali argumente ene od opozicijskih poslank na temo varčevanja, da bi
               bilo pametneje in do revnejših prijazneje, da bi Vlada zvišala zgornjo stopnjo DDV,
               namesto varčevanja na odhodkovni strani, ki ga predlaga Vlada, ker da revnejši ne
               kupujejo luksuza, ki je obdavčen z 20 % davčno stopnjo. Torej stvari, ki si jih revni
               ne morejo privoščiti, bogati pa si jo lahko privoščijo. Poudarjam, da podpirati ukrep
               z argumentom, da je socialno pravičen, je zavajanje družin z nižjimi dohodki, zato
               smo v koaliciji do dviga DDV previdni in bi ga uvedli samo kot skrajni ukrep, če pri
               primanjkljaju ne dosežemo ciljev pod 3 % BDP.</p>
               <p>DDV že danes bolj obremenjuje revnejše. Zakaj? Poglejmo, kdo sploh lahko danes
               varčuje. Bogatejši lahko varčujejo in od privarčevanega ne plačujejo davka na dodano
               vrednost. Revnejši živijo iz meseca v mesec in ravno tako potrebujejo za življenje
               določene dobrine in koristi od določene storitve, na primer hrano, pijačo, obleko,
               obutev, zdravilo, elektriko, ogrevanje, nakup stanovanjske opreme. Tudi revnejši
               potrebujejo obleko, obutev in plačujejo storitve, kot so voda, elektrika, plin,
               ogrevanje ter opremo za stanovanje. Iz statističnih podatkih porabe blaga in storitev
               v gospodinjstvih je razvidno, da najrevnejša gospodinjstva od celotne potrošnje v
               državi v obliki DDV plačajo 17 %, najbogatejša pa 18,3 %. Iz tega podatka bi res
               lahko sklepali, da je DDV pametno zvišati, saj bogatejša gospodinjstva državi res
               plačajo več davka na dodano vrednost, vendar pa so učinki kompleksnejši in kažejo
               drugačno sliko, sploh pa demantirajo argumente zagovornikov dviga davka na dodano
               vrednost. Podatek, da DDV ob potrošnji vseh gospodinjstev dosega 17 %, pove, da 8,5
               %, torej znižana stopnja davka, nima nobenega bistvenega vpliva s socialnega vidika.
               Tudi revnejši imajo stanovanja in s tem stroške ogrevanja, elektrike, se vozijo z
               avtomobili, kupujejo alkohol in cigarete, potrebujejo obleko in obutev, imajo mobilne
               telefone in računalnike. DDV sicer kot potrošni davek nima enakega vpliva kot
               dohodnina, da bi spodbudil izogibanje plačevanja davkov, utaje in neprijavljanja
               dohodka, ampak spodbuja varčevanje, ki je koristno, kot vir kapitala. Omenila pa sem
               že, da revnejši ne morejo varčevati. Negativen učinek davka na dodano vrednost na
               revnejše postane takrat, ko primerjamo razpoložljive dohodke gospodinjstev. Nominalno
               bi sicer res več potrošili bogatejši, vendar moramo gledati iz razpoložljivih
               dohodkov, in bi revnejši ob dvigu DDV plačevali 26,8 % razpoložljivih dohodkov,
               bogatejši pa le 17,1 % razpoložljivih dohodkov. DDV je regresivni davek, in tega
               dejstva zvišanje stopnje DDV ne bi spremenilo. In zato smo v tej fazi v koaliciji do
               njega previdni.</p>
               <p>V predhodnih razpravah smo slišali oceno o dejanskem stanju, slišali smo razloge za
               stanje, ki so nas pripeljali v takšno krizo, slišali smo predlog ukrepov za izhod iz
               krize, slišali smo pripombe. Slišali smo tudi predloge, ki jih predlagata Vlada in
               koalicija, in tudi argumente za to. Zato je konsolidacija javnih financ v tem
               trenutku nujna za vse države Evropske unije in tudi za Slovenijo. Pred nami so
               dinamični in prelomni časi in bodo tudi zgodovinski, če bo zmagal razum. Ključ
               rešitve je v ljudeh, v sodelovanju, v skupni percepciji za dosego cilja, zato vas
               prosim,bodimo politiki, bodimo državniki, v pravem pomenu besede, in se borimo za
               skupni cilj za rešitev Slovenije iz krize. Ne gre za to, kdo bo zmagal, ali opozicija
               ali pozicija ali socialni partnerji, gre za to, da bo zmagal zdrav razum. Za to
               potrebujemo še pred konsolidacijo javnih financ konsolidacijo našega zavedanja in
               takrat bo Slovenija suverena, kot smo slišali, suverena bo tudi takrat, ko ne bo več
               zadolžena oziroma suverena bo Slovenija takrat, ko bo sposobna odplačevati svoj dolg.
               Zato prosim, podprimo prvi korak, torej predlog rebalansa in zakon o uravnoteženju
               javnih financ in tudi vpis zlatega pravila v ustavo. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp43">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospa Alenka Pavlič, pripravi naj se, prosim, gospod Matjaž Zanoškar.</p>
            </sp>
            <sp xml:id="SDZ6-Izredna-13-2012-05-10.sp44">
               <speaker>ALENKA PAVLIČ (PS PS):</speaker>
               <p>Spoštovana predsedujoča, poslanke in poslanci!</p>
               <p>Protestiram, ker ta vlada ne ve, kaj je konkurenčno gospodarstvo. Vsi se zavedamo, da
               smo se znašli v situaciji, ko je treba znižati stroške, torej varčevati. Nihče od vas
               v vladi pa ne poudari, da je treba nižati nepotrebne stroške in varčevati tam, kjer
               je to mogoče, in ne vsepovprek in počez, kot to počnete. Vlada, niste nam še
               predstavili, kako boste v proračun pripeljali dodatna sredstva. Pozitivna Slovenija
               je že v volilni kampanji povedala, da se zavzemamo za dvig DDV, koalicija pa je bila
               vehementno proti, pa vse kaže, da bo morala to storiti. Kako boste reševali državna
               podjetja, ki poslujejo pozitivno, a so preobremenjena s krediti nesposobnih
               direktorjev. Do danes ste dopustili, da nam propade kar nekaj podjetij, Radeče Papir,
               Primorje in še bi lahko naštevali. Nimate rešitev na kakšen način in s katerimi
               sredstvi boste rešili Intereuropo, Slovenske železnice, NLB in še nekatere druge... /
               oglašanje iz dvorane/ Kolegica, je zanimivo? Dobro. Tukaj gre za reševanje delovnih
               mest, za katere se bori celotna Evropska unija, ker nam jih kronično prevzemajo
               cenejše azijske države. Opažam, da v tej vladni ekipi ni gospodarstvenikov, ki bi se
               tega zavedali. Je sicer nekaj ekonomistov, ki svoje teoretično znanje preizkušajo na
               nas državljanih.</p>
               <p>Kam nas pelje vojaška politika predsednika Vlade, ki v svojem drugem mandatu
               nadaljuje politiko iz prvega mandata. Državljane želi skregati med seboj. V prvem
               mandatu smo imeli nastavljene spore s Hrvaško, med volilno kampanjo so se stopnjevali
               spori med Ljubljančani in Mariborčani, sedaj pa so se začeli med javnim in zasebnim
               sektorjem. Dragi državljani, ne nasedajte tem podlim provokacijam vlade, vse vas
               potrebujemo, Ljubljančane in Mariborčane. Samo skupaj bomo splavali iz krize.</p>
               <p>Spoštovana koalicija, sami presodite, ali je rebalans dober ali bo res prinesel
               pozitiven vpliv na državljane, kot dokazujejo člani vlade. Samo z rezanjem ne bo šlo,
               to vam je že večkrat povedal vaš spoštovani kolega poslanec Starman, ki prihaja iz
               gospodarstva. Jaz tega skrpucála ne bom podprla. Slovenija potrebuje vlado, ki ve,
               kaj dela. Protestiram, ker ta vlada ne dela dobro v Sloveniji. Pika.</p>
            </sp>
            <sp xml:id="SDZ6-Izredna-13-2012-05-10.sp45">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Matjaž Zanoškar, pripravi naj se gospod Jerko Čehovin. Bi pa
               opozorila, da govori tisti, ki ima besedo, ostali se boste imeli priložnost
               prijaviti. Hvala.</p>
            </sp>
            <sp xml:id="SDZ6-Izredna-13-2012-05-10.sp46">
               <speaker>MATJAŽ ZANOŠKAR (PS PS):</speaker>
               <p>Hvala, gospa predsedujoča, za besedo. Spoštovani ministri, spoštovana gospa Barbara
               Brezigar, kolegice in kolegi!</p>
               <p>Svoje nestrinjanje z dokumentom, ki je danes na mizi, bom podkrepil z nekaterimi
               razmišljanji, ki so moja osebna, ki so tudi plod razmišljanja v naši poslanski
               skupini Pozitivne Slovenije, ki so tudi plod oblikovanj nekaterih amandmajev, ki so
               bili za nas dobri, korektni, pragmatični, ki bi lahko prinesli k izboljšanju
               celotnega dokumenta, vendar ti amandmaji niso in verjetno tudi ne bodo ugledali luči
               sveta. Pametni se vedno učijo ali učimo na napakah drugih. Tisti malo manj pameti se
               učimo na svojih napakah. Uk na svojih napakah je ponavadi najdražja lekcija, ki jo
               mora človek dati skozi, in to lekcijo pravzaprav tudi naša država skozi nekatere
               vlade daje. Bila so leta debelih krav, bila so leta razcveta in visoke gospodarske
               rasti, takrat je bilo denarja toliko, da se je z njim malomarno ravnalo. Odrejale so
               se mnoge bonitete, dvigovali so se standardi, takrat nerazumljivo, danes pa prihajamo
               v druge čase. No, vsaj po tem obdobju debelih krav, je že nastopilo stanje streznitve
               in pa iskanje rešitev za našo prihodnost, takrat so bile iz vlade lansirane mnoge
               reforme, ki bi še v tisti situaciji potegnile državo ven in pa izboljšale ta naš
               javnofinančno strukturo. Vendar, kot vemo, te reforme so padale kot domine, zelo
               malomarno, obravnavanje na sejah Državnega zbora in pa nenazadnje tudi na
               referendumih in tako smo ostali brez njih, čeprav se popolnoma strinjam, če bi katero
               od teh reform takrat speljali in sprejeli bodisi na referendumu ali kako drugače,
               potem najbrž te situacije danes ne bi bilo. Danes je vrag vzel šalo. Danes se
               verjetno dokončno poslavljamo od tega zelo zelo bogatega in pestrega obdobja debelih
               krav, se treznimo, iščemo variante in rešitve, da bi to našo državo popeljali boljši
               prihodnosti naproti. Izmišljujemo si modele, kakršen je tudi model tega današnjega
               rebalansa, v katerem in zaradi katerega smo že izrekli nekatere pripombe.</p>
               <p>Predvsem iz tega stališča, da pri oblikovanju tega modela reševanja naše države iz
               krize niso bila upoštevana naša mnenja, naši predlogi, naši nasveti, ta model ni tak,
               kot ga sprejemajo tudi nekatere druge evropske države, in zelo enostransko posega
               predvsem na odhodkovno stran, posega in zareže predvsem na tiste pravice, socialne
               pravice, ki zadevajo najbolj občutljive in ranljive skupine. Tukaj se veliko ne
               razlikujemo tudi, če bi Pozitivna Slovenija oblikovala takšen model, najbrž da bi
               tudi zarezali v nekatere pravice oziroma nekatere sfere, vendar bi adekvat na drugi
               strani zanesljivo poskrbeli za boljši način, da bi se prihodkovna stran bolj
               oplemenitila in bolj zagotavljala celotno stanje in balansiranje javnih financ. Tega
               pri tem ni! In mi lahko varčujemo takrat, ko imamo denar. To obdobje debelih krav je
               za nami, denarja več ni. Mi varčevati več ne moremo. Ko denarja nimamo, se lahko samo
               odpovedujemo. Ta model in ta dokument je model pospeševanja in povečevanja revščine.
               Ta model bo nekako zasukal inercijo te spirale navzdol v še večjo revščino, s katero
               se naša država sedaj sooča. Saj na koncu koncev je revščina stvar vsake družbe, tudi
               sodobno razvite države se ukvarjajo z revščino, vendar ni treba, da se naša država,
               država državljank in državljanov, ki so vestni in odgovorni, ukvarja in pa sooča s
               takšno revščino, kot je in takšno revščino, kot bo še prišla. Gospod Srečko Meh je
               govoril tudi o tem, da takrat, ko bomo potegnili črto in videli implementacijo
               celotnega tega modela, ki ga danes predlagate, bomo videli, koliko smo bili uspešni
               in koliko ne. Jaz se bojim, da ne bomo preveč uspešni. Jaz se bojim da zaradi tega,
               ker je tako nesorazmerno opredeljen ta dokument in predvsem premalo posega na
               področje gospodarstva, na tisto področje, o katerem je govoril kolega Stanko
               Stepišnik, premalo posega na področje, da bi spodbujali gospodarstvo, da bi sprožali
               ta investicijski ciklus, da bi na podlagi tega prišli do novih delovnih mest, kar bi
               zanesljivo dolgoročno zagotavljalo neko boljšo javnofinančno stabilnost. Vendar tega
               dela ni in v temu dokumentu manjka to, gospod minister za gospodarstvo. Nam se zdi,
               da je tega premalo. Revščine ne bomo rešili samo na ta način, da jo bomo pospeševali,
               da bomo še rezali navzdol, če pri tem ne bomo imeli nekega drugega vzgona, nekega
               generiranja gospodarstva in pa odpiranja novih delovnih mest. In jaz se seveda
               strinjam, mi moramo zmanjšati ta javnofinančni primanjkljaj. Mi imamo še rezerve,
               tudi na področju javnih služb, državne uprave in tako naprej, jih imamo. Ko pogledamo
               trošenje, ga je še vedno na mnogih področjih veliko, veliko preveč, kot ga je treba.
               Ko pogledamo sistem javnega naročanja, se ve, kdo dobiva, daje javna naročila. Tiste,
               favorizirane firme, ki so že od nekdaj priključene na celotno blagajno, državno
               blagajno in pa blagajno posameznih ministrstev. Saj lahko naredimo analizo, pa bomo
               videli, kam se financira denar iz državne blagajne. Pojavljajo se ena in ista imena
               teh družb in teh firm.</p>
               <p>Če bi v luči tega dokumenta in tudi v luči prihodnosti, ko se bo ta dokument
               implementiral v praksi, pogledalo deželo, iz katere prihajam, to je Koroška, potem me
               je nekako strah, verjetno da bom kar tukaj bolj ostal v Ljubljani, da ne bom hodil na
               Koroško, ker me vedno znova srečujejo ljudje in mi očitajo, meni seveda posredno tudi
               vam vsem, tudi kolegom v koaliciji, da ne znamo upravljati s to državo in da ne znamo
               sprejemati zakonov, ki bi zagotavljali boljšo prihodnost. Na Koroško ne dobimo
               verjetno niti evra za odpiranje novih investicij na področju infrastrukture. Ceste so
               takšne, da vam osebo ne priporočam, da hodite na Koroško, če nimate dobro
               zavarovanega avtomobila, da vam slučajno ne odtrga kakšno kolo, da boste lahko potem
               to uveljavili. V temu rebalansu ni denarja za Koroško, za nobeno cesto. Če pogledamo
               Koroško kot obmejno območje, kjer je na koncu koncev nekaterim lažje zato, ker je
               dnevna migracija ljudi v Avstrijo, kjer so pogoji veliko lepši in veliko boljši,
               vedno večja. A danes ne govorimo več o migraciji, danes na Koroškem ne govorimo o
               dnevni migraciji, danes govorimo o preseljevanju ljudi, mladih družin, mladih družin,
               ki se preseljujejo iz Slovenj Gradca, iz Dravograda, iz Raven, iz Radelj v celovško
               območje, v Pliberk, Celovec in tako dalje. Gre za praznjenje nekega prostor. Bojim
               se, da bo ta dokument, ki je danes tukaj, s katerim se jaz ne morem strinjati in ga
               ne morem podpreti, pospešil vso to negativno stanje in negativne trende, ki jih
               Koroška v tem trenutku občuti. Za Korošice in Korošce je Avstrija v tem trenutku
               veliko veliko bolj prijazna država, ki jim omogoča vrtce, omogoča šolanje, izgradnjo
               svojih individualnih hiš in tako dalje. In poglejte si statistko in videli boste,
               koliko je ljudi, ki se preseljujejo na ono stran meje. Sicer smo Evropa, eno in isto,
               saj ni pomembno, kje živimo, živimo tu ali tam, ampak pomembno je za njih, ko se
               selijo tja, da je življenje za njih lažje, prijetnejše, bolj urejeno, pravno bolj
               urejeno, socialno bolj varno in tudi zaposlitvena politika je tam takšna, da imaš
               zaposlitev tudi za nedoločen čas in da imaš za to tudi ustrezno plačilo. Mnogo je
               stvari, ki govorijo o tem, da ta dokument ni pravi, da bi moral biti ta dokument
               obdelan. Poslušam tudi tiste predloge, ki jih je opozicija dala, saj tako, kot je
               rekel kolega Stanko, "saj mi se vsi trudimo za to državo, mi želimo tej državi
               najlepše in najboljše", samo ne morete pa verjeti v to, kolegice in kolegi v
               koaliciji, da ste edino vi tisti najbolj zveličavni, najbolj pametni, najbolj bistri,
               da boste oblikovali neke dokumente. Mi si zato, če boste upoštevali naše predloge, ne
               bomo uzurpirali oblasti, oblast je vaša, vi ste si jo priborili ali vzeli ali
               kakorkoli. In na koncu je tako, kot je bilo že večkrat rečeno, črta pod črto se bo
               videla implementacija tega dokumenta. Zato bo verjetno takrat treba polagati račune,
               čeprav tudi takrat, če bodo negativni računi, nas v opoziciji ne bo zadovoljevalo,
               pač pa bomo še bolj togotni in žalostni, ker bomo vedeli, da bi bili tisti ukrepi, ki
               smo jih mi predlagali, mogoče tisti, ki bi vzdržali, ki bi potegnili in izboljšali
               celotno situacijo. Tako, da tudi takrat ne bo zadovoljstva, ko bomo videli, da ta
               dokument rebalansa ni bil pravi, da bi ga morali sprejemati drugače, da bi ga morali
               oblikovati drugače in med prvim pogledati tudi v druge države, kako se lotevajo tega,
               saj se tega ne lotevajo na tak način, da samo enostavno linearno režejo vse in
               povsod, pač pa tudi na drugi strani poskrbijo za to, da se ohranja neka kontinuiteta,
               neka dinamika, ki zagotavlja tudi izravnavo balansiranih javnih financ. To je moje
               mnenje in vidim, da še kar prihajajo amandmaji, ki jih je kar nekaj, jaz upam, da
               boste še v času tega sprejemanja oblikovali kar se da boljši dokument, vendar
               izboljšati ga ne morete do takšne mere, da bi mi bili z njim zadovoljni. Hvala.</p>
            </sp>
            <sp xml:id="SDZ6-Izredna-13-2012-05-10.sp47">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Jerko Čehovin. Pripravi naj se prosim mag. Dejan Židan.</p>
            </sp>
            <sp xml:id="SDZ6-Izredna-13-2012-05-10.sp48">
               <speaker>JERKO ČEHOVIN (PS PS):</speaker>
               <p>Hvala lepa, gospa podpredsednica. Lep pozdrav vsem trem ministrom, državni sekretarki
               in kolegicam in kolegom!</p>
               <p>Najprej moram reči, da ostro protestiram proti temu, da opozicija nima normalnih
               pogojev za delo v tem parlamentu. Namreč, tisti, ki ste v vladni koaliciji, se že
               prej dogovarjate na vaših sestankih, imate vladne službe, ministre, državne
               sekretarje, ki vam zadeve servirajo in vas tudi prepričajo, da je to prav, kar
               delate, kar počnete, medtem ko opozicija pa marsikakšno zadevo izve šele iz medijev.
               Dobivali smo, konkretno, na maratonski seji Odbora za finance, tako kot tudi že
               danes, samo v dosti hitrejšem zaporedju, vroče papirje, nekateri so jih imenovali
               vroče žemljice, tako da niti sproti nismo vedeli, za kaj gre, ker si moral imeti
               deset dokumentov, da si ugotovil, na kaj se stvar nanaša. Pripravljenost, vsaj prvi
               dan, na razlaganje stvari, ki jih dobivamo, ni bila kaj velika. Moram reči, da tudi
               gospod minister, ki mu sicer priznam, da je bil z nami skoraj ves čas, je prvi dan
               začel z nenavadno držo, malo tudi podcenjujočo in arogantno do poslancev. Moram reči,
               da so te naše kritike vplivale pozitivno in moram priznati, da so bile naslednji dan
               zadeve precej boljše. Vendar pa se kljub temu ne morem izogniti nekega občutka, da se
               ta parlament spreminja v vladno depandanso. Sam ne vem, kdo živi v tej depandansi.
               Skratka, pogojev za normalno delo ni. Tudi že sama trinajstica današnja izredna seja
               pomeni to, da imamo trinajst izrednih sej, sicer bi, če bi govoril v jeziku mojega
               kolege predsednika Odbora za finance gospoda Širclja, rekel, da bi to morale biti
               "neobičajne seje", ne pa izredne seje, ker je rekel izredno ali neobičajno, da imamo
               neobičajne razmere ne pa izredne razmere. Dobro, pustimo sedaj to.</p>
               <p>Druga stvar. Ni tukaj problem, da se mi ne strinjamo, tudi opozicija se strinja z
               detekcijo razmer v Sloveniji. Mi vemo, da so gospodarske razmere težke, ampak po
               drugi strani pa ne želite, da bi sodelovali, da bi bili vaši razvojni partnerji, pa
               nam niti enega, bom rekel, vsebinskega amandmaja ne sprejmete, tudi če koristi
               kompletnemu proračunu. Sprejeli ste sicer, pohvalili ste se, da ste 11 naših
               amandmajev sprejeli, ampak to je vsebinsko samo en amandma in še ta se nanaša samo na
               to, ali bom iz levega v desni žep premaknil stvari na okrožnem sodišču. Res imamo 11
               okrožnih sodišč v Sloveniji in rekli ste, da ste podprli 11 naših amandmajev.
               Čestitam. Mislim, če bi bilo 11 vsebinskih amandmajev, bi bili še bolj zadovoljni,
               ampak ni tako. Moram reči, ko govorimo o tem, da se strinjamo z detekcijo stanja, da
               se pa ne strinjamo, kako to zadevo rešiti, na kakšen način iziti iz te situacije.
               Tukaj mislim, da je temelj našega nesporazuma v tem, kar mi vseskozi govorimo, da je
               treba zadeve reševati na ta način, da polovico, če tako rečem, sredstev, prihranka
               ali kakorkoli dobimo na prihodkovni, polovico na odhodkovni strani, S tem manj
               zarežemo na občutljiva področja države in na rezanje nekaterih pridobljenih pravic.
               Nenazadnje imate razumevajoče partnerje tudi na strani sindikatov. Jaz čestitam
               vladi, da je uspela doseči s sindikati sporazum. Mislim, da je to prava pot.
               Referendumov ne potrebujemo in tudi mi jih v naši stranki ne podpiramo, to smo prvi
               dan povedali, da mi ne bomo kot neka druga stranka, ki je generirala referendume,
               nekatere tudi v dogovoru s sindikati, tako da so tudi takrat bili partnerji. Ko pa se
               zadeve zreducirajo na to, da mi predlagamo samo povečanje DDV pa moram jasno
               protestirati. Mi smo tako v našemu programu kot tudi kasnejših izvajanjih jasno
               povedali, da je bilč DDV tudi za nas izhod v sili, ampak mi smo takrat predlagali 1 %
               DDV, če se spomnite, v našem programu. Edina stranka, ki si je sploh upala to
               napovedati.Zdaj se govori, nekateri strokovnjaki govorijo o 2 %, čez dva meseca bo
               treba 3 %. In jaz ne bom lažni prerok, kot je že nekdo danes tukaj omenil, da bo
               vlada prej ali slej pristala in sprejela višji DDV. To se bo zgodilo, grem staviti.
               Prej ali slej se bo to zgodilo, pa če hočete ali nočete priznati. Namreč to so
               naredile vse države v naši soseščini, tudi Avstrija, tudi Nemčija, vse države so to
               naredile, Hrvaška, da ne govorim o ekstremnem primeru – Madžarski, ki je šla celo na
               27 % DDV. Vendar pa tu vlada pojmovna zmeda. Torej, uvedite ga, kadar ga boste pač
               uvedli, sam napovedujem, da ga boste uvedli, vendar ne nam pripisovati, da je to
               edini ukrep, ki ga mi predlagamo. Rad pa bi rekel, da večina poslancev sploh ne ve, o
               čem se pri DDV govori. Mislim pa, da gospod Šircelj dobro ve, in kar je danes rekel,
               je namerno rekel, da je to davek, ki ima skrite intence. Skrite ima tam, kjer ne
               izdajajo računov. Če nekdo vkalkulira v svojo storitev ali svoje blago tudi DDV, pa
               ne izda računa, seveda je tam skrito. Toda v trgovini pa to dobiš, kjer ti jasno
               piše, cena blaga je toliko, cena DDV je pa toliko, višja ali nižja stopnja.</p>
               <p>Bilo pa je rečenih še nekaj netočnih stvari. Ena stvar je bila rečena s strani
               Slovenske ljudske stranke pri predstavitvi, da se višji DDV nanaša – gospod Žveglič
               je, recimo, uporabil ime "voda". Moram vam povedati, ker sem pa to le dolžan
               sporočiti, torej 8,5 % DDV se plačuje od hrane, priprave jedi, od uporabe športnih
               objektov, storitev javne higiene, od zdravil, sanitarne zaščite, tudi kontracepcije,
               če komu paše ali ne, od nosilcev zvoka, besede, slike, od izdelkov in storitev, ki se
               uporabljajo v kmetijstvu, gozdarstvu in ribištvu, od stanovanjske gradnje,
               medicinskih pripomočkov za invalide, od vstopnic, od nastanitve v nočitvenih
               objektih, od avtorskih pravic in na koncu, posledično, če s tem zaključim, od
               pogrebnih storitev. Od tega se plačuje nižja stopnja DDV. In pa, seveda, kar ni
               točno, tudi od vode se plačuje nižja stopnja DDV. Torej, hočem reči, da to, kar
               govorimo o tem DDV, je večkrat uporabljeno, žal mi je, tudi gospod minister Žerjav je
               to že večkrat napačno uporabil, da bi zgornja stopnja DDV povečala stroške
               gospodarstva. Tu ima prav samo v enem segmentu, namreč, poveča stroške samo tistemu
               gospodarstvu, ki ni zavezanec plačila DDV, torej tistim mikro podjetjem, ki niso
               davčni zavezanci. Medtem ko pri velikih podjetjih, zlasti pri izvoznikih, pa DDV ne
               vpliva. Pri izvoznikih celo nasprotno, čim višja je stopnja DDV, več ga dobijo nazaj
               od države. Celoten vhodni DDV si obračunajo za blago, ki ga kupijo doma. Zato bi res
               prosil, da se pravilno uporablja, pa ne bi hotel biti vaš učitelj, vendar ne delati
               iz tega neke fame. Pač, DDV imajo vse države. Včasih smo imeli v bivši državi, pa
               tudi nekaj časa v naši novi, tako debelo knjigo, ki se ji je reklo Zakon o prometnem
               davku. V tem zakonu je bilo navedenih tisoč izjem in če slučajno kakšna izjema ni
               bila napisana, te je davčni inšpektor kaznoval, pa tudi če je smiselno tisto spadalo
               notri. Toliko okrog tega DDV, da ne bom te stvari toliko problematiziral.</p>
               <p>Naslednja stvar, ki jo želim povedati. Glavna pomanjkljivost tega proračuna je v tem,
               da je restriktiven linearno. To pomeni, da v bistvu pospešuje proračunsko logiko v
               negativnem smislu. Kajti tisti, ki je v prejšnjih letih šparal, če rečem po domače,
               varčeval, kot je zdaj moderno, je zdaj udarjen, ker nima več kaj vzeti. Tisti, ki pa
               je porabil do zadnjega centa, kar mu je proračun omogočil, je pa zdaj nagrajen in se
               veselo smeji, ker lahko troši naprej, sicer v nekem manjšem obsegu, ampak še vedno
               dovolj razkošno. Tu je Vlada zamudila neko priložnost, da bi naredila določene
               sektorske analize in da bi tudi globinsko ugotovila, kje imamo res zadev preveč, kje
               jih imamo premalo. Marsikje imamo premalo, recimo, policistov na terenu, vsi
               govorimo, da jih imamo premalo, imamo pa verjetno preveč ljudi v generalštabu
               Slovenske vojske in tistih, ki okrog tega parazitirajo, pa se teh stvari ne lotimo.
               Na splošno imamo pa seveda preveč agencij, preveč raznih institucij, preveč imamo
               ljudi, ki so iz kabinetnih zaposlitev pred potekom mandatov vlad, kar vse so
               približno enake, prešli v redne zaposlitve na raznih ministrstvih, na skladih, na
               agencijah in tako dalje. Tega imamo res preveč, ampak namesto da bi se poglobili in
               res pobrali tam, kjer imamo tega preveč, se linearno jemlje povsod in s tem se tudi
               nekatere programe onemogoča oziroma se jih krni v taki obliki, da ni možno normalno
               delo.</p>
               <p>Naslednja stvar, ki jo želim povedati, ko smo mi nekatere predloge z identičnimi
               premiki, kot mora amandma biti pripravljen, predlagali na odboru, je bila utemeljitev
               ali pa tudi v tistemu paketu, ki smo ga danes dobili s strani vlade, da teh stvari ni
               možno premikati, ker imamo nekatere obveznosti. Pri najnovejšem paketu, ki smo ga
               zdaj dobili, verjetno je to posledica podpisanega dogovora s sindikati, je pa to isto
               besedilo, a je kar naenkrat možno, možno jemati iz servisiranja javnega dolga, možno
               je jemati iz programov vojske in tako naprej, kljub temu, da je bilo rečeno, da
               vojska je tako knap, da se ne da nič več premikati. To pomeni, važno je, da imaš ta
               pravo barvo, ne pa da imaš ta pravo idejo, ali pa če si zdaj v tem trenutku na
               srečanju pri sindikatih, ki so bili tako dobri, da so vsem skupaj prizanesli z
               referendumom. To pomeni, še enkrat govorim, da se eno ponuja, drugo se dela, eno se
               govori, v praksi je zadeva drugačna.</p>
               <p>Še ena stvar, ki me zelo moti pri gospodarstvu. Vsi vemo, da je rešitev izhoda iz te
               krize v krepitvi gospodarstva, v njegovi konkurenčnosti, predvsem pa v razvojnih
               komponentah. Pa le moram reči, da sem zelo razočaran, gospod Žerjav, zdaj ravno vas
               tukaj med mikrofoni gledam, recimo, da ste promociji turizma in uveljavljanja
               turističnih destinacij porezali skoraj 50 % sredstev v tem proračunu. Prav tista
               panoga, ki tudi za časa prejšnje tako imenovane ničvredne Pahorjeve vlade, ni utrpela
               nobenih težkih poškodb, ampak je celo bila ena od redkih panog, ki je imela pozitiven
               trend rasti. Takšnih stvari se ne dela, če mislite resno s to rastjo gospodarstva in
               tako naprej. Zato moram povedati, da tudi notranji proračun ni koherenten, delan je v
               naglici, zelo na silo, brez možnosti neke izmenjave mnenj, kar je prišlo do
               izmenjave, je to samo posledica pritiskov sindikatov, ki so nekatere zadeve izsilili,
               da so ohranili tisto, kar ste jim pustili.</p>
               <p>Moram pa reči na koncu, glede na to, da se je nekdo danes v tej diskusiji pohvali,
               "da to je pa res fejst, da se naj neha tem borcem dajati določene privilegije". Moram
               reči, da najostreje kot član 48-tisoččlanske organizacije, to je Borcev za vrednote
               NOB, protestiram proti temu, da se s tem rebalansom jemlje tako imenovane borčevske
               dodatke. Na ta način se poskuša to staro populacijo – 18 tisoč je še živih borcev, od
               tega jih mora dobi dodatek še 6 tisoč, ostali imajo normalne penzije –, da se jemlje
               na stara leta in da se jim s tem daje neko grenkobo zadnja leta življenja in da se
               sprašujejo, ali je njihova napaka morda v tem, ker se niso borili na pravi strani in
               niso nosili prave uniforme. To, moram pa reči, presega vse meje. Gospodarska kriza
               je. Tako velika pa ne, da se pa maščujemo nekaterim starejšim populacijam. Med drugim
               tudi veteranom vojne za Slovenijo, sicer v manjšem finančnem obsegu tako, da jim
               zvišujemo dodatno zdravstveno zavarovanje. Gospod Hršak, ne se smejati, je tudi
               žalostno, borci so tudi člani vaše stranke Desus. To vam povem, mislim, da se res ne
               bi bilo treba smejati, ker to je zelo žalostno. In tista država, ki ne spoštuje svoje
               zgodovine, tudi nima velike prihodnosti. Razen če vidimo prihodnost v tem, ko je
               gospa Alenka Bratušek na Odboru za finance protestirala proti takemu načinu dela, ne
               zaradi tega, da se dela bojimo, ampak zaradi tega, da si vzamemo čas in da pogledamo
               zadeve, pa dobi odgovor od našega vrlega predsednika odbora, da naj gre pogledati,
               kako je pred nemško ambasado, ko čakajo ljudje za vize. Seveda čakajo, saj nekateri
               Slovenci čakajo tudi za vize v Zagrebu za Avstralijo in tako naprej. Ampak če je to
               rešitev, potem nam to jasno povejte, da je to rešitev, da bomo šli pred ambasade ali
               pa da bomo naše otroke in vnuke pošiljali, da bodo šli v vrsto pred ambasade. To je
               malo demagoško. Kot je demagoško, da je sploh tak predlog prišel v rebalans in pa
               zlasti v ZUJF. Ostro protestiram proti temu, da se ta država maščuje nad veterani.
               Hvala.</p>
            </sp>
            <sp xml:id="SDZ6-Izredna-13-2012-05-10.sp49">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>K repliki se je javil gospod Jurša, dviguje roko, samo omenjen je bil pa gospod Ivan
               Hršak. Sem prav razumela?</p>
            </sp>
            <sp xml:id="SDZ6-Izredna-13-2012-05-10.sp50">
               <speaker>FRANC JURŠA (PS DeSUS):</speaker>
               <p>Hvala lepa za besedo, gospa podpredsednica.</p>
               <p>Jaz bi kolegu rad sporočil eno zadevo, da se v stranki, katero zastopam v parlamentu,
               dobro zavedam, da še zdaleč niso neresni časi, da so zelo resni časi in da se mi tega
               še kako dobro zavedamo. Upam, da se tudi vi v vaši poslanski skupini osebno zavedate,
               v kakšnih časih je Slovenija in kaj je treba storiti, da bomo to zadevo v Državnem
               zboru tudi spremenili. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp51">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Žveglič mogoče postopkovno, ker omenjeni niste bili, pa sem spremljala? Ste
               bili omenjeni? Izvolite, vendar nimam v spominu, da ste bili, bom pa preverila.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp52">
               <speaker>ROMAN ŽVEGLIČ (PS SLS):</speaker>
               <p>Hvala za besedo, predsedujoča.</p>
               <p>Gospod Jerko me je omenil. Povedal bom, da je res to, kar je rekel. Jaz sem omenil v
               tej zadevi tudi vodo. Voda ni, je po nižji stopnji, res pa je, če gradiš vodovod, so
               ostale zadeve dražje. Tudi ta voda, ki jo sedaj tu pijem, je v plastenki, se pravi,
               plastenka je po višji stopnji, zamašek, etiketa in tudi prevoz. Se pa opravičujem,
               res je, to sem omenil in je moja napaka. Sem pa povedal tudi druge zadeve, ki pa so
               po višji davčni stopnji. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp53">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Tudi mag. Andrej Šircelj je bil omenjen.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp54">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, gospa podpredsednica.</p>
               <p>Samo nekaj pojasnil gospodu Čehovinu. Najprej seveda glede DDV in višine davčne
               stopnje. Res je, če izvoznik izvaža blago, dobi povrnjen ves DDS, ampak on pri nabavi
               tudi plača več DDV, kar z drugimi besedami pomeni, da ali pri nabavi ali pri uvozu
               plačuje zdaj 22 % ali 25 % davek, vse bo dobil nazaj. DDV je tukaj nevtralen, se
               pravi, višja stopnja ne pomeni tudi več davkov v temu smislu, da bi dobil nekaj več,
               kot je plačal. Vedno dobi enako, ni ne glede na to, ali je to s 5 % stopnjo ali 10 %
               ali pa 30 % stopnjo.</p>
               <p>Lahko pokomentiram še tisti dialog z gospo Bratuškovo. Mislim, da je šlo takrat bolj
               ne za to, da bi bilo bolj v poznih urah, ampak takrat ni bila beseda o tem, da bi
               bilo treba še pregledati te dokumente, ampak da smo delali dolgo v noč in takrat je
               bilo seveda omenjeno tudi to, da dejansko za mene ni nič nenavadnega, če v Državnemu
               zboru delamo tudi v popolnoma običajnih urah za Slovenke in Slovence, to je v nočnih
               urah, imamo tretjo izmeno, imamo veliko ljudi, ki dela ponoči tudi v takšnih
               poklicih, zdravniki, bolniške sestre, cestarji in tako naprej in tako naprej. Mislim,
               da to pa res ni čisto nič nenavadnega in imamo nenazadnje veliko večjo plačo, večina
               nas, kot jo imajo vsi ti poklici. Mislim, da res, jaz si želim, da bo še kdaj kakšna
               takšna seja, pa mogoče ne bo seja določena za ob devetih popolne ali pa ob devetih
               zvečer. Čas je relativen in seveda tudi navade so lahko različne pri ljudeh, tako da
               zaradi tega si pa res ne bi belili glave. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp55">
               <speaker>PODPREDSEDNICA RENATA BRUNSKLE:</speaker>
               <p>Hvala lepa. Malo čez tri minute je bilo, ampak naj bo.</p>
               <p>Besedo ima mag. Dejan Židan, pripravi naj se, prosim, gospod Ivan Grill.</p>
            </sp>
            <sp xml:id="SDZ6-Izredna-13-2012-05-10.sp56">
               <speaker>MAG. DEJAN ŽIDAN (PS SD):</speaker>
               <p>Hvala podpredsednica. Spoštovani kolegice in kolegi, spoštovani trije ministri s
               sodelavci, lep dan vam želim!</p>
               <p>Če pričakujete, da bom grdo govoril o koaliciji ali o sedanji vladi pa o vas, vas
               moram razočarati, tega ne bom. Vem, da opravljate težko delo, ni lepo biti na vaših
               delovnih mestih, verjetno je marsikomu tudi žal, da je to breme prevzel, celo
               predsednika Janšo sem že javno slišal, da bi ga tudi oddal, tako da potem ne vem,
               zakaj se je silil na to delovno mesto...</p>
               <p>Vendar, nekaj drugega bi želel povedati; res je, da imamo, kar je, mislim, čisto
               legitimno, različne ekonomske poglede na reševanje krize. To je tudi v Evropi tako,
               marsikje drugje je tako in jaz upam, da ti vaši, ki jih uporabljate, da bodo dali nek
               učinek, ker je to za državo dobro. Ni pomembno, ali je to stranka ali posameznik,
               pomembno je gledati državo. Dovolite pa, da vam dam tri nasvete ali pa vsaj želje, če
               jih boste mogoče upoštevali. Prva je dosti enostavna, zelo radi omenjate primer
               ukrepov, ki jih izvaja Nemčija. To je pravilno, ker zmagamo lahko samo tako, da se ne
               bomo učili in delali napak na naši državi, na naših državljankah in državljanih,
               ampak kakšno uspešno tujo prakso prenesli na naša tla. Če pogledate Nemčijo, boste
               nekaj ugotovili, da so v bistvu sedanjega uspeha Nemčije reforme, ki jih je izvajal
               tovariš Schröder, Socialdemokrat, dosti let nazaj. On je že takrat vedel, da bo, tudi
               če bodo reforme uspešne, ne bodo v njegovem mandatu in da bo izgubil, in to se mu je
               tudi zgodilo. Nekaj podobnega je poskušal tudi naš predsednik Borut Pahor, imamo pa
               to žalost, da z razliko od ostalih 26 evropskih držav, ko nekaj vlada sprejme, ki ko
               nekaj parlament sprejme, je potem to sprejeto, imamo to nesrečno referendumsko
               zakonodajo in zato je zedaj stanje v državi slabše, kakor bi drugače bilo. In tukaj
               moja prva prošnja za vas, ki ste vladajoči, ki nosite vso odgovornost, kajti naš
               glas, tako da bi ga upoštevali, je vreden malo manj kot nič, ampak vi ste odgovorni.
               Dajmo se dogovoriti, da spremenimo referendumsko zakonodajo. S sedanjo referendumsko
               zakonodajo je Slovenija v pat poziciji. To govorim tudi zato, ker tako zelo radi
               omenjate zlato fiskalno pravilo, ko pa vam skušamo dopovedati, da je referendumska
               zakonodaja enako ali bolj pomembna, pa nas razen posameznikov nočete poslušati. To
               škoduje državi. To je prvi nasvet.</p>
               <p>Drugi nasvet je naslednji. Proračun je takšen, kakršen je, ko ga človek bere in če
               malo številke poznamo, je jasno, kaj se bo zgodilo, zelo hitro boste imeli rebalans
               na rebalans, ker boste ugotovili, da ste nekaj dejavnosti, zelo pomembnih v
               Sloveniji, potopili. Tako država ne more funkcionirati. Ugotovili boste, čez čas, da
               ste ubrali pot, ki jo zdaj v Evropi vedno pogosteje imenujejo "španska negativna
               spirala". Torej, moja druga prošnje je, preučite primer Španije in poglejte, zakaj
               zdaj vsa Evropa ve, da tako delati ne sme.</p>
               <p>Tretja stvar, ki vam jo tudi polagam na srce. Ko boste delali naslednji rebalans,
               pomislite, da ste vzeli področju kmetijstva preveč. Nič vam ne pomaga, da imate
               sposobnega kmetijskega ministra, če ostane premalo denarja. Dovolite, dva ali tri
               argumente. Kakor je moj kolega iz Pozitivne Slovenije povedal, javni sektor se je že
               v preteklosti na nek način racionaliziral, na žalost ne povsod enako. Nekje se je
               racionaliziral, nekje je že v tem trenutku podhranjen, so pa tudi področja, kjer pa
               je stanje obratno. Vendar, v zadnjih letih, če se je kaj racionaliziralo to področje
               kmetijstva, gozdarstva, prehrane in tudi okolja, če pogledate, kaj se je dogajalo s
               številom zaposlenih ljudi tako na ministrstvih kakor njihovih podrejenih organih ali
               zavodih, ki transferirajo, vidite negativne indekse tako v številu ljudi kakor v
               materialnih oziroma finančnih transferjih tako za plače kakor tudi za materialne
               stroške in še za kaj drugega. S sedanjimi linearnimi ukrepi boste čez nekaj mesecev
               ugotovili, da ste nekaj od teh služb obsodili ne samo na životarjenje, ampak v času,
               ko se spreminja evropska kmetijska politika, ste jih obsodili, da lahko tudi iz
               obličja Slovenije izginejo, so pa nujno potrebne, da prinesejo po eni strani nova
               tehnološka znanja ne samo v Slovenijo, ampak med teh 74 tisoč kmetij, ki kmetujejo.
               Nenazadnje marsikdaj rečete, da je velika možnost v zelenih delovnih mestih v
               Sloveniji. Ko govorimo o zelenih delovnih mestih, zlasti in pogosto mislimo, na
               verigo gozd–les, tukaj tudi oba ministra, tako gospoda Žerjava kakor gospoda
               Bogoviča, bi rad pohvali, da ste naredili korak naprej. Prejšnji teden je bil dober,
               vendar se osnova gozdnolesne verige začne pri gozdovih. In Zavod za gozdove ste
               oskubili kot kuro na kmečkem dvorišču. Ne more veriga dobro delovati, če skušate
               onesposobiti prvi člen verige. Predlagam vam, da pri naslednjem rebalansu popravite
               nekaj napak, ki se jih verjetno zavedate, pa je verjetno zmanjkalo časa, bi vas rad
               tukaj, ko ste vsi prisotni, zlasti vam govorim, finančni minister, ker na koncu ste
               vi krivi, vi ste vedno krivi, ko ministrstva govorijo, koliko mi je vzel finančni
               minister, kar je seveda fino za ostale ministre, za vas malo manj, premalo denarja
               ste pustili na kmetijstvu tudi zato, pa če vas drugi minister ne bo motil, bom lažje
               govoril. Hvala. Namreč, Slovenija že nekaj časa funkcionira tako, da en del
               neposrednih plačil začne izplačevati v tekočem letu. Ni to veliko denarja, to je 10,
               12 milijonov, vendar to je denar, ki je na nek način v rezervi za tiste kmetije, ki
               se jim nekaj hudega zgodi. Kmetije pa živijo v naravnem okolju in v letošnjem
               proračunu tega denarja več ni. Jaz vam predlagam, da ko boste delali rebalans, ta
               denar vrnete. Kot drugo bi vam predlagal, da vrnete nekaj denarja nazaj na
               zavarovalne premije. Tam ste pobrali preveč denarja, in tisto, kar si mi vsi želimo,
               da bi se kmetije zavarovale in jih s tem spodbujamo, tega ne bomo dosegli, če bomo
               sofinanciranje premij umaknili. Potem, zgodile so se vam takšne, jaz mislim čisto
               naključne napake, da ste vzeli denar veterinarsko-higienski službi, ki prevaža mrtve
               živali, zato da ne ostanejo na kmetijah, da se ne širijo kužne bolezni in ob tem, da
               je šla cena bencina gor, ste jim vi zmanjšali, in v tem času kmetije nimajo možnosti,
               da si izgradijo lastne hladilnice za mrtve živali, torej tukaj denar morate vrniti.
               Potem mogoče ena takšna podrobnost, ki vam dosti pomeni ali pa tudi ne, izrazito ste
               vzeli denar za promocijo hrane. Da pa boste razumeli, zakaj je to pomembno, v
               Sloveniji v tem trenutku nakupujemo več kot 800 milijonov evrov tuje hrane. Vsak
               evro, ki ostane v tem trenutku v Sloveniji, je za Slovenijo dodatno koristen. Nek
               domet ima to, da govorijo minister, vlada, poslanci, pozicija ali opozicija
               slovenskim kupcem in kupkam, dajte kupujte slovensko hrano, ker je to za slovenijo
               koristno, vendar naš politični domet, mi smo politiki, je omejen. V nekem trenutku se
               morajo pričeti tudi te akcije, ki so profesionalno vodene. Jaz vam predlagam, da
               zato, ker gre 800 milijonov evrov denarja za tujo hrano, pa bi ga lahko vsaj nekaj
               100 milijonov ostalo v Sloveniji, tudi to napako popravite.</p>
               <p>In na koncu dovolite, v korist Slovenk in Slovencev želim, da včasih prisluhnete tudi
               opoziciji, ne želimo vam vedno nagajati, ne želimo vas posnemati iz preteklih štirih
               oziroma nekaj manj let, dejansko želimo, da bi naši državi šlo dobro, ker v končni
               fazi se zavedamo, da čez štiri leta, ko bomo morali vaše napake popravljati, nam bo
               še težje, kot je vam sedaj. Hvala.</p>
            </sp>
            <sp xml:id="SDZ6-Izredna-13-2012-05-10.sp57">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Ivan Grill. Pripravi naj se gospod Jožef Kavtičnik.</p>
            </sp>
            <sp xml:id="SDZ6-Izredna-13-2012-05-10.sp58">
               <speaker>IVAN GRILL (PS SDS):</speaker>
               <p>Najlepša hvala za besedo. Lep pozdrav vsem skupaj!</p>
               <p>Preden bi nadaljeval razpravo, da osvežim spomnim predvsem opoziciji in da demantiram
               vsaj dve vaši trditvi oziroma izjave, ki niso resnične. Prva je ta, da v reševanje te
               krize niste bili povabljeni in da ne morete sodelovati. Predsednik Janez Janša vas je
               v svojem nagovoru pozval ponovno, da že mesec in pol čaka vsaj eno črko odgovora na
               ponudbo za sodelovanje. Do danes tega ni dobil. In če vi mislite, da je vaša
               konstruktivna drža v tem, da vlagate amandmaje, ki so več ali manj, vemo, s kakšnim
               namenom tudi spisani in predstavljeni, to ni tista prva drža. Stvari se dogovarja za
               mizo, kjer se argumente sooča in se išče skupna pot. Lep primer imamo zdaj, da so se
               sindikati po mesecu in pol pogajanj v veliki meri uspeli dogovoriti. To je prva zelo
               pomembna zadeva. In druga, ki je tudi pomembna, pa vsi želite pozabiti, danes je
               natanko 3 mesece odkar je v tem parlamentu prisegla aktualna vlada in vi bi po treh
               mesecih od vlada pričakovali, da odpravi kreditni krč, da ustvari ne vem kakšne hude
               pogoje za oživitev gospodarstva, da naredi projekcijo teh ukrepov za pet let naprej,
               poleg tega pa pripisujete vse tiste slabe stvari, ki so v Sloveniji prisotne, tej
               vladi. Pa ne želim razpravljati o razlogih ali krivcih, pa bi lahko marsikoga izmed
               prisotnih pokazal, za slabe odločitve v preteklih treh letih, ki so pripeljale
               Slovenijo v ta položaj. Ampak glejte, danes ni čas za to. Danes je Slovenija v
               položaju, ko je treba strniti vrste in nemudoma ukrepati. Ni časa za filozofiranje,
               ni časa za demagogijo, treba je iskati takšne načine, ki imajo tudi strokovne
               podlage. Ti ukrepi, ki jih ta vlada predlaga – saj niso to neke politične floskule
               ali pa neke takšne odločitve, ki nimajo realnih podlag ali razlag v teoriji pa tudi
               izkušenj drugih držav, ki so to pot prehodile, pa so danes v povsem drugem položaju,
               kot je tudi Slovenija.</p>
               <p>Odlično izhodišče bi bila lahko danes predstavitev, upam, da smo večinoma to
               predstavitev gledali, direktorja Umarja, ki je zelo natančno narisal projekcijo, kje
               je Slovenija danes in kje je bila Slovenija pred tremi leti. Navedel je razloge, ki
               so pripeljali Slovenijo v ta nezavidljiv položaj. In če bi se vsi tega zavedali, pa
               če se ne bi skušali tukaj pretvarjati in z nekimi demagoškimi razpravami neupravičeno
               kritizirati, največkrat neupravičeno, te predlagane ukrepe, bi bila ta razprava lahko
               krajša, bolj konstruktivna, pa bi se lotili še tistih naslednjih korakov, ki jih bo
               treba poleg rebalansa in pa tudi zakona o uravnoteženju javnih financ. Veliko dela
               nas še čaka. Danes je bilo veliko razprav tukaj, da vlada drastično zmanjšuje
               sredstva za znanost in razvoj in da je to rešilna bilka, ki bo Slovenijo popeljala iz
               te krize. Ampak, ob tem je direktor Umarja zelo jasno tukaj predstavil, da je v
               Evropski uniji v povprečju 120 patentov na milijon prebivalcev, v Sloveniji pa je ta
               številka samo 60, kljub temu, da smo milijone in milijone in milijone v preteklih
               letih povečevali in tudi vlagali v znanost in razvoj. Pa imamo neke učinke? Očitno
               nismo bili tukaj uspešni. Verjamem pa, da imamo veliko specialistov, ki znajo denar,
               ki ga na ta način uspejo pridobiti, zelo dobro porabiti, ampak verjetno v povsem
               druge namene. Tukaj se lahko marsikje mogoče tudi strinjamo, če bi želeli pogledati
               resnici v oči.</p>
               <p>Danes v časniku Finance zelo, lahko rečem, pomenljivo piše eden izmed avtorjev, da
               analiza javnih financ v Sloveniji kaže predvsem dve zelo jasni sporočili. Prva je ta,
               če vlada Janeza Janše popusti tem varčevalnim ukrepom, se Sloveniji slabo piše. Pa to
               ni izjava neke politične stranke, ampak za tako izjavo stojijo ugledni ekonomisti,
               tako slovenski kot tudi mednarodni. In druga izjava ob tem je ali pa ugotovitev, v
               primeru, če se ta reforma ne sprejme, takrat pa bodo pokojnine, socialni transferji,
               plače in verjetno še marsikaj, kar seveda sem sodi, strmoglavili, seveda navzdol.
               Tako da teh nekaj odstotkov, ki jih želimo na ta način privarčevati, je verjetno
               tista optimalna rešitev, ki je sprejemljiva za večino ljudi. Zato bi želel tukaj
               demantirati tudi tiste izjave, ki se seveda tudi s strani opozicijskih poslancev
               razlikujejo. Eni razlagajo, da ti ukrepi predvsem prizadenejo ali pa bodo prizadeli
               srednji sloj, nek drug razlaga, da najnižji sloj oziroma tiste, ki so socialno na
               dnu. Ampak glejte, temu ni res tako. Ti ukrepi bodo skušali ravno tiste ljudi, ki
               imajo najmanjše prihodke, ki so socialno resnično ogroženi, to njihovo stanje
               upoštevati in jih ti ukrepi ne bodo tako prizadeli. Vsi tukaj bi želeli, da bogate
               ljudi bolj obdavčimo. Jaz bi se seveda s tem strinjal. Koliko pa imamo mi bogatih
               ljudi? Vsaj bogatih v tem smislu, da jim je možno to bogastvo tudi dokazati. Tisti,
               ki imajo premoženje na Cipru, pa v drugih državah, to so predvsem ljudje, ki so
               bližje vrstam opozicije, jim je verjetno zelo težko tu kaj pokazati ali pa dokazati,
               tudi odvzeti. Tukaj je takšna rešitev zagotovo slaba.</p>
               <p>V diagramu, tudi se bom skliceval na častnik Finance, zelo jasno kaže, kako se je v
               Sloveniji dražil denar od leta 2008 naprej in kdaj je dosegal dno oziroma da smo
               plačevali najdražje zadolževanje. Novembra meseca 2011, ko smo imeli politično krizo,
               finančno, vse na kupu, takrat smo plačevali skoraj za 7 % obresti. Nemčija je takrat
               plačevala, vsaj takšni so ti podatki, samo 2 %. In to zadolževanje in take visoke
               obresti so pripeljale do tega, da danes oziroma v tem letu namenimo samo za obresti
               preko 700 milijonov evrov. In zato je pomembno, da se s tem rebalansom ne varčuje, da
               se ne zadolžuje za naše otroke, tukaj vedno želim poudariti, s tem varčevanjem ali pa
               z zmanjšanjem zadolževanja je seveda predvsem skrb za naše otroke. Oni bodo tisti, ki
               bodo seveda to morali plačevati. In ne zdaj govoriti, da se tukaj nek denar nekomu
               jemlje. Nič se ne jemlje, skuša se ga samo manj porabiti, kot se ga ustvari, in zato
               je ta rebalans, kakorkoli gledamo, prvi korak, nujno potreben korak. Tudi jaz bi
               želel, da bi se marsikakšna postavka tudi drugače obravnavala. Ampak naj nekdo pove,
               naj nekdo pove, kjer vzeti, da bomo lahko dali nekam drugam, pa da ne bomo seveda
               tistega prizadeli na način, da bo zopet ogenj v strehi.</p>
               <p>Na koncu bi želel poudariti samo še naslednje. Če je po mesecu in pol trdih pogajanj
               s sindikati, ki so bili, lahko rečem, neugoden, trd pogajalec, velikokrat tudi brez
               nekih strokovnih, utemeljenih argumentov, so se uspela ta stališča seveda tudi
               zbližati. Dajmo stopiti skupaj tudi s strani opozicije in ne s postopkovnimi ali
               mogoče tudi skozi dolgotrajne in utrujajoče razprave onemogočati te procese, da se ta
               prvi nujno potrebni korak tukaj sprejme in da se seveda vladi ne samo naloži, ampak
               tudi omogoči, da bo lahko nemudoma pripravila, čeprav so že v pripravi, predvsem pa
               vložila v razpravo tiste ukrepe, za katere pač vsi tukaj tudi zelo jasno pozivamo, za
               oživitev gospodarstva. Takrat se bomo lahko mogoče pogovarjali, kako tisto, kar bomo
               ustvarili, lahko seveda tudi delimo.</p>
               <p>Še čisto na koncu. Vsi ti ukrepi, vse to kar se sedaj obravnava, sprejema, to ni
               nekaj, kar bo trajno, to so zadeve, ki so časovno omejene in ne govoriti, da bo to
               sedaj nekaj, kar se ne bo nikoli spremenilo, veliko od tega se bo mogoče, če bomo
               seveda uspešno prebrodili krizo, že čez leto ali dve ponovno vrnilo v stari okvir
               oziroma na boljše in da bomo lahko od tega vsi skupaj imeli več. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp59">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa, gospodu Grillu.</p>
               <p>Gospod Jožef Kavtičnik, pripravi nas se prosim, gospod Mirko Brulc.</p>
            </sp>
            <sp xml:id="SDZ6-Izredna-13-2012-05-10.sp60">
               <speaker>JOŽEF KAVTIČNIK (PS PS):</speaker>
               <p>Spoštovana predsedujoča, hvala lepa za besedo. Ministri, predstavniki Vlade, kolegi
               in kolegice!</p>
               <p>V teh dneh, ko smo se pogovarjali o dveh pomembnih dokumentih, rebalansu in o zakonu
               o uravnoteženju javnih financ, je bilo veliko govorov, veliko dobrih sporočil, me pa
               moti to hitenje in tudi ta izredna seja ali nujna seja. Je neprimerna za tak pomemben
               dokument. Danes je bilo že slišano, da je to eden najpomembnejših dokumentov, ki ga
               bomo sprejemali tukaj v Državnem zboru v tem obdobju, seveda je, vendar na žalost ni
               najboljši. Jaz nisem zadovoljen z dokumentom, ki smo ga dobili, zato ker ta dokument
               posega v številne pravice državljank in državljanov in jemlje določeno svobodo.
               Zaradi tega seveda ne morem biti vesel. Vsi se zavedamo in tudi danes je ponovno med
               nami lahko ena stična točka, da je treba ukrepati, da je treba racionalizirati javno
               porabo, da je treba spodbuditi gospodarstvo. Predsednik je dejal, da imate za to tri
               korake. Prvi je varčevanje – tega smo dobili in ga imamo pred seboj. Vedno znova
               prihajajo amandmaji, saj ne vem, kje smo točno, ti amandmaji so topli, vroči ali
               takšni ali drugačni, so pa nepregledni, ker nimamo pregleda, hiti se. Veste, eno
               zlato pravilo je, to je tisto zlato pravilo, pa ga ne bomo napisali v ustavo: Kdor
               hiti, se zaleti. In hitenje ni dobro, razen če imate namen, da se nekaj skrije,
               takrat je dobro hiteti. Če hitiš, te dobijo, si nekako lahko tretiran kot nekdo, ki
               nekaj skriva, in to ni dobro. S tem hitenjem plašimo ljudi. Nas ne plašite, ker vas
               poznamo. Plašite pa ljudi in to tudi ni dobro za motivacijo, za splošno počutje in
               stanje duha v naši državi. Vesel sem, da ste se danes dogovorili s sindikatom, kajti
               tako, kot so že dejali, mi ne podpiramo referenduma in bi naredili vse in smo tudi
               pomagali, da se naredi vse, da ne pride do referenduma, vendar me pa žalosti to, da
               ste pod pritiskom sindikatov, da bodo drugače razpisali referendum, popustili in se
               šli pogovarjati. Ne, zaradi teh argumentov, ki smo jih vam, že mi povedali. Kolega,
               ki je prej dejal, je dejal, da bi se morali pogovarjati nekje v ne vem v katerih
               kabinetih ali morda v kakšnih "kafičih" ali ne vem kje, saj tukaj je parlament, na
               odborih se pogovarjamo. Na odborih so bile z naše strani dane dobre pobude, dobri
               predlogi, tudi z amandmaji smo jih okrepili, vendar ti niso zalegli. Nekaj ste tudi
               sami potem popravili z amandmaji, kar je dobro, in za to nam gre. Tako kot tudi vam,
               nam gre za to, da bomo izboljšali stanje v državi, vendar so poti preveč
               različne.</p>
               <p>Drugič, gospodarska rast, kot je omenil predsednik Vlade – tega ne vidim nikjer. Ne
               vidim nobenih ukrepov. Ne vidim, kakšne pogoje bo država ustvarila, da boste
               gospodarsko rast pospešili. Pa me zanima, ker sem iz tistega konca Štajerske, ki je
               še kako pomemben in mora biti povezan s 3. razvojno osjo, tudi Koroška, Bela krajina,
               kdaj nameravate začeti z izgradnjo, da boste s tem dali možnost, da vsaj tisti del
               gradbeništva, ki je v Sloveniji še ostal, lahko preživi.</p>
               <p>Tretjič, razvoj, je dejal – tudi tega nisem zasledil, razen morda, če mislite, da je
               ta poseg v zmanjšanje sredstev za področje izobraževanja in znanosti korak k temu, da
               bo država prišla iz krize. Ne vem. Kolega Stepišnik je prej dejal, da je pri nas za
               znanost in razvoj namenjenega nekaj več kot 2 % BDP, sam bi pa še dodal, v Ameriki pa
               10 %. Mislim, da tu ni potrebnega nobenega komentarja. Rebalans proračuna za leto
               2012 ni razvojno naravnan, pač pa temelji na hitrem varčevanju, in to, kot sem dejal,
               ni preveč dobro. Predvsem pa močno posega z zmanjševanjem sredstev na področju
               izobraževanja, znanosti, zdravstva. Ta področja pa so ključna za dolgoročen razvoj.
               Še posebej problematičen je ta vaš hiter pristop k reševanju tega problema.</p>
               <p>Poslanke in poslanci sploh ne vemo, kaj ste se dogovorili, do kod ste prišli pri
               dogovorih s sindikati, kje boste vzeli še določene evre, kje jih boste dodali. Na
               Odboru za finance sem slišal, da bo Vlada sredstva za nekatere programe zagotavljala
               kar s razporeditvami, zato se upravičeno sprašujem, zakaj potem tako hitite oziroma
               zakaj sploh danes razpravljamo o tej problematiki. Kajti vi boste to razporejali,
               pogovarjali se boste še s sindikati in bi bilo smiselno, kar je naša kolegica Alenka
               uvodoma povedala, da se razpravo o tem odloži, se počaka, da zaključite vse pogovore,
               pripravite oba dokumenta tako, kot bi morala biti, in se potem dogovorimo. In sem
               prepričan, če bi si vzeli čas, bi bilo tudi z naše strani več posluha in več
               pripravljenosti, seveda če ste vi pripravljeni resnično prisluhniti našim pobudam in
               jih kot takšne sprejeti in vključiti v ta dva pomembna dokumenta.</p>
               <p>V zadnjih dneh sem dobival številna pisma obupanih državljank in državljanov,
               verjetno ste jih dobivali tudi vi, s prošnjo, da se naj kot poslanec zavzamem za to,
               da Vlada spremeni namero po zmanjševanju tistih sredstev, ki ljudem znižujejo osnove
               dobrine za še kulturno preživetje. Gre za delavce, matere samohranilke, učence,
               dijake, študente, upokojence, invalide in tako naprej. S sprejetjem tega
               univerzalnega zakona, ki posega v 45 področij, se dela reforma ne samo v šolstvu,
               ampak na številnih področjih. Za šolstvo, ki ga zelo dobro poznam, pa smo vedno imeli
               posluh in željo, da se reforma dela počasi, strokovno in postopno. Za to sta bili
               napisani dve strokovni knjigi, ena modra, ena bela, ne vem, morda vi pripravljate
               rumeno, vendar je še nisem videl, ne vem, kdo so tisti strokovnjaki, ki pri tem
               sodelujejo, in ali ste k temu povabili tudi civilno iniciativo. Državljanke in
               državljani nas poslance dajejo na isti imenovalec, vse. Mi smo poslanci in poslanke
               Državnega zbora. Pa jim moram, žal, sporočiti, da temu ni tako, da smo vsi na istem
               imenovalcu. V Državnem zboru Republike Slovenije smo danes poslanci, ki ne podpiramo
               rebalansa zaradi omenjenih napak in hitenja in možnosti številnih anomalij, ki se
               bodo pojavile in kot take rušijo sistem socialne države – ne podpiram demontaže
               javnega šolstva in zdravstva ter pravne in socialne države ter varnosti naših občanov
               –, in so poslanci ali ste poslanci koalicije, ki boste to podprli. Jaz verjamem, da
               ne želite vse to, kar sem dejal. Vendar pot, po kateri hodite, pelje v zaostrovanje,
               v krčenje pravic. Pot, ki smo jo predstavili mi, je milejša, zato ker ne vzame
               naenkrat toliko in da možnost, da se javni sektor v tem času prilagodi primerni
               porabi. Postopno se da vse narediti. S tem pa pridobimo zaupanje državljank in
               državljanov, ki jih bomo še kako potrebovali, vsi skupaj, da bomo prišli iz te
               krize.</p>
               <p>Spoštovani, oživitve gospodarstva in aktualnih varčevalnih ukrepov se moramo lotiti
               trezno. To je zahteven projekt. Zahteva pa sodelovanje vseh, ki jih seveda lahko
               povabimo v ta projekt. To so najrazličnejši strokovnjaki ekonomskih, finančnih,
               psiholoških, fizioloških, filozofskih, didaktičnih, gospodarskih ved in tako
               naprej... / izklop mikrofona/</p>
            </sp>
            <sp xml:id="SDZ6-Izredna-13-2012-05-10.sp61">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa. Pozitivni Slovenije se je iztekel čas, namenjen za razpravo.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ6-Izredna-13-2012-05-10.sp62">
               <speaker>MIRKO BRULC (PS SD):</speaker>
               <p>Lepo pozdravljeni, vsi prisotni!</p>
               <p>Slišal sem v teh dneh tudi opravičila za hitrost, za napake, napake v izračunih in
               tako dalje. Prepričan sem, da nihče ne ve, koliko bo v resnici na koncu ta račun
               pokazal. Danes slišim, da je čas relativen, lahko delamo tudi ponoči. Seveda lahko,
               če je vojno stanje ali pa če hočemo, da so poslanci neskoncentrirani, naveličani in
               sprejemajo kar vse počez. Poglejte, v ponedeljek začenjamo redno sejo Državnega
               zbora. Pet rednih točk je na dnevnem redu. Niti Občina Bovec ali Šalovci nima toliko
               točk ne dnevnem redu, kot naša celotedenska seja. Danes pa tukaj na vrat na nos, ker
               je bilo te dni treba delati z ne vem kako brzino, počenjamo neumnosti. Zdaj smo
               dobili zopet, poglejte, cel roman. To bomo sprejemali. Pa kaj mislite, da smo
               nadljudje, ali pa hočete, da rečemo, glasujemo v paketu in gremo domov. Žal, nujnih
               strukturnih ukrepov, reformnih ukrepov nismo sprejeli v prejšnjem mandatu po vaši
               krivdi, pokojninska, trg dela, zdravstvena reforma, siva ekonomija in tako dalje.
               Danes pa s temi rokohitrskimi ukrepi rešujemo finančno stanje države. Pa to ni resno!
               To ni resno. Mi v Socialnih demokraciji teh ukrepov ne podpiramo. Ne zato, ker nihče
               ne ve, kaj se skriva za vsem tem, in posledice bodo ne drug teden in drug mesec,
               naslednja leta. Pa naj rečem samo, zakaj je treba v 8 dneh imenovati ravnatelje,
               skrajšati postopek? Gospod minister – saj ga ni –, kakšen finančni prihranek je to?
               Koliko milijonov prihranimo ali pa delamo to zato, da jim bomo rezali glave? Ukinjamo
               območne uprave Republike Slovenije za javna plačila. V Novi Gorici se bodo selili v
               Postojno, ker je draga najemnina. Ljudje dragi, dve prosti nadstropji bo imela država
               na razpolago. In selitev tja, da bodo iz Bovca, s Krasa, od povsod hodile stranke v
               Postojno. Je to racionalizacija, da bodo delavci, ki bodo... Ja, verjetno bodo imeli
               plačan vlak, ki potuje iz Nove Gorice do Postojne vsaj štiri, pet, šest ur, plačan
               prevoz na delo, najnižja varianta. Poglejte, ukinjamo borčevske dodatke, "malo
               morgen" bi mi danes govorili slovensko tukaj v temu parlamentu, če teh borcev ne bi
               bilo, vsak dan jih je manj in to je prihranek države. Komu se želite maščevati,
               povejte? Vse to je skrito v teh dokumentih in zato tega enostavno ne moremo
               sprejeti.</p>
               <p>Naše veselje izhaja izključno iz tega, da so se Vlada in sindikati dogovorili, da ne
               bo referenduma. Mi smo zadnji, ki bi podpirali referendum, ker smo občutili metanje
               kamenjev v parlament in marsikaj, kar ste režirali vi. Nikoli ne bomo takšni in sem
               vesel, da so se sindikati dogovorili, ampak to ne pomeni, da so sindikati zadovoljni
               in da je bil ta dialog v dobro vsem prebivalcev naše države.</p>
               <p>Za konec samo vprašam. Ali imam pravo informacijo, da je Nemčija ratifikacijo
               sporazuma o fiskalnem pravilu preložila? Mogoče zaradi visokega obiska Slovenije te
               dni v Nemčiji? To informacijo imam iz tujega tiska.</p>
               <p>Glasoval bom proti tem dokumentom, hvala.</p>
            </sp>
            <sp xml:id="SDZ6-Izredna-13-2012-05-10.sp63">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Minister Žerjave se je prijavil k besedi.</p>
            </sp>
            <sp xml:id="SDZ6-Izredna-13-2012-05-10.sp64">
               <speaker>MAG. RADOVAN ŽERJAV:</speaker>
               <p>Hvala lepa, gospod predsednik. Poslanke in poslanci, lepo pozdravljeni tudi z moje
               strani.</p>
               <p>Zagotovo je ta tematika, o kateri se pogovarjamo danes oziroma o kateri ste se
               pogovarjali v Državnemu zboru v zadnjih dnevih, seveda zelo zelo težka. Ni enostavna
               in jaz moram reči, da razumem kritiko, ki prihaja iz opozicijskih vrst, in jo tudi na
               nek način sprejemam. Treba je pa vendarle k temu dodati to, da kakor koli obračamo
               zadeve, v Sloveniji nismo v najbolj normalnih časih. Časi so težki, predvsem so pa
               časi takšni, ki od nas zahtevajo hitro ukrepanje. Od vlade zahtevajo hitro ukrepanje,
               od vlade gospodarstvo zahteva hitro ukrepanje in nenazadnje od nas zahtevajo
               ukrepanje tudi ljudje, ki v tej državi živijo. Tudi v prejšnjem mandatu smo se
               velikokrat znašli v takšnem trenutku, ko so bile odločitve težke, ko niso bile
               enostavne, ko je bilo težko stopiti pred kamero pa povedati, poslušati, danes bomo pa
               neko pravico zmanjšali, jo malo odrezali ali kakor koli drugače. Sam sem velikokrat
               to zmogel, tudi takrat, ko to ni bilo enostavno, pa to ni bilo nekaj normalnega za
               majhno opozicijsko stranko, zato ker smo razumeli, da časi, v katerih živimo, niso
               enostavni. Takrat, ko smo se pogovarjali o pokojninski reformi, ni bilo enostavno, pa
               smo kljub temu razumeli trenutek časa, v katerem smo, in smo to pokojninsko reformo
               takrat tudi podprli. Danes bi pričakoval, da bi se podobno strpno pogovarjali tudi o
               tem, kar je danes na mizi. Jaz razumem, da v mnogih ukrepih, ki so danes na mizi, da
               se vsi morda ne strinjamo. Ne verjamem pa, da se tudi na opozicijski strani ne
               strinjate z nobenim od teh ukrepov, ki so predlagani, ampak čisto z nobenim! Tega pa
               seveda ne razumem, ker se postavlja seveda vprašanje, kakšna je alternativa. Do kam
               se bomo še zadolžili? Trenutno se nahajamo na nivoju nekaj manj kot 50 % BDP, vsi
               dobro vemo, da je meja 60 %, Maastrichtska meja, torej imamo na razpolago 10 %, če
               hočete od 3 do 3,5 milijarde, na razpolago, da z nekim trendom javne finance
               uravnotežimo tja do leta 2015. Toliko imamo na razpolago. Če mislite, da imamo na
               razpolago več, kot teh 10 %, povejte koliko, ali bomo šli na 70 %, 80 %, 90 % BDP
               zadolžitve?</p>
               <p>Grčija ni danes v teh problemih zato, ker ima uravnotežene finance, Grčija je v
               težavah, v katerih je, zato ker je imela neodgovorno politiko, ki ni znala v danem
               momentu reči bobu bob in stopiti pred državljanke in državljane in reči, poslušajte,
               tako več naprej ne gre, ker bodo težave, ker je nemogoče na dolgi rok trošiti več kot
               ustvariš. V Grčiji žal te odgovorne politike ni bilo, pa bi morala biti, zato mislim,
               da je vendarle odgovorno od slovenske politike, slovenskih politikov, da vendarle to
               rečemo, da povemo tisto, kar je treba reči in ne tisto, kar bi ljudje od nas želeli
               slišati. To seveda veliko lažje stori koalicija kot opozicija, to je meni popolnoma
               jasno in je tudi prav tako, ampak v nekaterih točkah je pa vendarle terba morda
               stopiti, če ne že cel korak nazaj, vsaj pol koraka nazaj.</p>
               <p>Od vlade se pričakuje, da bi v tem kratkem času treh mesecev ali kolikor smo že na
               funkcijah, da bi pripravila oziroma spremenila rebalans, za katerega se strinjamo, da
               ni realen, da bi pripravila skratka vse za gospodarstvo, vse za socialo, skratka v
               treh mesecih rešila vse probleme, ki so v tej državi. Upam, da verjamete, da tega v
               tem kratkem času ni mogoče storiti. Da smo se v prvi fazi predvsem posvetili temu,
               kar od nas zahteva gospodarstvo in ta država, da čim prej uredimo rebalans, da bomo
               imeli realen rebalans, da poskušamo zmanjšati to zadolževanje. In to smo naredili.
               Posvetili smo se socialnemu dialogu, najbrž nam nihče ne more očitati, da tega nismo
               počeli. Ure in ure, dneve in noči so se kolegi in ministri pogajali za to, da bi
               prišli do dogovora. In hvala bogu do tega dogovora smo prišli, zato da si bomo kupili
               čas, da v naslednjih mesecih rešimo nekatere akutne probleme, ki so pred nami. Jaz
               osebno obžalujem, da jih nismo rešili v prejšnjem mandatu. Meni je žal, da je padla
               pokojninska reforma. Takrat sem dejal, da bo ta pokojninska reforma še prišla na naše
               mize. In to se bo zgodilo, celo zgodbo bomo morali zavrteti še enkrat.</p>
               <p>Očita se nam, da zdaj glede na to, da smo se dejansko skoncentrirali v tej prvi fazi
               na rebalans, na uravnoteženje javnih financ, da govorimo samo o varčevanju. V tem
               trenutku govorimo samo o varčevanju zato, ker je to tema, zato ker smo se temu
               najprej posvetili, in zavračam, da ne govorimo o ničemer drugem, ker sami vemo ali pa
               vsi vemo, da tudi v tem rebalansu proračuna predlagamo nekaj ukrepov, ki niso
               varčevanje, ki nam jih očitate, da ne mečemo denar skozi okno, ukrepov, ki so
               namenjeni temu, da bomo spodbujali gospodarsko rast, da bomo ustvarili konkurenčnejše
               poslovno okolje, ki bo zanimivejše tudi za tuje investicije, govorim o davku od
               dohodkov pravnih oseb in govorim o olajšavah, ki smo jih predvideli v tem rebalansu.
               Očitek, samo varčevanje, ne vzdrži. Res ne vzdrži, ker so vsi trije ukrepi takšni, ki
               govorijo proti temu.</p>
               <p>Dejal sem, da s tem, kar smo, kar delamo danes in je seveda neprijetno, upam, da bomo
               zadevo zaključili in da se potem lahko kolegi ministri posvetimo predvsem tistemu
               drugemu delu ali tisti drugi fazi, na eni strani realizaciji programa, kar se tiče
               strukturnih reform, reform trga dela, ki je ena ključnih reform, da bomo, kot jaz
               velikokrat povem, ustvarjali konkurenčnejše poslovno okolje tudi na tem področju, in
               čakata nas pokojninska in zdravstvena reforma. Temu pač ne moremo uiti. Ampak za to
               je potreben socialni dialog, zato smo pripravili socialni sporazum in na osnovi tega
               se bo celotna zadeva tudi odvijala.</p>
               <p>Poleg tega vlada pripravlja še nekatere druge ukrepe, vezane na spodbudo
               gospodarstva. Pripravili bomo, v naslednjih tednih, bi temu rekel "paket za
               spodbujanje gospodarstva", ampak o detajlih v naslednjih dneh, glede na to, da se o
               tem še pogovarjamo in zadevo sestavljamo. Najraje pa bi, da bi imel nekje v predalu
               milijardo ali dve in bi jih dal na mizo in počasi skozi takšne in drugačne
               instrumente spodbujal gospodarstvo. Teh milijard ni in tega denarja ni in te možnosti
               za zadolževanja nimamo več, zato ker nam je pri 6 milijardah deficita, ki smo jih
               ustvarili v treh letih, boniteta padla za – koliko? Za tri stopnje, če se prav
               spomnim. To lahko nadaljujemo z istim tempom, in bonitete bodo padale. Tako da
               pripravljamo paket, ki bo temeljil predvsem na administrativnih ukrepih in seveda
               tudi na tistih drugih, govorim o nekaterih razpisih, ki jih bomo predlagali predvsem
               za to, da bomo spodbudili greenfield investicije.</p>
               <p>Še enkrat poudarjam. Ne nam očitati, da samo varčujemo, ker to preprosto ni res, je
               pa to temelj za to, da si ustvarimo pogoje za normalno funkcioniranje gospodarstva in
               pogoje za to, da bomo konec koncev normalno spodbudili to gospodarstvo z ukrepi, ki
               so še pred nami. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp65">
               <speaker>PREDSEDNIK DR. GREGOR VIRANT:</speaker>
               <p>Želi še kdo razpravljati o splošnem delu predloga rebalansa proračuna? Še enkrat
               odpiram prijavo.</p>
               <p>Gospod Marijan Pojbič.</p>
            </sp>
            <sp xml:id="SDZ6-Izredna-13-2012-05-10.sp66">
               <speaker>MARIJAN POJBIČ (PS SDS):</speaker>
               <p>Hvala, gospod predsednik.</p>
               <p>Uvodoma moram povedati, da bom rebalans proračuna podprl. Prepričan sem, da je po
               treh letih in pol to prvi pravi temelj, na katerem lahko ta država resno, kvalitetno
               in odgovorno gradi. Prvi pravi temelj po treh letih in pol, ki je realen, ki je jasno
               povedal dejansko stanje, kakršno v tej naši državi v tem trenutku je. In danes
               vseskozi poslušamo, kako strašimo ljudi. Dragi poslanke in poslanci, če bi poslušali
               glas ljudstva, bi lahko brez vsakega problema ugotovili, v kakšnem stanju živi in je
               in deluje naša država. Če bi poslušali glas strokovnjakov, finančnikov, ekonomistov,
               gospodarstvenikov, si verjetno takih kvalifikacij, bom rekel, neodgovornih, si ne bi
               dovolili dajati. Vseskozi nam poskušate naprtiti – zakaj hitite? A veste, zakaj
               hitimo? Tri leta in pol, tri leta in pol državljanke in državljani Republike
               Slovenije čakajo, da se bo končno zgodila ena zadeva, da se bo končno prebudila
               slovenska politika in začela razmišljati v njihovem interesu, ne v interesu
               posameznikov, takih, ki jim gre v tej državi prekrasno in najboljše. In danes tukaj,
               drage gospe in gospodje iz Pozitivne Slovenije, vam moram povedati, sem zelo
               razočaran, da si nekateri poslanci iz vaše poslanske skupine dovolijo osebno
               diskvalificirati ljudi, ki so zagotovo v tej državi dokazali in pokazali, kaj jim
               pomeni ta Republika Slovenija. Na drugi strani pa poskušajo primerjati gospoda
               Jankovića s takšnimi ljudmi – se lahko preberete v magnetogramu, kdo je to govoril.
               In da nekdo, o katerem govorim jaz, to je predsednik Vlade, ni sposoben ekonomist, da
               je gospod Janković ekonomist, ki je dokazal skozi delo, svoje delo v tej državi, kako
               sposoben je in da lahko gre tudi na Antarktiko pa se lahko s pingvini dogovori o ne
               vem čem in tako naprej. Takšne stvari smo danes v tem parlamentu poslušali. Povejte,
               kdo...</p>
            </sp>
            <sp xml:id="SDZ6-Izredna-13-2012-05-10.sp67">
               <speaker>PREDSEDNIK DR. GREGOR VIRANT:</speaker>
               <p>Gospod Pojbič, govorimo o splošnem delu proračuna.</p>
            </sp>
            <sp xml:id="SDZ6-Izredna-13-2012-05-10.sp68">
               <speaker>MARIJAN POJBIČ (PS SDS):</speaker>
               <p>To je vezano, spoštovani gospod predsednik, na razprave v tem parlamentu o splošnem
               delu rebalansa. In dovolite tako, kot niste prekinjali vseh tistih, ki so tako
               govorili, si tega, prosim lepo, ne dovolite, da boste poskušali mene zaustaviti, da
               povem svoje mnenje, zakaj bom podprl rebalans proračuna. In lepo vas prosim,
               spoštovani gospod iz Pozitivne Slovenije, pri vaši stranki – zdaj bom zaključil in
               vas potem ne bom več omenjal – pri vaši stranki Pozitivni Sloveniji je ostal še samo
               pozitivno napisan tisti znak, drugega čisto nič. Drugače pa bolj negativne stranke,
               kot se vi danes kažete pa na Odboru za finance, še nisem srečal v parlamentu in sem
               tretji mandat. In mi je zelo žal, da je tako. In kako boste vi prepričali slovensko
               javnost, da želite delati v interesu slovenske javnosti? Kako? In s tem zaključujem
               to razpravo, ker sem to moral povedati, ker lahko preberete magnetogram vašega
               poslanskega kolega, kaj si je dovolil govoriti in kjer je osebno poskušal
               diskvalificirati predsednika Vlade gospoda Janeza Janšo. Zdi se mi, da je to šlo pa
               res izpod vsakega nivoja razprave v tem parlamentu.</p>
               <p>Da se vrnem k rebalansu proračuna. Jaz sem prepričan, da je gospodarska, socialna,
               finančna situacija in kriza v tej državi taka, da tak dokument potrebujemo.
               Potrebujemo, kot sem že prej povedal, ker je to eden temeljev in tistih pravih
               temeljev po treh letih in pol. In jaz sem prepričan, da naši ljudje, Slovenke in
               Slovenci, točno vedo, da je nujno sprejeti določene ukrepe in pa določene temelje, da
               bomo lahko preprečili zlom socialne države, da bomo lahko preprečili zlom socialne
               države. In to je cilj koalicije. In ga ni v tem parlamentu, ga ni, ki bi upal trditi,
               da to ni res. Eno je tisto, kar kdo demagoško razpravlja, drugo je tisto, kar je
               resnica. In mimo resnice ni možno. Demagogija obstaja, kolikor hočete, ni problema.
               Ampak v tem trenutku je ena realna resnica in edina. Slovenija je v situaciji, ko je
               treba, nujno potrebno je sprejeti določene rešitve, ukrepe in med njimi tudi
               rebalans, da bomo lahko na zdravih temeljih gradili prihodnost slovenske družbe,
               njeno temeljno izhodišče, ker vseskozi poskušamo delati na tem, da bi obdržali
               temelje socialne države. Ampak, temelji socialne države so začeli padati. Veste kdaj?
               Ko je začela padati zaposlenost, ko smo leta 2009, 2010 tudi do danes praktično
               prišli v situacijo, da imamo 60 tisoč brezposelnih več, kot smo jih imeli 2008, in 60
               tisoč najmanj, tako kot je danes predsednik Vlade povedal, najmanj tistih, ki so bili
               zaposleni iz tujih držav. Izračunajte, 120 tisoč zaposlenih manj plačuje v vse
               blagajne. Kako to nadoknaditi? Na eni strani in na drugi strani smo porabili bistveno
               več, tudi v državni upravi, kot smo pridelali. In poglejte, kako si mi lahko
               privoščimo, da vsaj od 20 % do 25 % več porabimo, kot smo pridelali v tekočem letu.
               Zamislite si, pa poglejte, kako bi to funkcioniralo v družini, da imate tisoč evrov
               plače, porabite tisoč 200 evrov vsak mesec, do konca leta izračunajte, imate 2 tisoč
               400 evrov minusa, za katerega ste morali vzeti kredit in potem se vam zgodi, ko pride
               ta situacija, vam banka reče: "Dragi moj gospod, vam več kredita ne moremo dati..."
               Kaj boste v tistem trenutku naredili? Ali boste začeli varčevati, pa začeli
               razmišljati o tem, da boste spremenili svoj pogled na reševanje neke določene
               situacije v vaši družini, ki ni šla v pravo smer? Popolnoma enaka zgodba je v državi,
               popolnoma, nobene razlike ni in nam se je točno to zgodilo.</p>
               <p>In zdaj, kar bi pričakoval, drage dame, spoštovani gospodje, najmanj to in kaj
               pričakujejo od nas naši ljudje je, da v tej situaciji strnemo vrste in se nehamo
               prerekati, kdo je kdo, nehamo osebno diskvalificirati eden drugega, ker to ne prinese
               nič dobrega, nobenemu nič koristnega. In poglejte, hvala bogu, da ostaja v tej državi
               razum, in to se je pokazalo s tem socialnim dialogom, s pogajanji. Vlada je pokazala
               svojo modrost, svoje kvalitete, socialni partnerji so pokazali svojo modrost in svoje
               kvalitete in skupaj ugotovili, da je nujno v tej državi sprejeti določene rešitve, ki
               bodo temelj za to, da bomo lahko gradili slovensko prihodnost.</p>
               <p>In še nekaj. Če se spomnim dobro za nazaj, je tudi vaš predsednik nekje povedal, "če
               bo vlada sposobna najti konsenz, dogovor s socialnimi partnerji, bo naša poslanska
               skupina podprla rebalans in ta zakon". Mislim, da je to nekje izjavil, nisem
               popolnoma prepričan, če to ne drži, se opravičujem poslanski skupini, ampak jaz
               mislim, da je to resnica. In danes poslušam take grobe politikanske, neodgovorne,
               nečloveške, bom rekel, če že lahko temu tako rečem, napade na vse tiste, ki želimo
               tej Sloveniji dobro. In, lepo vas prosim, kako si lahko to dovolite? Ja, kje je zdaj
               vaša pozitivna duša, kje je zdaj tisto, kar je potrebno dati za to, da bom to
               Slovenijo peljali korak naprej, kje, pri bogu samem kje, povejte.</p>
               <p>Še nekaj besed za zaključek. Jaz sem povedal, da bom rebalans podprl, tako kot tudi
               Slovenska demokratska stranka. Še preberem en stavek, ki mi ga je poslala iniciativa
               za Štajersko – Pozivi Iniciative za Štajersko poslancem Štajerske. Zapisali so
               naslednje – podpisan pod tem dokumentu je dr. Ivan Rozman, jaz sem prepričan, da to
               avtoriteto, kar se Maribora tiče in Štajerske, poznate vsi, vsi veste, od kod
               prihaja, se ve, od kod prihaja, torej iz akademskih sfer, poglejte, kaj so napisali:
               "Iniciativa za Štajersko poziva vse poslance, ki so bili izvoljeni na Štajerskem, da
               prevzamejo svoj del družbene odgovornosti in v petek izglasujejo tako Predlog
               rebalansa proračuna za leto 2012 kot Predlog zakona za uravnoteženje javnih financ."
               In še naslednji odstavek, so zapisali naslednje: "Vsi, ki poznamo zaostrene
               družbeno-ekonomske razmere v Sloveniji in se zavedamo težkega položaja, v katerem se
               je znašla naša država, se moramo obnašati odgovorno in delovati državotvorno. Preseči
               moramo ozke strankarske interese, pozabiti na stare zamere, delitev na "naše" in
               "vaše" ter se zavestno odpovedati škodljivemu politikantstvu in populizmu.
               Populistična retorika in politično taktiziranje sta neproduktivna, povzročata
               nepopravljivo škodo in vodita v družbeno nevaren populizem in kaos. Obstaja velika
               verjetnost, da se bodo tako nehote javno predstavljale in spodbujale skupine oziroma
               ideje, ki so doslej prihajale do izraza le v času svetovnih kriz. Iniciativa za
               Štajersko mora na to opozarjati, da se zgodovina ne bi po nepotrebnem ponovila tudi
               pri nas." Zakaj sem vam to prebral – ravno zaradi tega, ker se v celoti osebno
               strinjam s tem tekstom in sem prepričan, da se s tem tekstom v popolnosti strinja
               tudi Slovenska demokratska stranka. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp69">
               <speaker>PREDSEDNIK DR. GREGOR VIRANT:</speaker>
               <p>Besedo ima gospod Jožef Jerovšek. Replika, gospod Mišič.</p>
            </sp>
            <sp xml:id="SDZ6-Izredna-13-2012-05-10.sp70">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, gospod predsednik. / oglašanje iz dvorane/ Replika je, glejte, imam
               repliko!</p>
            </sp>
            <sp xml:id="SDZ6-Izredna-13-2012-05-10.sp71">
               <speaker>PREDSEDNIK DR. GREGOR VIRANT:</speaker>
               <p>Ja, časa nimate, lahko pa daste proceduralni predlog. Drugače pa se replika šteje v
               čas poslanske skupine, žal.</p>
            </sp>
            <sp xml:id="SDZ6-Izredna-13-2012-05-10.sp72">
               <speaker>GAŠPAR GAŠPAR MIŠIČ (PS PS):</speaker>
               <p>Glejte, če je to proceduralno, okej. Hvala lepa, gospod predsednik.</p>
            </sp>
            <sp xml:id="SDZ6-Izredna-13-2012-05-10.sp73">
               <speaker>PREDSEDNIK DR. GREGOR VIRANT:</speaker>
               <p>Samo proceduralni predlog lahko daste.</p>
            </sp>
            <sp xml:id="SDZ6-Izredna-13-2012-05-10.sp74">
               <speaker>GAŠPAR GAŠPAR MIŠIČ (PS PS):</speaker>
               <p>Proceduralni predlog je ta, da se spoštuje mnenje poslank in poslancev v Državnem
               zboru, hramu demokracije. Jaz sem izrazil svoje mnenje, nisem nobenega...</p>
            </sp>
            <sp xml:id="SDZ6-Izredna-13-2012-05-10.sp75">
               <speaker>PREDSEDNIK DR. GREGOR VIRANT:</speaker>
               <p>Oprostite, to ni proceduralni predlog, gospod Mišič. Izklopil vas bom.</p>
            </sp>
            <sp xml:id="SDZ6-Izredna-13-2012-05-10.sp76">
               <speaker>GAŠPAR GAŠPAR MIŠIČ (PS PS):</speaker>
               <p>Kako da ne! Dovolite mi, najprej ga bom obrazložil, potem bom pa povedal, kaj...</p>
            </sp>
            <sp xml:id="SDZ6-Izredna-13-2012-05-10.sp77">
               <speaker>PREDSEDNIK DR. GREGOR VIRANT:</speaker>
               <p>Ni, ni. Glejte, izklopil vas bom. Prav? Hvala lepa.</p>
               <p>Gospod Jožef Jerovšek.</p>
            </sp>
            <sp xml:id="SDZ6-Izredna-13-2012-05-10.sp78">
               <speaker>JOŽEF JEROVŠEK (PS SDS):</speaker>
               <p>Hvala lepa.</p>
               <p>Kolegice in kolegi, danes smo pred odgovorno nalogo, pred eno najodgovornejših nalog
               tukajšnjega parlamenta, kajti dolžni smo se soočiti z dano situacijo in dolžni smo
               poseči v proračun, v javne finance na tak način, da ne bomo prizadeli nobene panoge
               ali pa področja in da bomo hkrati ohranili perspektivo za naše otroke. Zato moram
               reči, da me je dobesedno zmrazilo, ko je poročevalka največje poslanske skupine
               predlagala, da prekinemo postopek sprejemanja rebalansa proračuna. Zdi se mi, da gre
               za neverjetno neodgovornost. Imeti pozitivne predloge, je nekaj normalnega, imeti pa
               anarhistične predloge, se pa ne spodobi za nobeno stranko v tukajšnjem parlamentu. In
               če bi storili to, potem bi delovali proti naslednjim generacijam. Gospe in gospodje,
               če ne bi imel vesti odgovornosti in privzgojene skromnosti, bi tudi sam lahko rekel,
               kaj nam mar rebalans, kaj nam mar sanacija javnih financ! Postavimo še za en mandat
               gospo Bratuškovo za direktorico direktorata za proračun, bo na stežaj odprla
               proračun, bo naredila ponovno samopostrežbo iz proračuna in bomo v tem mandatu morda
               še preživeli. Ampak to je neodgovorno. In se mi zdi, gospe in gospodje, da je čas za
               odgovornost. Zato ne razumem političnih intenc in razmislekov, ko stranka želi
               ohraniti odprto fronto z Vlado. To se je videlo včeraj na Odboru za notranje zadeve
               na izredni seji, ki jo je stranka Pozitivna Slovenija sklicala v zvezi z razmerami
               med ministrom in policijskimi sindikati. Gospa Kociprova je direktno rekla: "Nič ne
               pomaga predsedniku Vlade, če bo dosegel sporazum s temi sindikati, z onimi sindikati,
               odprto bo ostalo s policijskim sindikatom in zrušilo se bo na koncu vse." Ušlo ji je
               najbrž. Želja po odprti fronti, skozi katero bi lahko v bodočnosti delali referendum
               in rušili državo in rušili njene finančne in druge temelje. Gospe in gospodje, se mi
               zdi, da je čas, da ta stranka postane malo bolj dinamična, se približa času, da
               postane na nek način hitra, ne pa da se danes poslanec zaklinja, da hitenje ni dobro.
               V takšni situaciji smo, da moramo od vlade zahtevati, da je hitra pri prenašanju
               ukrepov in rešitev. In nenazadnje, če hitenje ni dobro, zakaj ste pa potem
               kandidirali s šprinterko in jo pripeljali v parlament. Jaz sem misli, da vam bo na
               simbolnem področju pomagala k miselni dinamiki, da bo stranka postala bolj okretna,
               bolj dinamična, bolj evropska.</p>
               <p>Tako kot se nastopa, da so ukrepi neprimerni in nepotrebni, da je treba prekiniti
               sprejemanje proračuna in tako naprej, imam občutek, da bo pa zdaj enega lepega dne
               predsednik stranke gospod Jankovič rekel, "jaz nisem gospodarstvenik, nisem
               menedžer", tako kot je doslej zagotavljal, da on ni politik. O tem se morate vprašati
               – o identiteti. In zdi se mi, da zagovarjate tisto, kar je na teh tleh postalo
               preživeto pred več kot 20 leti, ko ja na finančnem področju Milošević zagovarjal
               vdore v proračun, brezglavo razsipnost, češ, plačali bodo že tretji, in tisti, ki smo
               dovolj stari, vemo, da so bili vdori v proračun na račun drugih republik, in to je
               bila Miloševićeva politika. Prenašanje te Miloševićevske politike na slovenska tla je
               ena najbolj pogubnih zadev. In tega si dovoliti ne smemo.</p>
               <p>Kolegice in kolegi, res je, jaz se priključujem tem pozivom, ki so bili večkrat
               rečeni, smo še v pravem in realnem času, ko lahko s treznostjo poskrbimo za normalno
               bodočnost naših otrok, za ta namen pa moramo prikrajšati oziroma reducirati na vseh
               področjih, da bomo s časoma lahko začeli tudi investirati in da ne bomo svetu in
               finančnim inštitucijam v Sloveniji plačevali samo obresti. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp79">
               <speaker>PREDSEDNIK DR. GREGOR VIRANT:</speaker>
               <p>Gospod Tomaž Lisec.</p>
            </sp>
            <sp xml:id="SDZ6-Izredna-13-2012-05-10.sp80">
               <speaker>TOMAŽ LISEC (PS SDS):</speaker>
               <p>Hvala za besedo spoštovani predsednik. Predstavniki Vlade, spoštovani kolegice in
               kolegi!</p>
               <p>Najprej bi se mogoče za začetek ustavil pri današnjem izvajanju glede poročila o
               razvoju direktorja Umarja. Upam, da so ti podatki, ki so bili prikazani in povedani,
               vsaj koga streznili, kajti številke, ki so bile tam pokazane, so alarmantne. Čeprav
               nekateri še vedno tiščijo glavo v pesek kot kakšni stari noji, je nekaj treba nujno
               spremeniti. Osebno mislim, da je današnji dan ta čas, ko je treba to spremeniti.</p>
               <p>Naj navedem nekaj dejstev, zakaj menim, da je te javne finance treba urediti.</p>
               <p>Zaskrbljujoč je že podatek, da je Slovenija ob Cipru edina država v evrskem območju,
               ki je v zadnjih treh letih primanjkljaja ni zmanjšala. Pomembno je tudi, da se je
               Slovenija že leta 2009 zavezala, da bo do leta 2013 zmanjšala primanjkljaj države pod
               3 % BDP, seveda pa tega ni naredila, zato so bila leta 2009, 2010 in 2011 s tega
               stališča vsekakor zamujena. Zdaj dejansko niti nimamo možnosti postopnega znižanja,
               ampak moramo znižati primanjkljaj v celoti in tem obljubljenem roku. Mislim, da je od
               tega, in tu se strinjam z nekaterimi predstavniki Vlade, odvisna tudi kredibilnost
               Slovenije.</p>
               <p>Zakaj je treba varčevalne ukrepe sprejeti sedaj? Mislim, da v nasprotnem primeru bo
               treba čez čas sprejeti še veliko hujše ukrepe, če bomo sploh še želeli biti gospodar
               v lastni domovini. Časa pa v nasprotju z besedami nekaterih, ki imajo glave še vedno
               v socializmu in so navajeni na staromodno tiskanje denarja, nimamo. Zakaj? Zato, ker
               so roki povezani s podpisanimi dogovori na ravni EU. Mislim, da si nihče ne želi, da
               bi imeli čez nekaj mesecev zaradi neizpolnjevanja podpisanih dogovorov hude sankcije
               in dražja posojila ali pa bi se celo zgodilo, da nam posojil nihče ne več ne bi
               odobril, kar je očitno zgodba, o kateri se bomo morali še pogovarjati. V tem primeru
               bi lahko država postala celo plačilno nesposobna, kar bi v nekem trenutku lahko
               pomenilo, da plače, recimo, javnim uslužbencem ali pokojnine sploh ne bi bile
               izplačane. Zavedati se moramo tudi, da se bo Slovenija morala kljub sprejetju
               rebalansa, ki ga danes obravnavamo, še naprej zadolževati. Menim, da krize zato ne
               moremo oziroma nikakor ne smemo reševati z nadaljnjim zadolževanjem. Trenutno se
               zadolžujemo za nekaj, kar tekoče porabimo, vendar tega niti nismo ustvarili. V
               zadnjih treh letih je, tako, kot je bilo danes že večkrat povedano, javni sektor v
               državi 20 % več potrošil, kot ustvaril. Če vsako leto 20 % več porabite, kot
               ustvarite, kako boste investirali? Verjetno bomo najprej pri sebi začeli varčevati,
               da vse delamo, pridemo na tako imenovano zeleno vejo, bomo v tistem času kupovali le
               nujno, brez luksuznih oziroma zgrešenih oziroma nepotrebnih nakupov, šele potem bomo
               zopet začeli investirati. Skratka, prej plačamo zapitek, lažje, ceneje in manj boleče
               bo. Zadolženost javnega sektorja se je v zadnjih treh letih povečala, iz 8 na 17
               milijard evrov, kar se mi zdi, da danes nekateri pozabljajo. To pomeni, da se je v
               zadnjih 3 letih zadolženost javnega sektorja oziroma države v širšem smislu
               podvojila, zatorej bomo toliko več plačevali za obresti. Letos že skoraj 700
               milijonov evrov. Namesto, da bi teh 700 milijonov evrov dali za razvoj, izobraževanje
               in ostale potrebne zadeve, tudi za investicije, da bi povečali blaginjo države,
               dajemo to za obresti. Samo za obresti bomo torej plačali toliko, da bi lahko plačali
               vsem upokojencem dve dodatni pokojnini ali pa vsem študentom in vsem dijakom za ta
               denar 2 leti izplačevali štipendije. Če bomo res disciplinirani, bomo do leta 2015
               približno uravnotežili proračun in s tem rešili socialno državo. Če pa tega ne
               naredimo, potem je Slovenija pred tem, česar se verjetno vsi bojimo in nihče noče
               tega priznati, da se lahko takrat začnemo poslavljati od socialne države. Celo
               guverner Banke Slovenije je podprl usmeritev varčevalnih ukrepov, saj pravi, da druge
               alternative ni, zato so potrebne tudi začasne žrtve.</p>
               <p>Poleg tega bi rad poudaril, da sploh ni res, da Vlada predlaga samo ukrepe, ki
               zmanjšujejo odhodke. Predlaga tudi ukrepe za spodbujanje gospodarske aktivnosti,
               davek od dohodkov pravnih oseb se znižuje, tudi z davčnimi olajšavami za investicije
               in raziskave ter razvoj želi Vlada spodbuditi investiranje in odpiranje novih
               delovnih mest. Tu so še nekateri drugi ukrepi, uvedba davka na finančne transakcije,
               davek na dohodke od kapitala, obdavčitev motornih vozil, davek na vodna plovila in
               tako naprej.</p>
               <p>Nikakor pa ne podpiram dviga DDV, kot enega najbolj primarnih ukrepov. Dvig DDV bi po
               mojem mnenju prizadel vse potrošnike. Zanimivo pa se mi zdi, da predlagatelji tega
               dviga DDV iluzorno menijo, da dvig DDV ne bi imel učinka na dvig cen. Primerjave
               pokažejo drugače. In vsaj tisti, ki bomo, boste letos šli na dopust na Hrvaško,
               mislim, da bomo to iz prve roke občutili. Toliko o tej socialni čutečnosti vseh
               tistih, ki imajo družinske finance skrite na Cipru ali so v globokem minusu oziroma
               niti ne vedo, kaj je večina v Državnem zboru. Polet tega mislim, da bi dvig DDV še
               oslabil slovensko gospodarsko aktivnost in potrošnjo. In še tisti redki
               gospodarstveniki, ki sploh še vztrajajo v Sloveniji, bi pobrali šila in kopita in
               pomahali Sloveniji v slovo. Zaskrbljen sem, ker opozicija v navideznem boju oziroma v
               lovu za tajkuni Slovenije, se mi zdi, da želi nagnati vse tiste gospodarstvenike, ki
               so vsaj toliko uspešni, morda želijo koga poslati celo na Antarktiko.</p>
               <p>Glede ukrepov mislim, da so v primerjavi s posameznimi evropskimi državami, s
               katerimi se radi primerjamo, dokaj blagi. Sam osebno bi bil pri marsikaterem ukrepu
               še veliko bolj radikalen, ampak se zavedam socialnega dialoga. V teh letih se je
               nabralo ogromno balasta, sicer je pa pri ukrepih tako kot pri nogometu, vsak misli,
               da bi bil najboljši trener in da bi njegovi igralci oziroma njegova postavitev na
               igrišču in njegova taktika pripeljali do zmage. Na žalost pa pri teh današnjih
               ukrepih ni ne zmagovalcev, niti poražencev.</p>
               <p>Morda za zaključek še en stavek o pravicah in dolžnostih. Občutek imam, da v zadnjih
               letih govorimo samo o pravicah, pravica, pravica, pravica, na dolžnosti pa se očitno
               v naši državi pozablja. In te pravice so prinašale odhodke, le redke dolžnosti pa so
               prinašale prihodke v državni proračun. O redu in disciplini, tudi na področju javnih
               financ, pa se v zadnjih letih sploh ni govorilo, kar veliko pove o naših javnih
               financah. Zato menim, da nas demagogija opozicije ne bo rešila obstoječe situacije.
               Menim pa, da današnji podpisan sporazum o varčevalnih ukrepih s strani socialnih
               partnerjev ni demagogija, ampak prava rešitev za prihodnost.</p>
               <p>In naj mi bo dovoljeno morda še nekaj odgovorov oziroma nekaj cvetk, o katerih se
               govori tekom te razprave. Glede tretje razvojne osi, zanimivo je, niti 100 dni še ni
               vlade, pa se od nje že pričakuje, kje bo stala oziroma kako se bo gradila tretja
               razvojna os. Tri leta pa se je nek minister bolj kot ne sončil v soju nekih žarometov
               in na jadrnicah, tako da mi je ta, bi rekel, pritisk na ministra Černača nerazumljiv.
               Po drugi strani mu celo predlagam, da bi sliko obrnil in mogoče začel graditi na
               južnem delu, mi tako imenovani na južnem delu Slovenije smo pripravljeni hitro
               pomagati pri izgradnji tretje razvojne osi. Glede padca zakona o referendumih – če so
               zakoni slabi, če niso usklajeni, padejo, ne pa zaradi tega, če bi ga ta ali ona
               stranka podprla. Seveda pa nobena resna stranka ne more podpreti zakonov, ki niso
               usklajeni z vsemi partnerji. In morda še glede borčevskih pokojnin. Ta ukrep sam zelo
               podpiram – to znižanje –, jaz bi bil še bolj radikalen. Ti tako imenovani zaslužni,
               so zaslužni na marsikatere načine. Osebno mislimo, da mnogi od njih sploh niso
               zaslužni, ampak so, bom rekel, bili prej v napoto razvoju Slovenije v dosedanjem
               času. Rebalans bom podprl. Hvala.</p>
            </sp>
            <sp xml:id="SDZ6-Izredna-13-2012-05-10.sp81">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Franc Pukšič ima besedo.</p>
            </sp>
            <sp xml:id="SDZ6-Izredna-13-2012-05-10.sp82">
               <speaker>FRANC PUKŠIČ (PS SLS):</speaker>
               <p>Hvala lepa. Kolegice in kolegi, ministrica in ministri!</p>
               <p>V današnjih Financah piše: "Če bo vladi uspelo uzakoniti krčenje javne porabe, bo to
               pozitivno vplivalo na stroške zadolževanja države, posredno tudi podjetij". To piše v
               Financah. Kdo to razume? Razume koalicija, razume slovenska vlada, razume 14 od 21
               sindikatov. Kdo pa ne razume? Opozicija. Jaz sicer razumem opozicijo, da politizira,
               ker je pač opozicija. Ne razumem pa je, da kritizira te ukrepe, ker celotna opozicija
               bi morala stati v tem krogu, potem poklekniti na obe koleni in prositi: "Mea maxima
               culpa! Ljubi Bog, ljube državljanke in državljani, oprostite nam, kaj smo delali
               zadnja tri leta. Sram nas je, priklanjamo se. Želimo in vse bomo naredili, da
               pomagamo koaliciji, da ta voz iz tega gnoja", to ni več blato, "iz tega gnoja začne
               vleči ven".</p>
               <p>No, pa gremo po vrsti. Kolegice in kolegi, v zadnjih treh letih smo zgubili
               kredibilnost tako v Evropi kot v svetu. Doma smo celotna politika in vsi, ki se s tem
               ukvarjamo, tudi tisti, ki pošteno tu delamo, zgubili, žal, zaradi naslednjih zadev,
               ki so se dogajale v svetu in Evropi zaradi tega, ker smo državo oziroma ste državo
               tisti, ki ste danes v opoziciji, prejšnja tri leta pa sedeli v Zaresu, LDS, ki jih
               danes več ni, nekateri v SD, ki ga je danes še ena tretjina, zadolžili z 8 na 17
               milijard. Drugič, proračun obremenili za plačevanje obresti tako grozno, da smo
               izgubili tri bonitetne razrede, tri bonitetne razrede. In hvala bogu, da je prišlo
               vsaj do predčasnih volitev, da nam niste zapravili še suverenosti, ker če ne, bi zdaj
               bili že lahko pod kakšnim patronatom.</p>
               <p>Nekateri so med svojo razpravo povedali, kako jim je težko, da moramo danes
               sprejemati takšen rebalans. Če, potem je tudi meni težko, pa še kako težko, da moramo
               vse te anomalije, ki so se pa zavestno dogajale, žal, probati začeti popravljati. Ker
               tako, kot je bilo danes že nekajkrat rečeno, sprejetje tega rebalansa in seveda teh
               omejitev, ki so na tej izredni seji, je prvi in začetni korak. Šele potem naslednji
               za začetek gospodarske rasti in seveda dvig zaposlovanje, ker začetek gospodarske
               rasti, dvig zaposlovanja, nova delovna mesta, šele to prinaša to, kar piše v ustavi –
               socialno funkcijo države. Torej tisto, če imamo nekaj, bomo lahko seveda tudi
               porabili in trošili. In jaz bi bil danes bistveno bolj srečen, če bi se ob tem
               rebalansu pogovarjali in med seboj usklajevali različna mnenja glede brezplačnega
               šolstva, glede gradnje študentskih domov, ali jih bomo toliko zgradili v Mariboru, v
               Ljubljani, Celju, Kopru in ne vem, kje vse še. Če bi se danes pogovarjali, kateri del
               proge, železnice bomo prej adaptirali, katero državno cesto bomo delali in tako
               dalje, če bi se pogovarjali o investicijah v turizem, če bi se pogovarjali o
               ustvarjanju novih delovnih mest. To bi bilo tisto, kar bi nas seveda peljalo
               naprej.</p>
               <p>Žal, seveda, smo popolnoma na drugi temi, smo pravzaprav tam, kot je moj kolega
               Žveglič v svojem stališču povedal, tri leta smo se vozili z mercedesom, dodatno
               zadolževali, zdaj pa nimamo za kruh in vodo več. Govoriti o tem, da režemo vejo, na
               kateri sedimo, znanost, šolstvo, ne vem kaj vse je še. Veliko vas je, tudi v tej
               dvorani takšnih, ki smo hodili pred 30 leti in več v šole. Ali nam kaj manjka?
               Verjetno ne. Res pa je, da je bilo takrat trikrat manj učiteljev, pa trikrat več
               učencev v šolah. Pa niso problem učiteljice in učitelji, bolj so problemi
               administrativno nalaganj učiteljem in učiteljicam nekih dodatnih del samo zato, da se
               je navidezno, glede na to, da je število učencev padalo, povečevala neka delovna
               obveznost in ne vem kaj vse še. Jaz se še danes ne strinjam in se nikoli ne bom, da
               bodo učitelji do 15. julija do 15. avgusta sedeli v zbornicah in tam nekaj prelagali
               gor in dol, da bodo to delali. Sam sem bil 10 let v šolstvu in vem, kako se dela, in
               vem, kaj je lahko dober učitelj, kvaliteten učitelj, kaj pa je seveda tisti, ki se
               ukvarja samo z papirologijo.</p>
               <p>Všeč mi je bilo eno razmišljanje o tem, da bi bilo dobro, če bi imeli v Državnem
               zboru tako narejeno, da bi koalicija in opozicija imeli enako število poslank in
               poslancev v delovnih telesih in samo usklajeni predlogi bi šli naprej. Če bi to
               imeli, potem se danes ne bi pogovarjali o tej katastrofalni situaciji, ko ste državo
               zadolžili do obisti, in ne bi prišli v takšen katastrofalen položaj. Zdaj, jasno,
               tega ni mogoče narediti, ker ste edini, ki ne razumete, kaj pomenijo ti ukrepi, torej
               edini v tej državi od vseh, ki sem jih že prej omenjal. In, če sem še malo
               konkreten.</p>
               <p>Tudi sam pričakujem od naše koalicijske vlade, da bo v naslednjem predlogu čim prej
               prišla tudi s spremembo zakonodaje v zvezi z utajitvijo davkov. Tudi tam se bo
               videlo, koliko so nekateri gospe in gospodje utajevali in utajili davkov in od tega
               niso državi plačali pa so danes na visokih političnih funkcijah, še vedno. Zato, ker
               naš sodni sistem ne dela, zato ker nismo še začeli s postopkom, ki je v programu
               Slovenske ljudske stranke tudi okoli sodnikov, okoli njihovega mandata in tako dalje.
               Skratka, čas je da začnemo tudi na teh področjih stvari premikati.</p>
               <p>Da spregovorim malo še o številkah; leta 2008 smo vam, tisti ki ste danes v
               opoziciji, državljankam in državljanom pa proračun, zapustili s prihodki 8,8
               milijarde in še nekaj prilivov ter z 8,815 milijoni odlivov, to pomeni nekaj čez 40
               milijonov, 50 milijonov je bilo pozitive med prilivi in odlivi. Zavedali smo se in
               smo spoštovali in takrat je tudi kolegica gospa Alenka Bratuškova, ko je bila v naši
               vladi, znala spoštovati zakon, ki je bil sprejet leta 1999, takrat ga je znala, potem
               pa nikoli več. In če je bila kakšna strokovnjakinja, bi dala papirje na mizo pa
               rekla: "poslušaj, predsednik Vlade, v nasprotju z Zakonom o javnih financah tega ne
               bom delala". In seveda tega ni naredila, danes pa bi ona svetovni Sloveniji pamet
               solila in seveda koaliciji, ki danes dela. S čim in kako odgovarjate za vse
               opravljeno? Z ničem! V tem je problem, v tem je glavni problem, na to sem vas seveda
               opozarjal že pri sprejemanju proračuna leta 2010, to je bilo pred letom in pol, ker
               sem pravzaprav na koncu tiste razprave se vprašal, "kar se mene tiče bomo ta amandma
               podprli, vendar verjemite, da bo od njega marsikaj odvisno, tudi življenje te države,
               v letu 2011, ki prihaja". No in poglejte, ker amandmaja niste podprli, šlo je pa za
               amandma koriščenje evropskih sredstev, smo danes po 5 letih za obdobje 2007–2013 na
               30, 35 % izkoriščenih evropskih sredstev, kar je seveda katastrofa.</p>
               <p>No in glede na to, da imam zelo malo časa in bi ga še nekaj moral pustiti za ostale
               kolegice in kolege, nekdo od poslancev je razpravljal tudi o sposobnosti in modrosti
               gospoda Zorana Jankovića, predsednika Pozitivne Slovenije. Jaz sem prepričan, da če
               bi prišel on na Arktiko, pingvini seveda ne bi od tega nič imeli, to mi je jasno, da
               bi iz tistega ledu nastale gradbene parcele, s katerimi bi v glavnem obogateli
               njegovi sinovi, to mi je tudi jasno, sem pa prepričan še danes, kolegice in kolegi,
               da še danes ne ve, kaj je večina od 90. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp83">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Samo Bevk.</p>
            </sp>
            <sp xml:id="SDZ6-Izredna-13-2012-05-10.sp84">
               <speaker>SAMO BEVK (PS SD):</speaker>
               <p>Hvala za besedo, gospod predsednik. Spoštovani zbor!</p>
               <p>Tega rebalansa ni mogoče podpreti že zaradi tega, ker znižuje partizanske in
               veteranske pokojnine, pokojnine borcev in aktivistov Osvobodilne fronte, ki so
               osvobodili našo domovino. Potem tudi znižuje standard veteranov osamosvojitvene vojne
               za Slovenijo iz leta 1991, za marsikoga izmed borcev in veteranov to ne bo začasni,
               temveč trajni ukrep, tako da se že iz tega razloga ne bom pozitivno opredelil do tega
               rebalansa državnega proračuna.</p>
               <p>Vlada se je tudi lotila znižanja standardov v 45 zakonih, to bo tudi tema ene izmed
               naslednjih točk dnevnega reda. Ni se pa, recimo, lotila Zakona o slovenskem
               odškodninskem skladu in Zakona o denacionalizaciji. Tudi Slovenska odškodninska
               družba ima še velike obveznosti iz naslova denacionalizacije in odškodnin. Tudi vse
               to bi lahko preložili na bolj ugodne in boljše čase, ampak ta dva zakona pa se kar
               normalno izvajata naprej, čeprav ima tudi Slovenska odškodninska družba, kot rečeno,
               zelo velike obveznosti in bi to lahko prolongirali na daljše časovno razdobje. Tega
               pa se seveda ta vlada noče lotiti, niti dotakniti, spravila pa se je na stare
               partizane in njihove pokojnine.</p>
               <p>Glede rebalansa proračuna za leto 2012, pa tudi že za nekaj let nazaj, moram biti
               pošten, moram povedati, da je zelo nepregleden, kajti pride le do podprogramov, vse,
               kar se pa nahaja v rebalansu proračuna oziroma v tem dokumentu pod podprogrami, pa
               poslanke in poslanci ne vidimo. To vidijo samo uradniki v vladnih kabinetih, ne pa
               mi, poslanke in poslanci. Tako ne vemo, katere investicije v rebalansu ostajajo,
               katere se črtajo, katere šole bodo gradili, katerih ne bodo, katere bolnišnice bodo
               dokončali, katerih ne bodo, katere kulturne spomenike bodo obnovili, katerih pa ne
               bodo obnovili, in tako dalje. Ali pa, recimo, včasih smo lahko v razvojnih načrtih
               videli v okviru Direkcije Republike Slovenije za ceste praktično vse projekte, ki so
               načrtovani. Danes tega ni več in poslanci dejansko nimamo pregleda nad proračunom,
               nad posameznimi projekti, imamo samo te globalne številke. V podrobnostih pa se
               seveda marsikaj skriva, skriva se tudi resnica, kaj je podprto in kaj ni podprto.</p>
               <p>Če bi bil kdo tukaj z ministrstva, ki je pristojno za kulturo - upam, da vsaj državna
               sekretarka posluša to razpravo, kajti minister je na zasedanju ministrov Evropske
               unije in danes ni v Sloveniji -, bi imel eno vprašanje, ker ne vem, ali ta rebalans
               ohranja sredstva iz naslova zakona o zagotavljanju sredstev za nekatere nujne
               programe Republike Slovenije v kulturi oziroma kot mu popularno rečemo zakon o
               kulturnem tolarju oziroma evru, ki je v času od leta 1999 do leta 2011 slovenski
               kulturi zagotovil dodatnih 92 milijonov evrov za investicije v javne zavode, za
               obnovo kulturnih spomenikov, za knjižničarstvo, za ljubiteljsko dejavnost in za
               kulturniške mreže. Tega se iz tega rebalansa proračuna ne vidi, zato je moje
               vprašanje predstavnikom ministrstva, pristojnega za kulturo, da povedo, ali so v
               rebalansu tega proračuna za leto 2012 še vedno sredstva iz naslova zakona o kulturnem
               tolarju.</p>
               <p>Kot rečeno, jaz tega rebalansa proračuna ne bom podprl, že zaradi tiste simbolne
               točke, o kateri sem spregovoril na začetku te razprave. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp85">
               <speaker>PREDSEDNIK DR. GREGOR VIRANT:</speaker>
               <p>Gospod Robert Hrovat.</p>
            </sp>
            <sp xml:id="SDZ6-Izredna-13-2012-05-10.sp86">
               <speaker>ROBERT HROVAT (PS SDS):</speaker>
               <p>Hvala lepa za besedo, gospod predsednik. Spoštovani!</p>
               <p>Proračun, ki ga danes popravljamo, je bil sprejet leta 2010, točneje 11. oktobra
               2010. Takrat je takratni predsednik Vlade ob sprejemanju tega proračuna povedal
               takole, bom citiral samo dva stavka, "da bi stabilizacija uspela, je seveda nujna
               javnofinančna disciplina. Eden od pomembnih kriterijev pri nas doma in med našimi
               partnerji v Evropi je, da do leta 2013 spravimo proračunski primanjkljaj pod mejo 3 %
               BDP. V nasprotnem primeru – in tega, prosim, naj nihče ne sprejme kot grožnjo, ker to
               ni, ampak kot neko potrebno opozorilo za to, da bomo disciplinirani – nas čakajo
               sankcije kot vse druge države, ki v tem ne bodo uspele". Kaj iz tega sledi? Gospod
               Borut Pahor se je dobro zavedal, kaj nas čaka oziroma kaj in na kakšen način je treba
               zadeve reševati v naslednjih letih, torej do leta 2013. Vsi pa tudi hkrati vemo, kako
               so se stvari odvile in kaj se je zgodilo. Ta trenutek ima Slovenija primanjkljaj 6,4
               % BDP in ne 3 %, kot bi jih morali imeti do do leta 2013. Ampak, bolj pomemben je
               odsev današnjega dne, ki ima podlago v zadnjih dveh mesecih. Govorim o pogajanjih s
               socialnimi partnerji, kjer je prišlo do zares pametne rešitve. Jaz sem si sposodil en
               citat od enega plemenitega človeka, od modreca Konfucija, ki je rekel, da na tri
               načine lahko človek pametno ravna, najprej po premisleku, to je najplemeniteje.
               Drugič, s posnemanjem, to je najlažje. In tretjič, po izkušnji, to pa je najbolj
               grenko. In če želiš ravnati pametno, to zahteva kombinacijo razuma in srca, in to v
               uravnoteženem odmerku. Dober primer je podpis današnjega sporazuma med predstavniki
               Vlade in pa socialnimi partnerji. Popolnoma jasno je, da je varčevanje lahko zelo
               problematična zadeva iz več razlogov. Mnogi se sprašujejo, kdo je kriv, da je prišlo
               do stanja, kot ali v kakršnem smo. Slovenija je cvetela, potem pa čez noč konec. Še
               več. Stagniranje, padec, nazadovanje na večini področij. Iskati ta trenutek krivca,
               se meni zdi jalovo početje, ker nima nobenega smisla. Jaz mislim, da smo ta trenutek
               na začetku ene nove poti navzgor. Kkdo nas je pripeljal v to situacijo, res ni več
               pomembno. Potem je tu misel, kako iz tega nedobrega najti izhod k novemu uspehu na
               vseh področjih. Zanašati se na druge, je po mojem mnenju brca v temo. Če se lahko na
               koga zanesemo, potem smo lahko to samo in edino mi sami. Nadalje, treba je pomisliti
               tudi na tisto, ki radi poimenujemo "tek na dolge proge". Če si ne bomo zmogli
               dopovedati, da je resnično vrag odnesel šalo, potem se nam res ne piše dobro, ne nam,
               kaj pa šele našim otrokom, ki že zdaj iščejo svoj prostor pod soncem v tujini, ker
               pri nas v Sloveniji pač ne vidijo človeškega dostojanstva vredne perspektive. Jaz
               pravim, da je to žalostno in zaskrbljujoče, da bolj ne bi moglo biti. Jaz sem tukaj v
               Državnem zboru sedmo, osmo leto in kar nekaj proračunov in rebalansov sem že oddelal,
               če temu tako rečem, ampak tokrat je pa drugače. S tem rebalansom živijo in ga drugače
               spremljajo tudi državljani. Po navadi rebalans ljudi ni zanimal tako, kot jih danes.
               Kot je predsednik Vlade na začetku v samem uvodu rekel, da gre za psihološki problem.
               Ampak zakaj? Tokrat se indeksi ne povečujejo v proračunu, omejujejo se pričakovanja
               in postavke se vse po vrsti praktično zmanjšujejo, razen določenih svetlih izjem. In
               rebalans je prvi korak, ker je nujno potrebno konsolidirati javne finance. Prepričan
               sem, da bodo sledili ukrepi za gospodarsko rast in zagotavljanje novih delovnih
               mest.</p>
               <p>Vse to, kar sem zdaj naštel, je izredno izredno povezano med seboj. In ne sprejemam
               kritik, ki govorijo o tem, da delamo samo na varčevanju. To v kompletu, vse, kar sem
               povedal, pričakovati v treh mesecih odkar ima vlada polna pooblastila, je enostavno
               nerealno. Nerealno. Z rebalansom in pa zakonom o uravnoteženju javnih financ bomo
               storili prvi nujen korak prenovi oziroma k ponovni blaginji. Zadolženi smo toliko, da
               letna vsota obresti znaša 750 milijonov evrov. Torej tisto, kar bilo danes podpisano
               in dogovorjeno s socialnimi partnerji, ne zadostuje za poplačilo obresti, ki jih
               moramo plačati. Potrebno se bo začeti zavedati, da lahko porabimo le toliko, kot
               ustvarimo. Zato je zmanjšanje primanjkljaja ta trenutek ključno, in strinjam se s
               tistimi, ki trdite, da je to predpogoj za krepitev, da je to predpogoj za krepitev
               socialne države. Zanimivo je, da so socialni partnerji, ki so v zadnjih tednih
               bruhali ogenj, spoznali, da je vrag vzel šalo, vi v opoziciji, pa moram reči, da sem
               dobil danes občutek, da še vedno niste. Po eni strani govorite, da je vse prehitro in
               preobsežno, v isti sapi pa zahtevate hkrati še ukrepe za gospodarsko rast, za nova
               delovna mesta in tako naprej. To je nerealno. Občutek imam, da nekateri ne boste
               nikoli zadovoljni, pa tudi, če imate v imenu stranke napisano pozitivno. Jaz
               predlagam, da stopimo skupaj. Vedno, kadarkoli sem se oglaša v parlamentu, sem
               poskušal delovati povezovalno, ker se mi zdi to edina pot, da pridemo iz težav.</p>
               <p>Predlagam, da sprejmemo fiskalno pravilo, da pristopite vsi skupaj v partnerstvo za
               izhod iz krize in mislim, da nam bom potem vsem skupaj veliko veliko lažje, sploh pa
               državljankam in državljanom. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp87">
               <speaker>PREDSEDNIK DR. GREGOR VIRANT:</speaker>
               <p>Gospod Matevž Frangež.</p>
            </sp>
            <sp xml:id="SDZ6-Izredna-13-2012-05-10.sp88">
               <speaker>MATEVŽ FRANGEŽ (PS SD):</speaker>
               <p>Razprava zadnjih mesecev je v Sloveniji jasno izpostavila konceptualno razliko, ki
               stoji pred nami, in če bi jo skušal slikovito ponazoriti, je ta razlika dilema med
               votlo državo, ki naj predvsem ne moti, in močnejšo državo, ki bo znala generirati
               razvoj tudi sama. Izkazalo se je, da sedanja vladajoča koalicija stavi na prvi
               koncept, torej na to, da si v državi in v njenih resursih ne obetamo več aktivnejšega
               generiranja razvoja. In jaz mislim, da je za stopnjo razvitosti slovenske družbe, v
               kateri danes smo, to slaba novica. Če bi bil ta rebalans vključno z vsemi ukrepi, ki
               jih sestavlja, pravzaprav recept za kratkoročno sanacijo, po kateri bi lahko z
               utemeljenostjo in predvidljivostjo trdili, drugo leto bo zaradi teh ukrepov resnično
               bolje, bi bil sam verjetno med tistimi, ki bi prepričevali kolege, da se je vredno
               potruditi, da je vredno zategniti pas, ker je to edina pot, da bo naše gospodarstvo
               okrevalo. Težava je v tem, da ne le opozicija, ne le del sindikatov, ne le del
               javnosti, pač pa mnogi resni ekonomisti, med katerimi je nekaj Nobelovih nagrajencev
               za ekonomijo, trdi in – mimogrede, to nisem sam –, resno opozarja, da tovrstna
               politika vodi v dolgoročno spiralo, varčevalno-dolžniško spiralo. Letošnje znižanje
               javnih izdatkov se bo poznal na transferjih in plačah, to bo poglabljalo gospodarsko
               rast, ta bo zmanjševala prihodke in drugo leto bomo pred isto nalogo – kje
               privarčevati 800 milijonov evrov.</p>
               <p>Jaz obžalujem, da se je vlada odpovedala konceptu postopnosti javnofinančne
               konsolidacije. Jaz mislim, da med nami obstaja soglasje, da je javnofinančna
               konsolidacija nujna. Med nami pa ni soglasja, da jo je mogoče izvesti samo na ta
               način, ker to ni res, ker obstaja alternativne poti in opozicija in sindikati smo o
               teh alternativnih poteh v zadnjih tednih in mesecih precej govorili. Jaz se bojim, da
               se izpostavljajo, bom rekel, napačni konceptualni okviri. Ni namreč res, da smo
               tisti, ki nasprotujemo tem varčevalnim ukrepom in posledično temu rebalansu, da smo
               kar avtomatsko zaradi tega antireformisti. Sam se globoko zavedam, da ta država
               potrebuje globoke strukturne reforme, če hočemo modernizirati socialni državo in jo
               ohraniti močno za jutri, če hočemo zagotavljati enake možnosti za vse in če hočemo
               možnosti in potenciale, ki jih ima slovenska družba, razvijati tako, da bodo jutri
               predstavljali dodano vrednost, od katere bomo vsi skupaj bolje živeli. Ampak brez
               aktivne vloge države pri tem, bodisi v podobi šolstva, da zagotovi te enake možnosti,
               bodisi v vlogi visokega šolstva, da dinamizira znanje in znanje prinaša v gospodarsko
               prakso, bodisi preko močne socialne države in močnega in kakovostnega javnega
               zdravstva, ki bo zagotavljalo pomoč tistim, ki se znajdejo v stiski ali obolijo, da
               ta razvojni koncept države pač ni mogoč. Jaz si želim, da bi razmislili o tej dilemi,
               ker se mi zdi ključna. Jaz si želim oblikovanja soglasja znotraj slovenske politike o
               tem vprašanju. Uspešne družbe, družbe evropskega severa, konkurenčne države,
               inovativne države, a hkrati tudi močne socialne države, so opredelile politično
               soglasje in zato so danes tam, kjer so. Ampak to, gospodje, ni bilo soglasje za
               zategovanje pasu. To je bilo soglasje zato, da je država močna in pametna generatorka
               družbenega razvoja.</p>
               <p>Iz naštetih razlogov rebalansa ne morem podpreti.</p>
            </sp>
            <sp xml:id="SDZ6-Izredna-13-2012-05-10.sp89">
               <speaker>PREDSEDNIK DR. GREGOR VIRANT:</speaker>
               <p>Gospod Roman Žveglič.</p>
            </sp>
            <sp xml:id="SDZ6-Izredna-13-2012-05-10.sp90">
               <speaker>ROMAN ŽVEGLIČ (PS SLS):</speaker>
               <p>Hvala za besedo.</p>
               <p>Jaz bi se na kratko dotaknil tistega dela – vsem nam določene stvari tudi ne pašejo v
               rebalansu, ampak če je paket tak, je paket. Saj ta rebalans se je nenazadnje dotaknil
               tudi mene osebno, pa bomo verjetno tudi to morali preživeti.</p>
               <p>Pri samem kmetijskem delu rebalansa bi seveda rad poudaril naslednje. Minister je
               ubral drugačno pot od svojih predhodnikov, ki so v preteklosti rebalans delali na ta
               način, da so seveda zniževali evropska sredstva iz ukrepov kmetijske politike, zamike
               izplačil slovenskim kmetom pomikali v prihodnje leto, službe in vse ostalo pa je
               ostalo na takšnem nivoju. Ta minister končno prvič poskuša narediti to, da se ti
               ukrepi ne zamikajo več, kot so se v preteklih letih, seveda je pa obremenil službe.
               Jaz sicer srčno upam, da bodo te službe v kmetijstvu kos opravljanju teh nalog, za
               katere so seveda postavljene. Res pa je, da tudi v preteklosti marsikatera služba ni
               opravila svoje naloge, predvsem na področju gozdarstva imamo krasno službo, ogromno
               službo, z veliko denarja, a hlodovina nam odteka v sosednje države. Učinkovitost teh
               služb bo treba nujno narediti.</p>
               <p>Še ena druga stvar okoli kmetov in tega famoznega dviga DDV. Velika večina slovenskih
               kmetov, ki proizvaja hrano, ni davčnih zavezancev in so na tako imenovanem pavšalu.
               Tudi sam dvig zgornje stopnje te kmete obremeni, v pavšalu je to potem nižja stopnja,
               stroški so višji. Po drugi strani, tisti, ki so v sistemu pa si seveda potem
               preračunavajo zopet na nižjo stopnjo, v glavnem kaj prodajo, in potem jim mora država
               vračati z nekim zamikom in je tu zopet strošek za državo, se pravi, bo morala več
               vrniti iz tega naslova.</p>
               <p>Prej je bilo veliko govora tudi o odgovornosti. Jaz se zavedam, da bo ta vladajoča
               koalicija odgovorna in bo morala prevzeti odgovornost za tisto, kar bo naredila. To
               je logično in to je dejstvo. Tudi na kmetiji je vedno gospodar odgovoren z stanje
               kmetije, nikoli hlapec, ko so še bili. Pa tudi, če je narobe naredil, krivda je bila
               vedno na gospodarju. In ko se je črta potegnila, se je seveda vedelo, kdo je tisti,
               ki ga je ali zapil, zapravil ali pa je narobe gospodaril.</p>
               <p>Bi pa mogoče rad poudaril še nekaj. Velikokrat je bilo poudarjeno, da se najbolj
               obremenjuje srednji sloj. Zdaj po moje to preprosto tudi ni res, res, da je srednji
               sloj obremenjen, vendar kot veste, je bila z amandmajem spremenjena tudi dohodninska
               lestvica. Ker ne samo, da smo celo upoštevali predlog opozicije, da bomo začasno
               uvedli četrti dohodninski razred za dohodnino, ki bodo obdavčeni s 50 %, ampak je
               veliko bolj pomembno to, da dvigujemo prag za tretji dohodninski razred. Torej, gre
               za neposredno davčno razbremenitev ljudi s povprečnimi plačami v državi. Po našemu
               razumevanju temu zdaj ne moremo reči obremenjevanje srednjega sloja. Hvala.</p>
            </sp>
            <sp xml:id="SDZ6-Izredna-13-2012-05-10.sp91">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Jožef Horvat.</p>
            </sp>
            <sp xml:id="SDZ6-Izredna-13-2012-05-10.sp92">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik. Spoštovane poslanke, spoštovani poslanci, gospa
               ministrica, ministra, državna sekretarja, lep pozdrav še enkrat s tega mesta, z mesta
               številka 90!</p>
               <p>Jaz razumem retoriko opozicije, razumem retoriko sindikatov, to je demokracija in
               upam, da bo tako vedno, tudi takrat, ko bo morda zob časa načel to prelepo kamnito
               skulpturo v preddverju te dvorane, kjer se dva fantka ruvata in enkrat je eden zgoraj
               kot pozicija, drugič je drugi spodaj kot pozicija. Imam pa, moram reči, neke dobre
               občutke, da se kljub vsemu naša medosna razdalja nekako le zbližuje, da nikoli ne bo
               nič, ker potem se vozilo prevrne. Morda je to samo lastnost ravninskega oziroma
               panonskega značaja, ampak sem prepričan, da se ne motim, in ko se bo ta retorika
               zaključila in ko bomo prišli v fazo glasovanja, da bomo pa le glasovali tako kot
               vedno, po svoji vesti.</p>
               <p>Želel bi si pa, da bi pa kljub vsemu tudi kritiki rebalansa proračuna Republike
               Slovenije za leto 2012 korektno, vsaj z enim stavkom povedali, zakaj je ta rebalans
               nujen. Poglejte, ta proračun za leto 2012 je imel takšen razkorak med porabo in
               prihodki, da so bili pravzaprav odhodki za 16,4 % višji od izraženi v prihodkih, da
               so bili višji za 16,4 %. To pomeni, poglejte, to pomeni, da če mi ne bi nič naredili,
               da vsak šesti evro oziroma še malo več, če sem bolj precizen, vsak šesti evro
               porabimo na puf, oziroma vsak šesti evro, ki ga porabimo, ga moramo vzeti na puf. Kdo
               v družinskem proračunu bi si to upal? Najbrž nobeden izmed nas.</p>
               <p>Sprašujem se tudi, ali je res, da naše odnose oziroma funkcioniranje države in
               funkcioniranje družbe uravnavamo izključno z denarjem? Trdim, da ni res. Vsakdo od
               nas se je kdaj srečal s kakšnim uspešnim menedžerjem, gospodarstvenikom, ki mu je z
               veseljem povedal, "poglejm, zdaj pa delam ta proizvod v večji količini z manj
               stroškov". To poznamo in imamo jih veliko v Sloveniji. Seveda vemo tudi, kaj je
               rezultat tega, z manj stroški večja proizvodnja. Rezultat je gotovo pridnost,
               inovativnost, so nove tehnologije, razvoj. In ravno to smo upoštevali, ko smo že na
               prejšnji seji Državnega zbora sprejeli novelo davčne zakonodaje, s katero spodbujamo
               raziskave in razvoj v gospodarstvu. Saj to se še vsi dobro spomnite. Pravite, da
               hitimo. Res je, hitimo, res pa je tudi, da ne drvimo. Ker, če bi drveli, je res, se
               strinjam z mojim kolegom Jožetom, da bi znalo biti, da se zaletimo v zid, da pa
               hitimo, je pa res. Zakaj? Zato, ker zaostajamo. In vsakdo, ki teče na takšne ali
               drugačne proge ali pa vozi formulo 1, dobi signal od svojega trenerja oziroma svoje
               ekipe, da mora preklopiti v višjo prestavo, da mora pohiteti, če želi, da bo prišel
               na cilj, tam nekje v zlati sredini. Jaz sem z zlato sredino čisto zadovoljen.
               Pravite, ne delajte vsega v letošnjem letu. Je res, saj ne delamo. Ker če bi rebalans
               oziroma te tako imenovane varčevalne ukrepe naredili vse letos v višini, da bi
               uravnotežili proračun, potem bi ti rezi morali biti vredni, kot sem že povedal v
               stališču Poslanske skupine Nove Slovenije, približno 2 tisoč 200 milijonov. To si
               težko predstavljamo, ampak takrat bi pa to pomenilo, da bi že malo manj kot vsak
               četrti evro, ki ga porabimo, morali vzeti na puf. To pa najbrž za državo ne bi bilo
               dobro. Očitate, da sprejemanje predlogov s strani Pozitivne Slovenije oziroma, bom
               rekel, s strani opozicije, da smo totalno ignorirali. Poglejte, v tistih nočnih
               sejah, ko smo se eni z drugim trudili, lahko rečem, to pa zdaj res govorim bolj na
               pamet, ker niti sam na pamet ne vem, koliko je bilo amandmajev, ampak tako na palec,
               približno 10 % vseh vloženih amandmajev pri obravnavi zakona za uravnoteženje javnih
               financ je bilo s strani opozicije in smo jih sprejeli. Približno 10 %. Seveda so tu
               tudi tisti, ki so bili identični s predlogi koalicije.</p>
               <p>Problemi ostajajo in bodo ostali, tudi ko bomo, upam, da bomo, v to sem prepričan,
               sam bom k temu prispeval svoj glas, sprejeli ta rebalans proračuna Republike
               Slovenije za letošnje leto, saj bomo letos približno 1 milijardo več porabili kot
               ustvarili. 1 milijardo, tisoč milijonov.</p>
               <p>Jaz apeliram na kolegice in kolege iz opozicije, da poskušamo to našo medosno
               razdaljo, bom rekel zdaj malo čustveno, med našimi srci še nekoliko zbližati, da bomo
               pokazali slovenski javnosti, da želimo tej državi dobro. Eno je sicer retorika, ko pa
               preidemo na dejanja in poslanec dela tako, da glasuje, odloča, potem pa smo bistveno
               bolj racionalni. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp93">
               <speaker>PREDSEDNIK DR. GREGOR VIRANT:</speaker>
               <p>Hvala, gospod Horvat, za lepo misel.</p>
               <p>Besedo ima gospod Janez Vasle.</p>
            </sp>
            <sp xml:id="SDZ6-Izredna-13-2012-05-10.sp94">
               <speaker>JANEZ VASLE (PS NSi):</speaker>
               <p>Pozdravljeni, gospod predsednik. Gospa ministrica, oba gospoda ministra, kolegice in
               kolegi!</p>
               <p>Jaz bi želel s svojim prispevkom malo sprostiti to napetost, ki jo čutimo že cel dan,
               ker vendar smo tukaj vsi za isto dobro stvar. Ne vem, če ste brali eno knjigo
               finskega pisatelja Paasilinna, ki je tam na začetku napisal, " smrt je najbolj resna
               stvar v življenju, pa še ta ne preveč". In tudi mi smo imeli kar nekaj kriz, glede na
               barvo mojih las in rahlo upognjen stas si lahko mislite, da sem s svojimi vrstniki
               doživel kar nekaj kriz v bivši državi, samo zakonske krize ni bilo med temi, ampak
               sem jih srečno preživel, kakor vidite. Prva, ki se je spomnim, je bil informbiro. Za
               kaj je šlo, seveda nisem vedel, se pa spominjam prestrašenih in resnih obrazov mojega
               očeta in sosedov, ker pri nas smo imeli edini radio v tistem železničarskem bloku,
               kjer smo živeli, in so stiskali te glave in bili bledi in debatirali in tako naprej.
               No, pa je šlo tisto srečno mimo. Potem je bila ena kriza, naslednja, ki se je
               spomnim, ta pa je bila že v Postojni, to je bila mednarodna kriza, ko je šlo za Trst
               in za svobodno tržaško ozemlje in smo tam mulci, 8, 9 let stari, kričali: "Dajte nam
               puške, gremo v Trst!" Dobro se spomnim tudi pomanjkanja osnovnih dobrin v tistem
               času. Spominjam se, da je moja mama morala zaradi teh dobrin, kljub temu da so bili
               boni in pike pa ne vem kaj vse, je bilo treba vseeno iti zelo zgodaj v trgovino,
               čakati v vrsti, da je sploh kaj dobila. Ko sem bil sam doma, ker je bil oče
               železničar in odsoten, je spraznila kredenco, posodo ven, mene not v tisto kredenco
               pa predal ven, da se ne bom zadušil in je šla čakat vrsto. In jaz sem tam pridno
               čakal. To je bila tudi ena taka kriza. Spominjam se pa iz tistega časa tudi bleščečih
               škornjev funkcionarjev in tistih usnjenih "montlov", svetlečih plaščev, ki so jih
               imeli predstavniki takratne oblasti. In zdaj, mimogrede, se spomnim, kateri so tisti,
               za katere je dobro, vsestransko poskrbljeno pri vsej revščini, ki jo imamo. No pa, da
               ne bom predolgo v tej arheologiji, se spomnim tudi časa relativnega blagostanja.
               Svetovnega prvenstva, recimo, hokej '66, ko smo ga imeli, in se spomnim takrat tudi,
               da smo se v delavskem razredu prvič srečali z bananami. Potem je pa začelo malo
               škripati proti koncu 60., začetku 70. let in se spominjam gospodarskih reform, tudi
               se je govorilo o zategovanju pasu in tako naprej. Ko sem jaz končal študij, kljub
               temu, da je bila taka reforma, kljub temu, da sem dobival štipendijo, se nisem mogel
               zaposliti in so mi to štipendijo poklonili samo zato, da nisem za službo prosil.
               Potem se spomnim, tega se že tudi mlajši spomnite, ko je vedno nekaj primanjkovalo,
               od luksuza, kot sta bili kavica in čokolada, in mesa ni bilo v mesnicah. Jaz se
               spomnim našega mesarja tam v Mengšu, ki je imel tako prazno mesnico, da se mu je
               sanjalo vsako noč, da kolje, da je meso prodajal. No, ampak je celo primanjkovalo
               tudi moke, sladkorja in tako naprej. Takrat se je tudi že začelo kazati, da smo
               časopis, ki je začel takrat; seveda Delo je že bilo; ampak da si vedel, ker je
               novejši izvod, si vedel po tem, da se je dnevno spreminjal kurs nemške marke, da si
               vedel, kako je bilo. In, če si dobil plačo, si jo čim prej pretopil v marke, da si
               več prihranil. Tako je bilo, ampak imeli smo pa srečo, da je bil Beograd kriv za vse.
               Jaz se spomnim enega Pavlihe, ki je imel zemljevid Jugoslavije narisan in eno kravo
               not. Gobec od te krave je bil v Sloveniji, vime pa v Beogradu. No, pa je vseeno
               nekako šlo, dokler je denar pritekal, pa tiskarno smo imeli pa vse te stvari, ampak
               pipica se je pa počasi zapirala in smo začeli varčevati. In se spomnimo časov
               par-nepar vožnje. Pa se spomnimo bencinskih bonov. Recimo, jaz se za te bencinske
               bone spomnim, jaz sem takrat v tistem času, 1982 do 1986, hodil na specializacijo iz
               pediatrije in sem svojo specializacijo opravil na potovanju iz Domžal v Ljubljano in
               nazaj s kolesom, ker se pač enostavno tistih 40 litrov ni izšlo na mesec, ki smo jih
               imeli. Pa se spomnimo depozita. Smo mogli pri prehodu na meji dati, ne vem koliko,
               500 tisoč dinarjev depozita, da smo lahko šli čez. In si ga nazaj čez pol leta dobil
               in je bil tisto drobiž. Ampak mi smo bili krivi, tisti, ki smo hodili čez mejo, za
               inflacijo. Ker smo hodili v Trst po kofe in v Celovec po kofe, ker ga ni bilo doma.
               Ampak to je bil depozit. No zdaj tega, hvala bogu, sploh ne opazimo. Jaz opažam in
               vem, da se je množica tistih, ki ne morejo sestaviti konca s koncem, povečuje, ampak
               teh ljudi ne vidimo, ker jih je sram, ker se ne kažejo iz te njihove situacije,
               čeprav niso sami nič za to krivi.</p>
               <p>Zdaj bom malo prišel na to varčevanje. Jaz ga vidim nekoliko drugače. Jaz bolj vidim
               varčevanje v prerazporeditvi, ker še zmeraj vidimo, da so parkirni prostori pred
               supermarketi zasedeni, da so pretirano napolnjeni vozički in tako naprej, če bi se to
               lahko kaj prerazporedilo, bi bilo tudi tistemu lahko individualno pomagati. Jaz to
               sam precej počnem v svoji stroki kot zdravnik in pa tudi materialno na različnih
               koncih. Mimogrede, če bi bili kolegi iz opozicije taki tudi, ko bi bili na poziciji,
               ker minister za finance bi bil pa isti, če se prav spomnim, ko se je sestavljala
               vlada, no... / izklop mikrofona/</p>
            </sp>
            <sp xml:id="SDZ6-Izredna-13-2012-05-10.sp95">
               <speaker>PREDSEDNIK DR. GREGOR VIRANT:</speaker>
               <p>Čas se je iztekel, hvala lepa.</p>
               <p>Gospa Janja Napast.</p>
            </sp>
            <sp xml:id="SDZ6-Izredna-13-2012-05-10.sp96">
               <speaker>JANJA NAPAST (PS SDS):</speaker>
               <p>Hvala lepa za besedo. Spoštovani predsednik, predstavniki Vlade, cenjeni kolegice in
               kolegi!</p>
               <p>Nisem popolnoma prepričana, če se dovolj zavedamo, da se Slovenija oddaljuje od
               povprečne razvitosti v Evropski uniji. Nevarno se znižuje tudi razpoložljivi dohodek
               prebivalstva, v ozadju pa so tudi strukturne slabosti gospodarstva. Ob dejstvu, da je
               pri nas znanja dovolj, pa smo, žal, prišli tako daleč, da le-tega večina mladih nima
               niti možnosti pokazati, niti možnosti uresničiti svojih ambicij in znanja, se človek
               upravičeno vpraša, kje smo se na poti do večje blaginje, sigurnosti izgubili, padli v
               nekakšen ritem stagnacije razmišljanja o razvoju in znanosti, bodisi v naravoslovju
               bodisi v družboslovju. Rada bi opozorila, da si kljub temu ne želim, da se ob
               uveljavljanju tehnoloških poklicev še naprej nadaljuje prekomerno metanje slabe luči
               na slovensko družboslovje in strokovnjake te stroke. Naša prihodnost in priložnost,
               da začnejo vsi ljudje živeti bolje, je v vzpostavitvi in spodbudi gospodarstva s
               pomočjo tehnoloških poklicev, saj danes pravzaprav živimo v svetu robotike. Pred
               kratkim sem slišala, da je dolg, ki smo si ga nakopali, simptom gospodarskih in
               družbenih napak, s čimer se popolnoma strinjam. V preteklosti smo se premalo
               osredotočali na tehnološki napredek in inovativno aktivnost. In zato smo tukaj, da to
               zaženemo in vzpostavimo, da pričnemo s politiko očiščenja in razdolževanjem, kar se
               tudi zavedamo. Na drugi strani pa me je najbolj zaskrbel podatek, da je v Sloveniji
               registriranih 258 samostojnih podjetnikov v domači in umetnostni obrti, v primerjavi
               z gradbenim sektorjem, kjer jih je nekaj več kot 12 tisoč. To je tudi stanje, ki
               kaže, kako smo do sedaj skrbeli za svoje korenine, svojo identiteto, jo spodbujali in
               podobno. Tudi tu bi lahko vzpostavili večjo sinergijo v spodbudo gospodarstvu, ta
               panoga bi dobro vplivala tudi na turizem.</p>
               <p>Vendar, spoštovani in spoštovane, prioritetno je treba poskrbeti, da se začne v naši
               državi varčevati. Ob tolikšni zadolženosti je realno in sama si finančno stabilno
               državo predstavljam oziroma jo pričakujem z vzpostavitvijo usklajenega modela
               varčevanja, ki je prej pravilo kot nujnost. Neracionalno bi bilo razmišljati, da teh
               ukrepov ne potrebujemo za spremembe na bolje. Edina začetna rešitev, ki bi zahtevala
               večjo podjetnost države, bi bila tudi umestitev fiskalnega pravila v Ustavo Republike
               Slovenije. Res pa je, da je pred Vlado velika odgovornost, da vzpostavi model, ki bo
               Slovenijo popeljal do resnično pravne države in bo deloval vsaj desetletje ali dve,
               saj je uveljavljanje zakonov in drugih pravil ter pravic namreč bistveno za delovanje
               visokega tržnega gospodarstva. Pri vsem tem pa je najpomembneje, da spremenimo
               mentaliteto in ne izgubimo delavnosti in motivacije. Čas je tudi, da se znebimo vloge
               žrtve in preprečimo beg možganov v bolj svobodno tržno gospodarstvo, ki domačim
               intelektualcem zaenkrat še nudi boljše življenje in prihodnost. Ne želim si, da bi
               optimizem, da nam lahko uspe, postal zgolj retorična floskula, saj lahko vsak v svoji
               skromnosti in veličini poda svoj prispevek k boljši družbi in stanju v naši
               državi.</p>
               <p>Drage poslanke in poslanci, jaz in mnogi izmed vas smo poleg tistih pisem, ki kažejo
               zaskrbljenost nad ravnanjem vlade, dobivala tudi pisma tistih državljank in
               državljanov, ki zaupajo varčevalnim ukrepom. In v njih so me pozvali in prosili, da
               naj prevzamem odgovornost ter glasujem za rebalans in uravnoteženje javnih financ in
               prevzamem odgovornost za prihodnost Slovenije. In jaz se absolutno z njimi strinjam.
               Hvala.</p>
            </sp>
            <sp xml:id="SDZ6-Izredna-13-2012-05-10.sp97">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Mag. Andrej Šircelj ima besedo.</p>
            </sp>
            <sp xml:id="SDZ6-Izredna-13-2012-05-10.sp98">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa. Še enkrat lep pozdrav vsem!</p>
               <p>Gospe in gospodje, mislim, da sprejetje in potem tudi izvedba tega rebalansa in
               zakona, ki je nekakšen dvojček temu predpisu, ne bo povzročila, da bi imeli velike
               zmagovalce in velike poražence. Navsezadnje gre tukaj le za evolucijo na področju
               zmanjševanja izdatkov, se pravi, gre za tisto, kar je nujno, da spravimo našo porabo
               v realne okvire. Na podlagi takšne zmanjšane porabe bo seveda veliko možnosti za
               razvoj, pripravljajo se razvoji projekti, pripravljajo se projekti na področju
               infrastrukture, projekti na področju cest, spremenjeni bodo z nadaljnjimi ukrepi,
               tudi pogoj gospodarjenja, zagotovljena bo večja pravna varnost in seveda zaradi tega
               bom ta proračun podprl. Namreč le realna poraba in nezadolževanje dajeta temelj za
               razvoj in s tem seveda tudi za višji standard državljanov in državljank. Hvala lepa.
            </p>
            </sp>
            <sp xml:id="SDZ6-Izredna-13-2012-05-10.sp99">
               <speaker>PREDSEDNIK DR. GREGOR VIRANT:</speaker>
               <p>Mag. Katarina Hočevar.</p>
            </sp>
            <sp xml:id="SDZ6-Izredna-13-2012-05-10.sp100">
               <speaker>MAG. KATARINA HOČEVAR (PS DL):</speaker>
               <p>Hvala za besedo. Lep pozdrav vsem prisotnim!</p>
               <p>Danes sprejemamo rebalans, ki v svoji osnovi pomeni razporejanje. Proces vnovične
               razporeditve oziroma uskladitve prihodkov in odhodkov in seveda je nujen zato, ker je
               bil tisti pred dvema letoma nerealno načrtovan. Katerakoli vlada bi bila, bi ta korak
               morala storiti, saj je trošenje sredstev, kot je bilo načrtovano takrat na dolgi rok,
               seveda nevzdržno. Žal pa imamo poleg tega podpovprečne gospodarske rezultate in pa
               nadpovprečna bremena. Zaradi tega se seveda nihče ne želi manj socialnih ugodnosti,
               vendar na dolgi rok tega cilja nadpovprečnih gospodarskih rezultatov in pa
               nadpovprečnih ugodnosti ne moremo doseči in zato moramo raven javne porabe
               prilagoditi sposobnostim gospodarstva.</p>
               <p>Sam sem bila pri vladnih ukrepih še posebej pozorna na družinsko politiko, ker imam
               tudi sama otroke. In moram reči, da me veseli, da je vlada kljub vsemu, pa čeprav
               lahko tudi rečemo, da z vsemi nismo zadovoljni, pripravila te ukrepe tako, da
               relativno več bremenijo tiste z višjimi dohodki. Tako se na primer pri otroškem
               dodatku ukinjata zgornja dva razreda, ostali ostajajo, to se pravi, govorimo o
               ukinitvi otroških dodatkov pri tistih, ki imajo več kot 650 evrov neto na družinskega
               člana. Tudi o subvencioniranju šolske prehrane je bilo prelitega veliko črnila,
               vendar starši otrok, ki imamo višje dohodke, res tega ne bomo imeli več
               subvencioniranega, za socialno ogrožene pa to še vedno ostaja. Tudi starševsko
               nadomestilo se res niža za 10 %, vendar imamo glede tega, če se primerjamo z drugimi
               državami, te ugodnosti še vedno nadpovprečne.</p>
               <p>Ocena finančnih posledic in številke v rebalansu kažejo, da je vlada najbolj skrbno
               porabo pripisala sebi pri plačah javnih uslužbencev in pa seveda pri ukrepih znotraj
               državne uprave in javnega sektorja. Tako, kot se v Državljanski listi trudimo preseči
               delitve na leve in desne, tako smo tudi prepričani, da je javni sektor treba gledati
               vključujoče. Enega ni brez drugega. Javni sektor je garant za uspešno gospodarstvo in
               skupaj morata biti v dobrem in slabem. In tako mora seveda tudi javni sektor deliti
               usodo gospodarstva. In, če so slabši gospodarski rezultati, moramo pač to na svoji
               koži občutiti tudi tisti, ki smo zaposleni v sferi negospodarstva, ker je tudi naša
               odgovornost, da zagotavljamo ustrezno poslovno okolje za gospodarstvo. Tu bi se
               mogoče dotaknila ukrepa, ki v Zakonu o uravnoteženje javnih finance omogoča pravno
               dopusten način prenehanja pogodbe o zaposlitvi tistim, ki te pogoje že izpolnjujejo.
               Trditi, da je to drastičen ukrep, je, po mojem mnenju, pretirano, ker je to sigurno
               boljša rešitev, kot pa odpuščanje javnih uslužbencev. Sama menim, da je v življenju
               včasih treba narediti korak nazaj, da lahko potem dva naprej. Mislim, da je pač v tem
               trenutku tudi država Slovenija v tej situaciji. V tem trenutku bomo res zategnili
               pas, tudi mogoče na katerem področju, ki nam ni najbolj povšeči, vendar bomo s tem
               tudi razbremenili gospodarstvo, ustrezni ukrepe na prihodkovni strani so vključeni v
               zakonu, in da bo s tem naše gospodarstvo zadihalo in tudi javni sektor postal bolj
               vitalen. Seveda nikogar nočemo slepiti, da ne bo tudi bolelo. Tudi v smislu
               gospodarske rasti. Nihče ne trdi, da so izposojene milijarde niso malce pomagale
               gospodarstvu. Vendar težava je v tem, in to je ključno sporočilo dolžniške krize v
               Evropi, da takšen način dolgoročno ni vzdržen in da lahko porabimo toliko, kolikor
               ustvarimo.</p>
               <p>V Državljanski listi verjamemo, da bodo ti ukrepi naši državi povrnili okrnjeno
               verodostojnost, ji omogočili ugodnejše pogoje financiranja in nekako postavili zdrave
               temelje gospodarske rasti.</p>
               <p>Omenjene so bile strukturne reforme, o katerih je govoril gospodarski minister. Res
               je, črnilo na predlogih prvih strukturnih reform se suši že vse od leta 2002. Takrat
               nam je šlo predobro, da bi razumeli potrebo po tem, da moramo to Slovenijo narediti
               konkurenčnejšo. Danes pa nam gre, žal, preslabo, da bi si še lahko zatiskali oči ali
               pa, če hočete, za vsako ceno nasprotovali tej vladi. Svet se ne bo prilagodil
               Sloveniji. Slovenija se mora prilagoditi svetu.</p>
               <p>Zaključila bi s tem, da vsako generacijo v nekem trenutku pokličejo pred sodišče
               zgodovine. Tisti pred nami, tudi nekateri borci, so žrtvovali več, kot si danes mi
               znamo predstavljati, da bi mi lahko živeli v blaginji in miru. Pokažimo, da smo
               vredni nasledniki tega. Sama uravnoteženje javnih financ razumem kot klic naši
               generaciji, vendar tudi naše breme. In edini način, ki se mu lahko izognemo, je ta,
               da ga preložimo na naše otroke. In na to v Državljanski listi ne bomo pristali.
               Verjamem, da tudi velika večina Slovenk in Slovencev ne. Gospodarske krize živijo od
               strahu in nepremišljenega ravnanja, zato ravnajmo pogumno in premišljeno.</p>
               <p>Iz tega razloga bom sama in bomo v Državljanski listi, podprli rebalans in zakon o
               uravnoteženju javnih financ. Hvala.</p>
            </sp>
            <sp xml:id="SDZ6-Izredna-13-2012-05-10.sp101">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Mag. Majda Potrata.</p>
            </sp>
            <sp xml:id="SDZ6-Izredna-13-2012-05-10.sp102">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod predsednik. Spoštovani predstavniki Vlade!</p>
               <p>Na nekaj stvari je vendarle treba odgovoriti. Nekdo je rekel, da iz krize vodi ena
               sama pot. Nikoli ni ene same poti. In tudi v Evropi je različna predstava o tem,
               katera od poti je boljša, učinkovitejša in sprejemljivejša za veliko večino ljudi. In
               vse bolj prevladuje mnenje, da ni zgolj varčevanje. Še več, rada bi vas opozorila na
               to, da je v poročilu OECD februarja letos povedano tudi to, da je najmočnejše
               sporočilo, da bomo plačali ceno, če ne bomo skrbeli za vseživljenjsko izobraževanje
               in zvišanje izobrazbene strukture. Kdo bo plačal ceno v nekaterih razvitih
               gospodarstvih, v nekaterih razvitih zahodnih družbah? To ceno plačujejo mladi. In
               zato sem presenečena, da se zliva toliko žvepla po opoziciji, ki samo opravlja svojo
               funkcijo, kakršno ima opozicija v vsaki demokratični državi, to pa je, da odgovorno,
               argumentirano odgovarja na tisto, kar koalicija ponuja. Koalicija si je izbrala za
               izhod iz krize pot, kakršno je mogoče razbrati iz rebalansa in zakona o uravnoteženju
               javnih financ. In na ta dva dokumenta, v izvorni obliki, se bom oprla in jaz na
               takšno pot ne morem pristati zaradi tega, ker je v večini prevladalo spoznanje, da
               moramo za dvig konkurenčnosti gospodarstva, za razvoj, za uravnoteženje za trajnostni
               razvoj več vlagati v raziskave in razvoj in v izobraževanje. Pravimo, da hočemo
               postati družba znanja, mi pa največji del varčevalnih ukrepov in rezov usmerjamo na
               področje izobraževanja, znanosti in kulture. 75 % neto rezov je v izobraževanju in
               znanosti in visokem šolstvu, 110 milijonov v tem slednjem in v izobraževanju 174
               milijonov.</p>
               <p>In kakšno funkcijo je odigrala opozicija pri tem, da je opozarjala, da se za
               navideznimi varčevalnimi ukrepi pravzaprav skrivajo strukturni premiki slovenske
               družbe. To so najhujši rezi, ki zlasti prizadenejo izobražene, še posebej ženske,
               zaradi tega, ker če gledate, kam gredo ti rezi in kje se bo 8 % znižanje plač tudi
               najbolj pokazalo, pa to ne samo kot kratkoročen učinek, ampak tudi kasneje na
               starost, ko se bo to odražalo v nižji osnovi za pokojnino. Torej, če gledamo na to,
               katere skupine prebivalstva, so najbolj prizadete, ugotavljam, da vsi niso enako
               prizadeti. Dobro je, da je sindikatom uspelo doseči, da se spremenjeni normativi in
               standardi umikajo iz predlaganih zakonov. Ali se res umikajo, bomo videli jutri pri
               obravnavi zakona. Jaz amandmajev v zvezi s tem še nisem videla, da bi to lahko
               trdila, da bo, ampak kakor koli pritisk opozicije, sindikatov in civilne družbe je
               pripomogel k temu, da so se nekateri najbolj nesprejemljivi, najbolj neuravnoteženi
               in prekomerni rezi v izobraževanju brez kakršnih koli jasnih predstav o tem, kakšne
               bodo posledice teh ukrepov, obljubili umakniti iz zakonodaje.</p>
               <p>Poglejte, predlagani ukrepi, ki posegajo v visoko šolstvo in znanost, so se zrcalili
               tudi v vloženih amandmajih na rebalans. Opozicija je predlagala 32-milijonski
               popravek, koalicija je izglasovala 8-milijonskega. Zdaj, kaj lahko to naredi za
               izpeljevanje programov v visokem šolstvu v drugi polovici letošnjega leta? Kam to
               vodi? Ja, če bomo tako rezali se bomo slej kot prej soočali s šolninami na drugi
               bolonjski stopnji.</p>
               <p>Kaj to pomeni za raziskave in razvoj? Zdaj, tukaj pa dovolite, bom pa malo po
               raziskavah, po analizah posegla zaradi tega, ker je bilo mogoče slišati toliko
               pavšalnih negativnih sodb o stanju v slovenski znanosti in izobraževanju, da je treba
               kakšno reči. Poglejte, izdatki za raziskave in razvoj kot delež v bruto domačem
               proizvodu v letu 2010 so bili v Sloveniji malenkost nad povprečjem EU, povprečje za
               EU 2, pri nas 2,11. Če gledam, kako so se gibali bruto domači izdatki za raziskave in
               razvoj, imam spet podatke od leta 1996 do 2011. Nadpovprečna rast v času najhujše
               gospodarske krize – od 1,66 v letu 2008 do 3 v letu 2011. Ali če bi gledali bruto
               domači proizvod in delež za raziskave in razvoj, spet večji. Lahko bi vam postregla
               tudi s podatki o tem, kolikšno je število znanstvenih objav na milijon prebivalstva,
               ker je bilo tudi tako slišati, kot da so naši raziskovalci čisto neproduktivni. 2
               tisoč 78, pa še decimalka je, v primerjavi s tisoč 830 kot povprečje v OECD in tisoč
               511 kot povprečje v Evropski uniji. Res je, da število objav še ne pove vsega o
               kakovosti, ampak število objav – tudi v Science in Nature, ki sta dve najbolj
               priznani znanstveni reviji –, delež raziskav raste. Nekaj je pa treba povedati – da
               smo pa neprimerljivi v primerjavi z drugimi evropskimi državami, ker imamo najbolj
               nestabilno financiranje znanosti. In tu bi bilo treba kaj narediti. In seveda tudi
               enega od zaključkov te analize, na katero se opiram in je nastala na mariborski
               univerzi, da je treba izboljševati mesta na evropskih in svetovnih lestvicah
               odličnosti, konkurenčnosti, uspešnosti, gospodarske rasti, kakovosti življenja,
               trajnostnega razvoja in tako naprej. Ampak, brez nič ni nič! Brez vlaganj v ta
               segment ne bomo ničesar dosegli. In to je tisto, zaradi česar jaz tega rebalansa, pa
               tudi naslednjega dokumenta ne morem podpreti, ker sem odgovorna, kot opozicijska
               poslanka sem odgovorna. Čeprav me niso slišali, ko sem veliko govorila, in na seji
               odbora, ki je matični odbor za to, je v večurni razpravi Vlada govorila o obeh
               zakonih manj kot 10 minut.</p>
               <p>Tu so razlogi za nepodporo. Hvala.</p>
            </sp>
            <sp xml:id="SDZ6-Izredna-13-2012-05-10.sp103">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Besedo ima mag. Ivan Vogrin.</p>
            </sp>
            <sp xml:id="SDZ6-Izredna-13-2012-05-10.sp104">
               <speaker>MAG. IVAN VOGRIN (NeP):</speaker>
               <p>Spoštovani gospod predsednik, spoštovana ministra, predstavniki Vlade, kolegice in
               kolegi, spoštovani državljanke in državljani!</p>
               <p>Morda malce za razbitje resnosti. Težko je seveda po takšni dolgi razpravi povedati
               še kaj resnično ustvarjalnega. Za tako odličnima govornikoma, kot sta bila pred mano,
               pa imam celo malo treme, pa kljub temu bom poskušal dodati svoj prispevek.</p>
               <p>Nedvomno se vsi strinjamo – in tu menim, da ni razlike v Državnem zboru –, da je
               treba izdatke zmanjšati, vsaj toliko, kot je predlog, ali še več, kajti ne gre,
               enostavno ne gre, kar vsi vemo, da bi porabili bistveno več, kot pa ustvarimo.
               Razlika je le v tem, kakšna so naša pričakovanja, komu in za koliko zmanjševati. Tu
               pa bi vendar bilo dobro, da bi dobro prisluhnili drug drugemu, pa tudi našim
               državljankam in državljanom. Seveda ne dvomim, da proračun in zakon o uravnoteženju
               javnih financ ne bosta sprejeta. Osebno pa menim, da z dnevom sprejetja se lahko tudi
               začne spreminjati, kajti živimo v dinamičnem, turbulentnem okolju, kjer je treba
               spremembe uvajati hitro. Osebno menim, da bi vendar bilo dobro, če ne zdaj, pa v
               bodoče, opraviti nekatere korekcije, o katerih sem že na Odboru za finance govoril.
               Namreč, če se nekomu, ki ima 600 ali 700 evrov neto plače, zmanjša plača za 8 % je to
               bistveno večji poseg, kot če se nekomu, ki ima 7 tisoč ali 4 tisoč ali 5 tisoč evrov
               neto plače, zmanjša za 8 % ali tudi za nekaj sto evrov. Namreč za neko normalno
               življenje je pač potrebno toliko in toliko denarja, tako imenovana košarica
               življenjskih potrebščin, ki je zaračunana in žal mi to ne zagotavljamo več. Jaz
               pričakujem in menim, da seveda pričakujejo tudi naši državljanke in državljani od
               vlade, da bo vladala. To pomeni, da bo sprejemala ukrepe, ki bodo omogočali
               državljankam in državljanom živeti. Bom konkretno povedal. Seveda, mi smo najprej
               sprejeli zelo bogato plačno reformo, bili zelo radodarni pri raznoraznih bonitetah in
               transferjih, kljub temu, da je določen del gospodarstva ali pa skoraj celoten del
               gospodarstva že dolgo nazaj, ni tri leta nazaj, ko je vlado prevzel Borut Pahor,
               opozarjal, da seveda ne bomo zdržali, ker premalo ustvarimo. Vendar, zdaj smo, kjer
               smo, in seveda jemati je težko. Jaz pričakujem, da nadaljujem tam, kjer sem nekako
               rdečo nit pustil, da bo vlada s svojimi odredbami, sklepi posegla tudi tam, kjer
               lahko. To pomeni, če bodo zdaj naši državljanke in državljani, v tem primeru seveda
               najbolj javni sektor, gospodarski sektor tako ali tako že doživlja težave kar nekaj
               let. Če se mu bodo zniževali prihodki, da bo seveda sprejel tudi sklepe, da se bodo
               znižale tudi komunalne storitve in druge storitve, ki so vezane na javna komunalna
               podjetja in sektor.</p>
               <p>Ker mi je čas potekel je seveda najboljše, da končam. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp105">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Želi še kdo razpravljati o splošnem delu proračuna? Ja, bom še enkrat odprl prijavo.
               Prosim, lahko se prijavite. Besedo ima gospod Janko Veber.</p>
            </sp>
            <sp xml:id="SDZ6-Izredna-13-2012-05-10.sp106">
               <speaker>JANKO VEBER (PS SD):</speaker>
               <p> Hvala za besedo. Še enkrat lep pozdrav!</p>
               <p>Pri nekateri razpravah je bilo še vedno zaznati, da je rebalans, ki ga imamo danes
               pred sabo, posledica predvsem tega, da se v zadnjih treh letih, recimo, ni
               obvladovalo razmer in da je to tisti razlog, zakaj so potrebni tako drastični posegi.
               Tukaj bi želel še enkrat zelo jasno povedati, da so bonitete Sloveniji začele padati
               od tistega trenutka, ko so začele padati reforme. Predvsem pokojninska reforma je
               bila tista, ki je bila nujna in p tudi življenjska, glede na to, koliko upravičencev
               do prejemanja pokojnin je v Sloveniji, in tudi glede na to, da je bilo vse manj
               zaposlenih zaradi gospodarske krize. To dejstvo je bilo treba nujno prenesti tudi v
               zakonodajo in s tem uravnotežiti javne finance. Namreč, več sredstev kot daješ iz
               proračuna, da poplačuješ zaslužene pokojnine, manj seveda ostaja za razvoj. In
               bistvena razlika med tem, kar se danes dogaja in kaj se je dogajalo v prejšnjem
               mandatu, je ta, da so bili vedno predlagani ukrepi za zmanjšanje porabe in na drugi
               strani seveda za povečanje prihodkov. Veriga se je pravzaprav strgala točno na tisti
               točki, ko se je pravzaprav spodbujalo referendume za vsako ceno, brez občutka
               odgovornosti za to, kaj pa se bo zgodilo, če ti pomembni ukrepi ne bodo sprejeti za
               uravnoteženje javnih financ. In tukaj smo se resnično srečevali z razmerami, kjer je
               tako opozicija družno sodelovala pri teh razpravah in spodbujala k referendumu kot
               seveda tudi sindikati, ki so, danes se to kaže, seveda tudi izgubili občutek za
               realnost glede tega, ali so ti ukrepi, ki so bili predlagani, res tako drastični, da
               jih ni bilo mogoče podpreti in zaključiti socialni sporazum in dogovor na način, da
               bi seveda lahko tudi se v praksi uveljavili. In v tem trenutku, ko smo v opoziciji,
               je bistvena razlika ravno ta, da se zavedamo posledic, ki so nastale zaradi ozkih
               političnih interesov, samo zato, da se pride na oblast, in tudi nekaterih, da pač
               opravičijo svoj obstoj, kot sindikati, malo mar jim pa je bilo za to, v kakšen
               položaj bo prišla država in v kakšen položaj bodo prišli prebivalci v Sloveniji. In
               danes je dejstvo, da so v najtežjem položaju ravno tisti, ki seveda prejemajo ravno
               nekoliko višje prihodke, da lahko govorimo o tem, da ne prejemajo najnižje plače ali
               pa minimalne plače, čeprav je treba poudariti in je prav, da smo v prejšnjem mandatu
               minimalno plačo dvignili zato, da zagotavljamo dostojno življenje. Zagotavljanje
               dostojnega življenja je eden od tistih kriterijev, ki v Sloveniji zagotovo mora imeti
               prednost. Ti posegi, s katerimi se srečujemo v tem rebalansu, po naši oceni ne bodo
               zagotavljali dostojnega življenja marsikateri družini, marsikateremu posamezniku in
               marsikateri inštituciji, ki je nujno potrebna za to, da življenje v Sloveniji teče
               organizirano in da seveda predvsem vemo, kaj počnemo. Ta ukrep, tako drastičen ukrep,
               s tem rebalansom pač posegamo pri zmanjšanju uporabe v višini 800 milijonov evrov, bo
               imel težave oziroma bo povzročal dodatne probleme tako pri gospodarski rasti kot tudi
               pri standardu ljudi. In še enkrat želim poudariti, ta standard ljudi ne bo na slabšem
               zaradi tega, ker prejšnja vlada nekaj ni predlagala, vse je bilo sprejeto, lepo vas,
               prosim, tukaj v Državnem zboru, padalo je potem skozi procese, ki so nastajali izven
               Državnega zbora in s pomočjo razprav v Državnem zboru, da je do tega prišlo. In ravno
               iz tega zavedanja, ker ne želimo povzročati enakih težav, menimo, da je prav, da
               poskušamo opozoriti na tiste razlike in tiste pomanjkljivosti, ki jih zaznavamo pri
               teh predlogih. In ti so, da se dejansko pregloboko reže v letu 2012, upad gospodarske
               rasti bo zagotovo bistveno zmanjšan standard življenjske ravni, in seveda opozarjamo
               na to, da pa vendarle določen krog ljudi puščate skorajda nedotaknjene in to so
               resnično tisti, ki imajo največ premoženja in največ prihodkov v državi. In ta
               neuravnovešenost je nekaj, o čemer je seveda treba govoriti na današnji seji – bodite
               prepričani, če bosta ta rebalans in zakon o uravnoteženju javnih financ sprejeta, se
               bo potem še več govorilo tam nekje, bi rekel, po poletju, ko bodo ti ukrepi začeli
               tudi delovati v praksi. Takrat boste mogoče razumeli, zakaj smo opozarjali na to, o
               čemer danes govorimo.</p>
               <p>Dejstvo je tudi, da ne čutimo v tem rebalansu prioritet razvoja. V prejšnjem mandatu
               smo jasno dali zelo velik poudarek razvoju železniške infrastrukture. Ko se je leta
               2008 prevzemala oblast, vodenje države, ni bil pripravljen niti en projekt.
               Avtocestni program se je zaključeval, pri železnicah ni bilo pripravljenega ničesar,
               ravno tako ne na razvojnih oseh, niti na tretji razvojni osi, 3A, niti na četrti osi.
               Vse te stvari smo seveda spravili v pogon. Danes sprašujem Vlado, zakaj se je
               odločila za tako drastičen poseg za zmanjšanje investicij v železniško
               infrastrukturo. Veliko projektov je pripravljenih, veliko prog je takšnih, ki so
               umeščene v prostor in so potrebne obnove in rekonstrukcije, da lahko prevzamejo večje
               obremenitve, omogočajo večjo hitrost in s tem tudi razvoj krajev, do koder te
               železnice tudi peljejo. S tem, ko se predlaga razveljavitev Zakona o namenskih
               sredstvih za financiranje železniške infrastrukture, z namenom, da se ta denar zopet
               razprši, tako deloma na železnice ali zelo malo na železnice in ponovno na ceste,
               imam občutek, da se vračamo v obdobje, ko zopet ni prioritet, katere investicije
               potrebujemo za razvoj, ampak ima prednost tisto dvorišče vsakega posameznika, ki je,
               recimo, tukaj v parlamentu ali v kabinetu ministrstva in želi imeti asfaltirano
               dvorišče iz državnega proračuna. Če bo šel denar v te namene, potem lahko verjamete,
               da bomo čez nekaj leti imeli še večje težave, kot če bi danes organizirano reševali
               najpomembnejše infrastrukturne projekte. In resnično sprašujem, zakaj je bilo treba
               zmanjšati sredstva za vzdrževanje javne železniške infrastrukture tam, kjer ni
               potrebnih dodatnih dovoljenj, recimo kočevska proga, ki bi morala biti dokončana v
               letu 2012. V programu je bilo zagotovljenih 21 milijonov evrov, ste spravili na vsega
               2 milijona v letu 2012. Ali lahko dobim odgovor – zakaj? Namenski vir še vedno velja,
               vendar ta namenski vir namenoma usmerjate drugam. Prejšnja vlada se je odločila, da
               organizirano pomaga tistim območjem, ki sta jih gospodarska in finančna kriza najbolj
               prizadeli. Za Pomurje smo sprejeli zakon, za Pokolpje, kjer je Bela krajina,
               Kočevska, smo sprejeli zakon o skladnem regionalnem razvoju, kjer določamo, da tam,
               kjer je brezposelnost večja kot 18 %, interveniramo z dodatnimi ukrepi. In sprašujem,
               koliko teh dodatnih ukrepov za Pokolpje je v tem rebalansu planiranih, kdaj bo prvi
               razpis za zagotavljanje novih delovnih mest, za širitev proizvodnje. Infrastruktura,
               ki sem jo omenjal, je sestavni program razvoja tega območja, to območje nima
               avtocest, to območje zdaj ne bo imelo niti železnice in ima zastarelo cestno
               infrastrukturo. In zelo konkretno vprašanje: Kdaj lahko pričakujemo zaključek proge
               proti Kočevju, kdaj lahko pričakujemo prvi razpis za pomoč gospodarstvu na območju
               Pokolpja, Beli krajini in na Kočevskem, v kakšni višini, in ali izvajate sklep
               prejšnje vlade, da ima to območje prednost na vseh razpisih in ima prednost pri vseh
               prioritetah posameznih ministrstev? Karkoli se dogovorite pri posameznem ministrstvu,
               kako boste peljali razvoj, je sklep prejšnje vlade, da imajo prednost takšna območja,
               ki so obmejna, kjer je velika brezposelnost, kjer so velike gospodarske težave, kjer
               je treba intervenirati. Ali lahko dobim odgovor, koliko je planirano za takšna
               območja v tem proračunu? Hvala.</p>
            </sp>
            <sp xml:id="SDZ6-Izredna-13-2012-05-10.sp107">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Besedo ima gospa Patricija Šulin.</p>
            </sp>
            <sp xml:id="SDZ6-Izredna-13-2012-05-10.sp108">
               <speaker>PATRICIJA ŠULIN (PS SDS):</speaker>
               <p>Predsedujoča, hvala za besedo. Pozdrav vsem prisotnim!</p>
               <p>Tako kot se človek tekom življenja srečuje z vzponi in padci, z uspehom in neuspehom,
               se z vsem tem srečuje tudi država. In če se mora posameznik ali družina v primeru
               spremenjenih ekonomskih zmožnosti ustrezno obnašati, potem razumem, da se mora tudi
               država. Če znaša slovenski javnofinančni primanjkljaj že več kot 6,4 % bruto domačega
               proizvoda in ga mora do leta 2013 znižati pod 3 %, na trajen in kredibilen način,
               potem mora nekaj narediti danes in ne jutri, hitro in ne šele prihodnje leto,
               vsekakor pa po temeljitem premisleku, ki ga je Vlada opravila, kar dokazuje tudi
               podpis zaveze 26 sindikatov, da ne bodo vlagali referendumskih zahtev. V nasprotju z
               opozicijo, ki, kot sem razumela, v nobenem ukrepu Vlade, prav nobenem, ne vidi prave
               rešitve.</p>
               <p>Vlado v prvi vrsti skrbi za Slovenijo in njene države, za njene prihodnje rodove,
               zato ta njena visoka zavest in prizadevanje za vpis fiskalnega pravila v našo ustavo.
               Če v prihodnjem letu ne znižamo primanjkljaja pod 3 % bruto domačega proizvoda, nama
               lahko zaradi nespoštovanja priporočil Sveta, le-ta zaustavi izplačilo sredstev iz
               kohezijskega sklada. Se strinjam, da je treba ustvariti ugodno okolje za gospodarsko
               rast, vendar za večje investicije samo proračun to ne more več biti, temveč je treba
               z jasnimi ukrepi tako domače kot gospodarske politike dati jasen signal tujim
               investitorjem, kar nam doslej ni najbolje uspevalo. In na tem področju smo že
               sprejeli nekaj ukrepov prejšnji mesec, so pa to ukrepi, ki se ne odrazijo takoj.</p>
               <p>Moram povedati, da je za mene uganka, kako s "pingvini na Antarktiki" zaženeš
               gospodarstvo. Prav tako je za mene uganka, kako lahko imaš družinsko premoženje,
               vredno 14 milijonov evrov, če si zaposlen v javni upravi, v javnem podjetju ali pa če
               si, na primer, župan. Po moji oceni je to možno le, če si takšno premoženje skoraj v
               celoti podedoval ali če si ga pridobil nezakonito. Ob takšnih primerih, ki so v
               vsakdanjem življenju vidni, izhajajo očitki javnosti po obdavčitvi bogatih, ki jih pa
               moramo ločiti na tiste, ki so svoje premoženje pridobili na zakonit način, in na
               tiste, ki so ga pridobili nezakonito. In slednji nas morajo skrbeti.</p>
               <p>Na temu mestu pozdravljam ukrepe Vlade v smeri ustanovitve posebne specializirane
               skupine za davčni nadzor z možnostjo uporabe instituta zavarovanja davčnega dolga z
               začasnim zasegom oziroma blokado premoženja. To pomeni, da je treba povečati tudi
               učinkovitost nadzora nad izvajanjem davčnih predpisov in plačevanjem obveznih dajatev
               ter ob skupnem delu Davčne in Carinske uprave okrepiti in razširiti postopke nadzora
               različnih dejavnosti, predvsem rizičnih in sive ekonomije.</p>
               <p>Otroci so naša prihodnost. Res je. Skrb staršev ob spremembi šolske zakonodaje izhaja
               tudi iz napačne interpretacije Zakona o organizaciji in financiranju vzgoje in
               izobraževanja. Državna sekretarka je poudarila, da se podružnične šole ne bodo
               ukinile in da tako tudi ni bilo nikoli mišljeno, saj pomenijo prav podružnice v
               manjših krajih, na podeželju in v demografsko ogroženih krajih razvoj kraja. To v
               konkretnem, praktičnem pomeni, da se podružničnih šol Osnovne šole Solkan, Gragar in
               Trnovo, ne ukinja, kar tudi pomeni, da se nikjer v državi podružničnih šol ne ukinja.
               Prav tako se ne ukinja matične šole, ki v krajih, kjer imajo dve ali več osnovnih
               šol, zaradi skupnega šolskega okoliša, postane podružnična šola. Ničesar se ne
               ukinja, spremeni se le status šole. Verjamem, da se bo prehod spremembe števila
               učencev v oddelkih med šolama uredil na ustrezen način. Poudarjam pa, da se nobene od
               šol, ki so v naši državi, ne ukinja.</p>
               <p>Če smo člani matičnega delovnega telesa Odbora za finance in monetarno politiko
               preživeli skorajda dva dni in noči v Državnemu zboru, je bilo to verjetno edino
               potrebno. In če vsi razumemo, da so razmere težke, da je treba znižati javno finančni
               primanjkljaj, potem upam, da razumemo tudi nujno, da v tej situaciji vsak, ki ni
               socialno ogrožen, prispeva v skladu z ukrepi, ki jih je predlagala Vlada. In menim,
               da je Vlada v dani situaciji in v danih možnostih, ki jih vsi poznamo, naredila
               maksimalno.</p>
               <p>Opažam pa, da opozicija v bistvu skrbi za enotnost zdajšnje koalicije, ki je v
               prejšnji Vladi ni bilo in je padla zaradi notranjih sporov in ne zaradi
               opozicije.</p>
            </sp>
            <sp xml:id="SDZ6-Izredna-13-2012-05-10.sp109">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Kljub času, ki nam ga za razpravo v splošnem delu ostaja relativno malo, ponovno
               odpiram razpravo, če želi še kdo razpravljati. Ne želi v temu delu nihče več
               razprave. Je to vaše proceduralno vprašanje?</p>
               <p>Prosim, gospod Veber, proceduralno.</p>
            </sp>
            <sp xml:id="SDZ6-Izredna-13-2012-05-10.sp110">
               <speaker>JANKO VEBER (PS SD):</speaker>
               <p>Hvala, predsedujoča.</p>
               <p>Pogovarjamo se o najpomembnejšem dokumentu v tem mandatu. Moram priznati, da se Vlada
               praktično ne vključuje v razpravo. Kljub vsemu mislim, da je bilo nekaj konkretnih
               vprašanj, kljub vsemu mislim, da je bilo tudi nekaj konkretnih razmišljanj o tem,
               kako in kakšne posledice bo sprejem tega rebalansa imel in kaj v tistem primeru, če
               bo do teh posledic resnično prišlo, zaradi premajhnih sredstev za delovanje sistema
               države. Na takšna vprašanj, mislim, da bi bilo vendarle treba tudi s strani Vlade
               dobiti odgovor, saj temu je tudi namenjena razprava v Državnem zboru.</p>
               <p>Predsedujoča, proceduralno predlagam, da pozovete Vlado, da poda odgovore na
               vprašanja, ki so bila zastavljena s strani poslank in poslancev pri razpravi o
               rebalansu za leto 2012.</p>
            </sp>
            <sp xml:id="SDZ6-Izredna-13-2012-05-10.sp111">
               <speaker>PODPREDSEDNICA ROMANA TOMC:</speaker>
               <p>Hvala lepa za vaš predlog. Vlada se seveda lahko javi kadarkoli to želi ali ima
               potrebo. Predvidevam, da se bo javila tudi v okviru razprav o posebnem delu. V tem
               delu zaključujem razpravo in vas obveščam, da bomo glasovanje o splošnem delu
               predloga rebalansa proračuna v skladu s časovnim potekom seje zbora opravili v petek
               11. 5. 2012 v okviru glasovanj, pol ure po prekinjeni 6. točki dnevnega reda.</p>
               <p>Prehajamo na obravnavo posebnega dela predloga rebalansa proračuna. Ponovno
               sprašujem, želi kdo razpravljati? Vidim samo eno roko, torej dajem besedo gospodu
               Samu Bevku.</p>
            </sp>
            <sp xml:id="SDZ6-Izredna-13-2012-05-10.sp112">
               <speaker>SAMO BEVK (PS SD):</speaker>
               <p>Hvala za besedo, gospa podpredsednica. Spoštovani zbor!</p>
               <p>Tudi jaz bi rad dobil odgovor na moje vprašanje, ki sem ga že pri prvem delu razprave
               o rebalansu postavil, in sicer ali so v tem rebalansu proračuna za leto 2012
               zagotovljena sredstva za nekatere nujne programe Republike Slovenije v kulturi. Se
               pravi, ali so zagotovljena sredstva za izvajanje zakona o tako imenovanem kulturnem
               tolarju oziroma evru. Prosil bi, če lahko Vlada odgovori na to vprašanje. Hvala lepa.
            </p>
            </sp>
            <sp xml:id="SDZ6-Izredna-13-2012-05-10.sp113">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Želi še kdo razpravljati? Ne želi nihče več razpravljati. Jaz sem prej pojasnila, da
               se Vlada lahko javi in odgovarja, če to želi.</p>
               <p>Izvolite, proceduralno.</p>
            </sp>
            <sp xml:id="SDZ6-Izredna-13-2012-05-10.sp114">
               <speaker>JANKO VEBER (PS SD):</speaker>
               <p>Hvala, predsedujoča.</p>
               <p>Glede na to, da Vlada očitno ne želi dati niti nobenega odgovora in se vključevati v
               to razpravo, proceduralno predlagam, da pač zapustijo dvorano, saj pravzaprav ne
               sodelujejo v razpravi. Hvala.</p>
            </sp>
            <sp xml:id="SDZ6-Izredna-13-2012-05-10.sp115">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Jaz sem prepričana, da poslušajo te predloge, gotovo koristi. Gospod minister
               Bogovič, izvolite.</p>
            </sp>
            <sp xml:id="SDZ6-Izredna-13-2012-05-10.sp116">
               <speaker>FRANC BOGOVIČ:</speaker>
               <p>Lep pozdrav! Spoštovani poslanke in poslanci, spoštovana podpredsednica, kolegice in
               kolegi!</p>
               <p>Večina tega dne sem preživel danes tu med vami. V teh razpravah je gospod Židan
               naslovil nekatera vprašanja, ki so se nanašala na področja kmetijstva in okolja. Bila
               so tudi nekatera druga vprašanja, ki se nanašajo na ostale kolege. Nekaj bom poskušal
               odgovoriti oziroma povedati svoja stališča v tem splošnem delu te javne razprave, ki
               je sicer potekala zelo obširno v besednjaku, ki smo ga v zadnjih tednih tudi že bili
               vajeni v slovenskem javnem prostoru. Upam, da pa bo prevladal razum in da bomo v
               letošnjem letu, v tem težkem letu, ko je treba sprejeti določene drastične ukrepe, ki
               jih v Sloveniji, kot smo slišali, danes in v zadnjem času nismo sprejemali, sprejeli,
               mogoče je prvič to toliko težje. Verjamem pa, da se bomo s podobnimi problemi
               srečevali tudi jeseni, ko bomo morali pripraviti proračun za leto 2013 in leto
               2014.</p>
               <p>Kar se tiče tistega dela, ki se nanaša na kmetijstvo in okolje, lahko mirno
               odgovorim, da smo pri sledenju ciljev upoštevali to, da se bo plačna politika v
               sedmih mesecih tega leta spremenila. Zaradi tega je bilo tudi določeno zmanjšanje na
               integralnem delu proračuna. Po teh zaključenih pogajanjih bo potreben še ponoven
               preračun. V skladu z usmeritvijo vlade je dogovorjeno, da bomo poiskali še notranje
               rezerve, ki bodo pač potrebne, kajti na začetku pogajanj se ni točno vedelo, ali bodo
               odpravljena plačna nesorazmerja ali ne bodo, ali bo šlo za pavšalno zmanjšanje ali
               samo za linearno zmanjšanje plač, in to vpliva predvsem v tistem delu v našem
               sektorju, kjer je cela vrsta javnih služb, kjer imajo nekateri kar precej zaostanka z
               obema odpravama teh zaostankov pri plačah.</p>
               <p>Kar se tiče ostalega kmetijskega dela, smo imeli to logiko, da smo poizkušali v delu
               sredstev, ki se nanašajo na program razvoja podeželja in tudi na subvencijsko
               politiko, ohranjati obstoječi tempo kot je bil v preteklih letih, se pravi, da se s
               temi sredstvi, ki so, resnici na ljubo, tudi od tričetrt, pa do 85 % sredstva
               Evropske unije, da se v tekočem letu sredstva izplačajo in da sledimo temu tempu tudi
               pri programu razvoja podeželja. Računamo, da bomo z obstoječimi sredstvi izpeljali
               zelo korektno ta del kmetijske politike, ki je tudi ključen pri samem zagotavljanju
               samooskrbe v slovenskem prostoru.</p>
               <p>Kar se tiče kohezijske politike, je tudi v programu, ko je bilo danes govora o
               črpanju evropskih sredstev, imela vlada takšen pristop na vseh področjih, da se je v
               proračunu znašlo tisto, za kar so izdani sklepi podpisane pogodbe, in ocenjujemo, da
               je realno, da se v letošnjem letu stvari realizirajo. Ni se šlo pa v tem modelu kot v
               preteklih letih, ko je vsako ministrstvo zase prihranilo še nek kupček sredstev za
               vsak slučaj, če bo kakšen projekt več. Potem smo bili priča, kot vsi dobro veste, da
               se je pri črpanju evropskih sredstev od planiranih sredstev realizirala na koncu leta
               polovica ali pa še manj na nekaterih področij. Kot sem že dejal, v letošnjem letu je
               princip ta, da so bila sredstva v tisti višini, za katere so izdani sklepi, podpisane
               pogodbe v proračunu, tudi na kohezijskem delu je tako. V okviru proračunske rezerve
               države pa so zagotovljena sredstva, da se tekom leta lahko prerazporedijo na
               kohezijske projekte za ta integralni del, za slovenski delež tudi manjkajoča
               sredstva, ki jim lahko vedno koristimo tudi dodatna sredstva. Predvsem na koheziji,
               ki je združena, kot veste, iz okoljsko-prometne infrastrukture, prihaja na področju,
               ki ga je gospod Veber izpostavil, na področju železnice do precej primerov, ko je
               enostavno ugotovljeno, da zdaj, ko se proračun sredi leta tudi pripravlja, da
               enostavno ni moč realizirati nekaterih projektov – to zdaj govorim iz razprav iz
               Vlade – in predvsem na projektu drugega tira je prišlo tudi do ugotovitve, da je
               dejansko premalo časa, da bi se tudi v tem kohezijskem obdobju ta sredstva lahko
               realizirala. Zato se znotraj koordinacije, ki jih tudi po vsaki seji Vlade vodi
               gospodarski minister gospod Žerjav, že pripravlja predlog, po katerem se bo del
               kohezijskih sredstev prestavljal na druga področja. Kot ste videli v samem proračunu,
               resnično v letošnjem letu težko govorimo, da si je katerikoli od poslancev, ali
               ministrov, ali članov kabineta iskal tiste kotičke po svoji bližini, kajti vidimo, da
               so investicije v sled situacije zelo skrčene. Ta prerazporeditev, ki pa se, predvsem
               za železnice, ugotavlja, da bo en del sredstev prerazporejen, je pa predviden
               predvsem na energetski učinkovitosti in obnovi objektov v javnem sektorju, kjer
               ocenjujemo, da so tudi prihranki v veliki meri možni.</p>
               <p>Toliko o tistih področjih, ki se tičejo našega ministrstva, in v enem delu tudi iz
               teh skupnih razprav okoli samega črpanja evropskih sredstev.</p>
            </sp>
            <sp xml:id="SDZ6-Izredna-13-2012-05-10.sp117">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Izčrpali smo želje po razpravi, zato zaključujem razpravo k posebnemu delu predloga
               rebalansa.</p>
               <p>Prehajamo na razpravo o vloženih amandmajih, ki jo bomo opravili na podlagi pregleda
               vloženih amandmajev z dne 10. maja 2012. Prehajamo na uporabnika pod zaporedno
               številko 1511, Generalni sekretariat Vlade. V razpravo dajem podprogram Dejavnost
               političnih institucij ter amandma, ki so ga vložili naslednji predlagatelji:
               Poslanska skupina Pozitivne Slovenije, Poslanska skupina Slovenske demokratske
               stranke, Poslanska skupina Socialnih demokratov, Poslanska skupina Državljanske
               liste, Poslanska skupina Slovenske ljudske stranke, Poslanska skupina Demokratične
               stranke upokojencev Slovenije in Poslanska skupina Nove Slovenije. Če dovolite,
               spoštovane kolegice in kolegi, bom za vse te zadnje navedene od Poslanske skupine
               Slovenske demokratske stranke naprej v nadaljevanju uporabljala besedo koalicija, da
               ne bomo brali več, kot je treba. Torej, v razpravi je amandma, ki sem ga navedla.
               Želi kdo razpravljati? Razumem, da smo, ste omejeni s časom. Ne vidim nobene želje po
               razpravi.</p>
               <p>Prehajamo na naslednjega proračunskega uporabnika, in sicer na Ministrstvo za
               gospodarski razvoj in tehnologijo, kjer so vloženi amandmaji k štirim podprogramom,
               in sicer k podprogramu Podpora prestrukturiranju nefinančnih družb je predlagatelj
               Poslanska skupina Pozitivne Slovenije. Želi kdo razpravljati? <stage>(Ne želi.)</stage></p>
               <p>K podprogramu Spodbujanje tujih investicij in odprtosti gospodarstva, prav tako
               amandma Poslanske skupine Pozitivne Slovenije. Ni razprave.</p>
               <p>Tretji podprogram Podpora tehnološkim razvojnim projektom, kjer je prav tako amandma
               vložila Poslanska skupina Pozitivne Slovenije.</p>
               <p>Izvolite, proceduralno.</p>
            </sp>
            <sp xml:id="SDZ6-Izredna-13-2012-05-10.sp118">
               <speaker>JANI MÖDERNDORFER (PS PS):</speaker>
               <p>Spoštovana podpredsednica, zdaj imamo sicer možnost, da tole poslušamo kar naprej,
               vemo pa vsi, da časa ni več, zato predlagam, da raje pozovete, ali namerava sploh še
               kdo razpravljati o amandmajih, zato da zaključimo tole hecno branje, ki je v resnici
               tečno vam in nam vsem skupaj. Vsi vemo, koliko je ura – razprav ne bo, razen tistih,
               ki še imajo čas, ti pa naj povedo. Ne bi pa želel motiti, da izpeljete svoj obvezen
               ciklus, ki ga imate predpisanega, če se boste tako odločili. Ampak mislim, da ni
               nobenega posebnega razloga, da tega ne bi naredili. Hvala.</p>
            </sp>
            <sp xml:id="SDZ6-Izredna-13-2012-05-10.sp119">
               <speaker>PODPREDSEDNICA ROMANA TOMC:</speaker>
               <p>Hvala lepa za proceduralni predlog. Sicer bi se strinjala z vami, da je tudi meni
               malo neprijetno, da berem toliko časa pravzaprav ene in iste stvari, vendar se bomo
               držali poslovnika. Nekateri še imajo čas za razpravo in morda se bodo želeli
               vključiti. Seveda, na tem mestu se k vsakemu amandmaju lahko potencialno vključi tudi
               Vlada, če bo to želela. Torej, gremo naprej.</p>
               <p>Na podprogram Podpora prestrukturiranju nefinančnih družb, kjer sta amandma vložila
               poslanka mag. Barbara Žgajner Tavš ter poslanec Jože Velikonja.</p>
               <p>Prehajamo na naslednjega uporabnika, Urad Republike Slovenije za intelektualno
               lastnino, kjer imamo en podprogram in vložen amandma. Podprogram se imenuje Poslovno
               okolje za podjetništvo in konkurenčnost, kjer je amandma vložila Poslanska skupina
               Pozitivne Slovenije. Želi morda kdo razpravljati? <stage>(Ne.)</stage></p>
               <p>Prehajamo na naslednjega uporabnika, Ministrstvo za kmetijstvo in okolje ter
               podprogram Ukrepi za stabilizacijo trga. Tu so amandma vložile poslanske skupine
               koalicije. Ugotavljam, da ni razprave.</p>
               <p>Prehajamo na naslednjega uporabnika, Veterinarska uprava Republike Slovenije,
               podprogram Varna hrana in veterinarstvo, kjer so amandma vložile poslanske skupine
               koalicije.</p>
               <p>Jaz bi vas vseeno prosila, da me jasno in glasno prekinete, če boste imeli kakšno
               željo po razpravi, sicer pa bi šli čim hitreje skozi to.</p>
               <p>Smo pri uporabniku Ministrstvo za infrastrukturo in prostor, pri podprogramu Promet
               in prometna infrastruktura in amandmaju, ki ga je vložila Poslanska skupina Pozitivne
               Slovenije.</p>
               <p>Naslednji uporabnik, Ministrstvo za delo, družino in socialne zadeve in podprogram
               prejemki in pravice brezposelnih oseb, kjer imamo en amandma vložen s strani
               koalicije in tudi spremembo k temu amandmaju, ki ste jo prejeli na klop. Ne vidim
               želje po razpravi k temu podprogramu in k temu amandmaju.</p>
               <p>Naslednji podprogram je podprogram Socialne pomoči, varstvenih dodatkov in drugih
               transferov za zagotavljanje socialne varnosti. Amandma je vložila Poslanska skupina
               Pozitivne Slovenije.</p>
               <p>Naslednji program tega uporabnika je podprogram Socialno-varstvene storitve, amandma
               je vložila Poslanska skupina Pozitivne Slovenije.</p>
               <p>K podprogramu Družinski prejemki in starševska nadomestila so amandma vložile
               poslanske skupine koalicije, tudi spremembo k temu amandmaju, ki ste jo tako kot
               ostale dobili na mizo.</p>
               <p>Sledi podprogram Družinski prejemki in starševska nadomestila. Amandma je vložila
               Poslanska skupina Pozitivne Slovenije.</p>
               <p>K podprogramu Varstvo otrok in družine je prav tako Poslanska skupina Pozitivne
               Slovenije vložila amandma.</p>
               <p>Enako Poslanska skupina Pozitivne Slovenije amandma k podprogramu Bolniška
               nadomestila in drugi transferji obolelim. To so bili podprogrami, ki so se nanašali
               na uporabnika Ministrstva za delo, družine in socialne zadeve.</p>
               <p>Sedaj pa prehajamo na uporabnika Ministrstva za izobraževanje, znanost, kulturo in
               šport. Imamo osem podprogramov, prvi izmed njih je podprogram Visokošolsko
               izobraževanje. Amandma so vložile Poslanska skupina Pozitivne Slovenije in Poslanska
               skupina Socialnih amandmajev. To je prvi amandma.</p>
               <p>Drugi amandma k istemu uporabniku in istemu podprogramu pa so vložile poslanske
               skupine koalicije. Sem videla željo po razpravi? Prijava teče, gospa Potrata prosim,
               če se prijavite. Žal moram formalno ugotoviti, da je čas za razpravo potekel.</p>
               <p>In prehajamo na naslednji podprogram, to je podprogram Raziskovalni programi in
               projekti, kjer sta prav tako vložena dva amandmaja, in sicer prvi amandma Poslanske
               skupine Pozitivne Slovenije in Poslanske skupine Socialnih demokratov in drugi
               amandma so vložile poslanske skupine koalicije, tudi s spremembo, ki ste jo dobili na
               klop.</p>
               <p>Naslednji podprogram so Človeški viri v podporo znanosti, visokega šolstva in
               tehnološkega razvoja. Prav tako dva amandmaja, prvega sta vložili Poslanska skupina
               Pozitivne Slovenije in Poslanska skupina Socialnih demokratov, drugi amandma so
               vložili poslanci koalicije.</p>
               <p>Prehajamo na podprogram Raziskovalna infrastruktura, kjer sta vložena dva amandmaja.
               Prvi amandma Poslanske skupine Pozitivne Slovenije in Poslanske skupine Socialnih
               demokratov in drugi amandma, ki so ga vložili poslanci koalicije, skupaj s
               spremembami.</p>
               <p>Naslednji podprogram je Podpora tehnološkim razvojnim projektom, kjer so vložili
               amandma poslanci koalicije, skupaj s spremembo.</p>
               <p>Nadaljujemo s programom Predšolska vzgoja. Amandma so vložili poslanci koalicije,
               vložili so tudi spremembo k temu amandmaju. K temu podprogramu imamo še drugi
               amandma, in sicer amandma Poslanske skupine Pozitivne Slovenije.</p>
               <p>Prehajamo na podprogram Osnovno šolstvo, kjer sta prav tako vložena dva amandmaja,
               prvi amandma poslancev koalicije in drugi amandma poslancev Poslanske skupine
               Pozitivna Slovenija.</p>
               <p>Naslednji podprogram Programi v kulturi in mediji. K temu podprogramu so pa vloženi
               štirje amandmaji, če tukaj pravilno vidim, in sicer prvi amandma so vložili poslanci
               koalicije, drugi amandma Poslanska skupina Pozitivna Slovenija, tretji amandma prav
               tako Poslanska skupina Pozitivna Slovenija in četrti amandma prav tako Poslanska
               skupina Pozitivna Slovenija.</p>
               <p>Prehajamo na novega uporabnika, to je uporabnik Okrožno sodišče v Kopru. Podprogram
               Alternativno reševanje pravosodnih sporov in amandma Poslanske skupine Pozitivna
               Slovenija.</p>
               <p>Uporabnik Okrožno sodišče v Kranju, podprogram Alternativno reševanje pravosodnih
               sporov in amandma Poslanske skupine Pozitivna Slovenija.</p>
               <p>Uporabnik Okrožno sodišče v Ljubljani, podprogram Alternativno reševanje pravosodnih
               sporov in amandma Poslanske skupine Pozitivna Slovenija.</p>
               <p>Uporabnik Okrožno sodišče v Mariboru, podprogram Alternativno reševanje pravosodnih
               sporov in amandma Poslanske skupine Pozitivna Slovenija.</p>
               <p>Uporabnik Okrožno sodišče v Murski Soboti, podprogram Alternativno reševanje
               pravosodnih sporov in amandma Poslanske skupine Pozitivna Slovenija.</p>
               <p>Uporabnik Okrožno sodišče v Novi Gorici, podprogram Alternativno reševanje
               pravosodnih sporov in amandma Poslanske skupine Pozitivna Slovenija.</p>
               <p>Uporabnik Okrožno sodišče v Novem mestu, podprogram Alternativno reševanje
               pravosodnih sporov in amandma Poslanske skupine Pozitivna Slovenija.</p>
               <p>Uporabnik Okrožno sodišče v Krškem, podprogram Alternativno reševanje pravosodnih
               sporov in amandma Poslanske skupine Pozitivna Slovenija.</p>
               <p>Uporabnik Okrožno sodišče na Ptuju, podprogram Alternativno reševanje pravosodnih
               sporov in amandma Poslanske skupine Pozitivna Slovenija.</p>
               <p>Uporabnik Okrožno sodišče v Slovenj Gradcu, podprogram Alternativno reševanje
               pravosodnih sporov in amandma Poslanske skupine Pozitivna Slovenija.</p>
               <p>In še zadnji uporabnik Okrajno sodišče v Ljubljani, prav tako podprogram Alternativno
               reševanje pravosodnih sporov in amandma Poslanske skupine Pozitivna Slovenija.</p>
               <p>Na voljo imamo še razpravo, če želimo, ampak ugotavljam, da pravzaprav razprave k
               temu delu ne bo. Zaključujem razpravo, tudi formalno, in vas obveščam, da bomo
               glasovanje o amandmajih in posebnem delu predloga rebalansa in proračuna v skladu s
               časovnim potekom seje zbora opravili v petek, 11. 5. 2012, v okviru glasovanj pol ure
               po prekinjeni 6. točki dnevnega reda oziroma najkasneje ob 20.55.</p>
               <p>Prehajamo na obravnavo Načrta razvojnih programov. Smo še vedno v okviru
               razpoložljivega časa, vseeno sprašujem, želi kdo razpravljati? Ne želi nihče
               razpravljati, zato zaključujem razpravo. Glasovanje o Načrtu razvojnih programov bomo
               v skladu s časovnim potekom seje zbora opravili v petek, 11. 5. 2012, v okviru
               glasovanj, pol ure po prekinjeni 6. točki dnevnega reda. Zdaj prehajamo na razpravo o
               Predlogu rebalansa proračuna v celoti. Želi morda kdo to razpravo?</p>
               <p>Ker ne vidim želje po razpravi, zaključujem razpravo in vas ponovno obveščam, da bomo
               glasovanje o predlogu rebalansa proračuna v celoti v skladu s časovnim potekom seje
               zbora opravili v petek, 11. 5. 2012, v okviru glasovanj, po ure po prekinjeni 6.
               točki dnevnega reda.</p>
               <p>S tem prekinjamo to točko dnevnega reda in prehajamo na <title>3. TOČKO DNEVNEGA REDA –
                  OBRAVNAVA PREDLOGA ZAKONA ZA URAVNOTEŽENJE JAVNIH FINANC PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada. V zvezi s to točko sta bila v
               zakonodajni postopek vložena še dva predloga zakonov, in sicer Predlog zakona o
               spremembah in dopolnitvah Zakona o policiji po skrajšanem postopku, ki ga je v
               obravnavo Državnemu zboru predložila skupina poslank in poslancev s prvopodpisanim
               gospodom Petrom Vilfanom, in Predlog zakona o spremembah in dopolnitvah Zakona o
               dohodnini, prva obravnava, ki ga je v obravnavo Državnemu zboru predložila skupina
               poslank in poslancev s prvopodpisanim gospodom Jankom Vebrom.</p>
               <p>Odbor za finance in monetarno politiko je ob razpravi o navedenih predlogih zakonov
               odločil, da jih bo obravnaval v skladu s tretjim odstavkom 117. člena Poslovnika
               Državnega zbora. Hkrati je tudi sklenil, da bo nadaljnji postopek v skladu s 127.
               členom Poslovnika Državnega zbora vodil na podlagi predloga zakona, ki ga je
               Državnemu zboru v obravnavo po nujnem postopu predložila Vlada. V skladu s četrtim
               odstavkom 117. člena Poslovnika pa dajem zdaj besedo predlagateljem predlogov zakonov
               za dodatno obrazložitev. Najprej dajem besedo predstavniku Vlade. Vidim, da bo v
               imenu Vlade spregovoril minister za finance dr. Janez Šušteršič.</p>
            </sp>
            <sp xml:id="SDZ6-Izredna-13-2012-05-10.sp120">
               <speaker>DR. JANEZ ŠUŠTERŠIČ:</speaker>
               <p>Spoštovani in spoštovane!</p>
               <p>Zakon o uravnoteženju javnih financ je, kot ste sami že večkrat ugotovili, zakon, ki
               je pripravljen na način, na kakršnega v povezavi s proračunom in javnimi financami pa
               najbrž tudi sicer v Sloveniji še nismo zakonov pripravljali. To je zakon, ki
               spreminja posamezne določbe 45 drugih zakonov. Zakaj smo se odločili za tak pristop?
               Zaradi tega, ker je, kot je splošno znano dejstvo, večina odhodkov v slovenski javni
               porabi utemeljena tako ali drugače z nekimi zakonskimi določbami. Različne ocene v
               preteklosti so govorile o tem, da je med 80 in 90 ali še več odstotkov vseh izdatkov,
               tako se je reklo, fiksiranih z zakoni. To je bilo pogosto uporabljeno tudi kot
               izgovor za to, da, recimo, Vlada ni pripravila korenitejših ukrepov, sprememb na
               strani odhodkov in tako naprej, ker je bilo rečeno, Vlada težko sama veliko
               prilagodi, ker izdatki temeljijo na zakonodaji. Seveda smo mi rekli, vendar smo zdaj
               v situaciji, ko je nujno zakonodajo spremeniti oziroma prilagoditi odhodke, in če je
               za to treba spremeniti zakonodajo, pa pač bomo oziroma bomo to predlagali Državnemu
               zboru. Naredili smo, kot sem že rekel, več krogov usklajevanj z ministrstvi, ministri
               in ministrica so sami predlagali določene prilagoditve, pri marsikatera tudi ni
               treba, da ima zakonsko podlago, ker gre za varčevanje pri posameznih programih,
               projektih, veliko pa je takšnih, da takšno zakonsko podlago potrebujejo. Ta zakon je
               zdaj pred vami, v zadnjih dneh je bil tudi na podlagi pogajanj s socialnimi
               partnerji, tudi na podlagi poslušanja argumentov javnosti, opozicije, različnih
               deležnikov, tudi s strani vladne koalicije še amandmiran. Mislimo, da je to zdaj
               zakon, za katerega lahko rečemo, da je glede na razmere, v katerih smo, nujen in da
               je glede na svoje ukrepe vendarle pač ob cilju, ki smo si ga morali postaviti, na
               najboljši možen način uravnotežen in vzdržen. Ta zakon, to, da je takšen poseg,
               takšne spremembe, da so nujne, da bi brez tega zašli v situacijo, ki bi bila
               javnofinančno, pa ne samo javnofinančno tudi socialno in tudi gospodarsko za
               Slovenijo izjemno težka, to dejstvo so na svoj način priznali tudi tisti, ki so v tej
               državi morda najbolj občutljivi ali pa se imajo ali jih imamo tudi drugi za
               zastopnike socialnih interesov, se pravi sindikati. Seveda niso rekli, da so ti
               ukrepi krasni in da so nad njimi navdušeni, večina njih pa se je danes obvezala, da
               na ta zakon ne bo vlagala referendumskih zahtev, niti jih ne bo podpirala, če se bodo
               pojavile. Takšna odločitev sindikatov kaže na to, da je možno z argumenti prepričati
               večji del javnosti v to, da je ta fiskalna prilagoditev nujna, da je na bistveno
               drugačen način, kot predlagamo, ne bi bilo možno v tem trenutku pripraviti in
               izpeljati, zato tudi pričakujemo, da bo ta zakon dobil ustrezno podporo tudi v
               Državnem zboru.</p>
               <p>Finančni učinki zakona so ocenjeni letos na približno 500 milijonov znižanja
               odhodkov, prihodnje leto na približno 750, zaradi tega, ker so nekateri ukrepi takšne
               narave, da se bo njihov učinek v celoti prikazal šele prihodnje leto. To, kar je bilo
               še spremenjeno v zadnjih dneh z amandmaji. Tudi danes bo še kakšen predstavljen.
               Glede na zadnje dogovore bomo zagotovili tako, da bomo zmanjšali še nekatere druge
               postavke v proračunu oziroma bomo tekom leta poiskali v skladu z zmožnostmi, ki jih
               dopušča Zakon o izvrševanju proračuna, možnost za prilagoditve, prerazporeditve,
               zlasti pa bo treba nekaj prerazporeditev z drugih postavk na postavke za izplačila
               plač in drugih prejemkov od dela v javnem sektorju. Vse skupaj, to sem že večkrat
               povedal, ocena je med sto in sto petdeset, morda sto trideset milijoni, vendar je to
               nekaj, kar se da v okviru predvidenega primanjkljaja zagotoviti, in je nekaj, kar je
               smiselna prilagoditev predloga zakona, zato da imamo vsaj to zagotovilo, da zakon ne
               bo izzvan na referendum in da lahko tukaj naprej delamo tudi druge stvari, ki jih
               Vlada mora početi. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp121">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>V imenu predlagateljev Predloga zakona o spremembah in dopolnitvah Zakona o policiji
               je bil najavljen gospod Peter Vilfan, ki ga pa trenutno ne vidim v dvorani, zato
               besedo dajem naprej predstavniku predlagateljev Predloga zakona o spremembah in
               dopolnitvah Zakona o dohodnini, gospod Matevž Frangež.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp122">
               <speaker>MATEVŽ FRANGEŽ (PS SD):</speaker>
               <p>Spoštovane in spoštovani!</p>
               <p>Socialni demokrati se zavedamo položaja, v katerem je Slovenija. Še več, nismo
               doživeli kakšnega razsvetljenja pred kratkim, kot mnogi v slovenskem političnem
               prostoru; položaja in nevarnosti za slovensko družbo se zavedamo daljše časovno
               obdobje zato tudi danes ohranjamo reformistični značaj naše politike. Zato smo v
               prejšnjem mandatu kot prva med vladnimi strankami predlagali vrsto strukturnih
               reform, usmerjenih v to, da odpravimo trajne vire nestabilnosti v naših javnih
               financah. Tudi tokrat ob naporih za konsolidacijo javnih financ ta napor štejemo tudi
               kot svojo zavezo in kot svoj cilj. Ugotavljamo, da je nekaj treba storiti, vendar je
               scenarij Vlade Republike Slovenije takšen, ki ga žal ne moremo podpreti.
               Predstavljamo si namreč drugačno, dostopnejšo pot, ki bo lažja za ljudi in bistveno
               težja za politiko, predstavljamo si, da opravimo težko nalogo sprejemanja strukturnih
               reform.</p>
               <p>Javnosti smo pred časom predstavili alternativni scenarij javnofinančne
               konsolidacije, ki temelji na določenih nevtralizacijah, predvsem nevtralizacije v
               smislu povečevanja odhodkov ali preprečitve zmanjšanja prihodkov v obliki davčnih
               sprememb, ki jih je Državni zbor že sprejel; na drugi strani optimizacija procesov in
               povečanja produktivnosti in racionalizacije v javnem sektorju ter nekaterih trajnih
               ukrepov za znižanje strukturnega primanjkljaja. V letih 2012 in 2013 bi bili to
               predvsem sprejetje pokojninske reforme, povečanje dohodnine z uvedbo dodatnega
               dohodninskega razreda s 50-odstotno obdavčitvijo prihodkov nad 60 tisoč evrov bruto,
               davek na nepremičnine in nekateri drugi ukrepi na ravni prihodkov. Pa tudi morebitno
               sprejetje višje stopnje davka na dodano vrednost, vendar le v primeru, z našega
               zornega kota, če predhodno opravimo napor za sprejetje pokojninske reforme. V
               nasprotnem primeru bo namreč samo povečano breme pokojninske blagajne v prihodnjem
               letu požrlo tisto, kar bomo pridobili s povišano stopnjo višje stopnje davka na
               dodano vrednost.</p>
               <p>Del teh naporov je tudi dohodninska sprememba. Predlagali smo jo že tedaj, ko je
               Vlada predlagala Zakon o dohodnini, ker so bili naši amandmaji k zakonu zavrnjeni,
               smo nekaj dni kasneje Državnemu zboru predlagali svoj zakon o dohodnini, katerega
               temeljna prvina je uvedba dodatnega dohodninskega razreda z obdavčitvijo prihodkov
               nad 60 tisoč evrov bruto. Kaj želimo s tem doseči? Želimo doseči to, da bodo bremena
               v naši družbi tudi v času krize, pa tudi sicer, pravičneje porazdeljena in da tudi
               tisti z najvišjimi prihodki v breme konsolidacije javnih financ prispevajo več.</p>
               <p>Ugotoviti moram, da so poslanske skupine vladne koalicije na odboru predlagale
               dopolnilo, s katerim so se približali našim predlogom, in sicer tako da se dodatni
               dohodninski razred uvaja s 50-odstotno obdavčitvijo za prihodke v višini nad 69 tisoč
               313 evrov. Torej, takšna je davčna osnova. Socialni demokrati to ocenjujemo kot
               kompromis, pri čemer pa obžalujemo, da je dinamika oziroma veljavnost tega ukrepa
               omejena zgolj na leti 2013 in 2014. V času veljavnosti tega ukrepa pričakujemo, da bo
               Vlada premislila o trajnejši ureditvi višje stopnje obdavčitve tistih v naši družbi,
               ki zaslužijo največ. To bo dobro sporočilo predvsem tistim, ki jim z bremeni
               javnofinančne konsolidacije, kot si ga predstavlja Vlada, v tej družbi in v tem
               trenutku jemljemo največ.</p>
               <p>Glede na to, da se zdi, da so sporočila pravzaprav ključni ukrepi, ki ga zasledujemo,
               je to gotovo eno od sporočil, ki bi ga slovenska javnost v tem trenutku pozdravila.
               Hvala lepa.</p>
            </sp>
            <sp xml:id="SDZ6-Izredna-13-2012-05-10.sp123">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo članici mag. Damjani Petavar
               Dobovšek.</p>
            </sp>
            <sp xml:id="SDZ6-Izredna-13-2012-05-10.sp124">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Pozdravljeni še enkrat. Spoštovani ministri, spoštovana Vlada, spoštovani
               predstavniki Vlade, spoštovana podpredsednica Državnega zbora! Spoštovani kolegi
               poslanci in poslanke.!</p>
               <p>Odbor za finance in monetarno politiko je na 18. nujni seji 7. 5. 2012 in v
               nadaljevanju 18. nujne seje 8. 5. 2012 na podlagi tretjega odstavka v povezavi s
               prvim in drugim odstavkom 117. člena Poslovnika Državnega zbora v okviru iste točke
               dnevnega reda kot matično delovno telo obravnaval tri predloge zakonov; in sicer
               Predlog zakona o spremembah in dopolnitvah Zakona o policiji, skrajšani postopek, ki
               ga Državnemu zboru v obravnavo predlagala skupina poslank in poslancev
               prvopodpisanega Petra Vilfana, Predlog zakona o uravnoteženju javnih financ, nujni
               postopek, ki ga je Državnemu zboru v obravnavo poslala Vlada Republike Slovenije, in
               Predlog zakona o spremembah in dopolnitvah Zakona o dohodnini, prva obravnava, ki ga
               je Državnemu zboru v obravnavo predlagala skupina poslank in poslancev s
               prvopodpisanim Jankom Vebrom.</p>
               <p>Odbor je v skladu s 117. členom Poslovnika Državnega zbora najprej odločil, da bo
               navedene predloge zakonov obravnaval v okviru iste točke dnevnega reda po določbah
               Poslovnika Državnega zbora o nujnem postopku za sprejem zakona. Po sprejetju
               navedenega sklepa so predstavniki predlagateljev, Vlada in Zakonodajno-pravna služba
               predstavili namen in vsebino rešitev predlaganih zakonih oziroma mnenje in njihove
               skladnosti z ustavo in pravnim sistemom. Na tej podlagi se je odbor odločil, da bo
               dopolnjeni predlog zakona pripravil na podlagi Predloga zakona za uravnoteženje
               javnih financ, nujni postopek, ki ga je Državnemu zboru v obravnavo predložila Vlada.
               Odbor se je na podlagi razprave tudi odločil, da v ta predlog zakona, na podlagi
               katerega bo pripravljen dopolnjen predlog zakona, ne vključi nobenega izmed členov iz
               Predloga zakona o spremembah in dopolnitvah Zakona o policiji, vključil pa je 1. člen
               Predloga zakona o spremembah in dopolnitvah Zakona o dohodnini, in sicer 1. člen kot
               novi 136.a člen. V besedilu Predloga zakona za uravnoteženje javnih financ,
               dopolnjenim s 1. členom Predloga zakona o spremembah in dopolnitvah Zakona o
               dohodnini, je nato na odboru potekala obravnava predloga zakona po nujnem
               postopku.</p>
               <p>Zakonodajno-pravna služba je na seji podala vrsto pripomb, predvsem z vidika
               nomotehnike in notranje strukture predloga zakona. Pojasnila je tudi načelno pripombo
               v svojem mnenju, ki opozarja na pomen in razsežnost ustavno zagotovljene pravice po
               sindikalni svobodi in iz tega izhajajočo avtonomijo kolektivnega pogajanja. Glede
               amandmajev koalicijskih poslanskih skupin pa je menila, da gredo v smeri priporočil
               iz njenega pisnega mnenja.</p>
               <p>V razpravi o členih predloga zakona in o vloženih amandmajih so članice in člani
               odbora izrazili različna mnenja ter pri tem izhajali predvsem iz stališč svojih
               poslanskih skupin. Bili so enotnega mnenja, da je treba postopno sanirati stanje
               javnih financ in doseči njihovo uravnoteženje do leta 2015, s čimer bi vrnili
               Republiki Sloveniji njeno kredibilnost, prepričljivost in verodostojnost tako doma
               kot v Evropski uniji, razlike pa so postale izrazite pri vprašanju, na kakšen način
               doseči strukturno izravnanost javnih financ.</p>
               <p>Po mnenju članic in članov odbora iz opozicijskih poslanskih skupin bi morali, v
               nasprotju z Vlado, poiskati rešitev v tem, da bi kombinirali ukrepe na odhodkovni in
               prihodkovni strani. Zavzeli so se za ohranitev socialne države, družbeno pravičnost
               in zmanjševanje socialnih razlik kot podlago za dosego solidarnosti ob pogojih
               javnofinančne konsolidacije. Izraženo je bilo mnenje, da bi morali pripraviti
               dolgoročne rešitve izhoda iz gospodarske in finančne krize, ki bi temeljile na
               investicijah, vlaganju v znanosti in razvoj ter predvideni pokojninski reformi,
               reformi zdravstva in šolstva ob ohranjanju socialne države. Ob tem je bilo
               opozorjeno, da prinašajo predlagane rešitve noveliranja posameznih zakonov v bistvu
               že začete reforme navedenih področij. Razprava je potekala predvsem o načinu
               doseganja finančne konsolidacije, ne da bi preveč posegali na posamezna področja.</p>
               <p>Na postavljena vprašanja v razpravi v zvezi s posameznimi predlaganimi novelami
               zakonov oziroma njihovimi določbami v okviru predloga zakona so na seji podali
               konkretne in izčrpne odgovore predstavniki Ministrstva za finance in drugih ustreznih
               ministrstev. Vlada se zaveda, da so predlagani ukrepi v zakonu za uravnoteženje
               javnih financ lahko postavljeni pod vprašaj ustavnosti, zlasti z vidika poseganja v
               že pridobljene pravice državljanov. Pri tem so posebej poudarili, da je država v
               težki finančni in gospodarski situaciji, zato je fiskalno uravnoteženje nujno, ker bi
               brez njega nastale zelo težke posledice za državo. Fiskalnega uravnoteženja pa po
               mnenju Vlade kot predlagateljice zakona ni mogoče doseči brez poseganja v nekatere že
               pridobljene pravice, o čemer bo moralo presojati tudi Ustavno sodišče v primeru
               podanih zahtev za presojo ustavnosti zakona, ko bo sprejet.</p>
               <p>Odbor je sprejel koalicijske amandmaje, ki so bili pripravljeni na podlagi mnenja
               Zakonodajno-pravne službe in usklajevanja s sindikalnimi partnerji, kot tudi neke
               druge amandmaje opozicijskih poslanskih skupin. Odbor je glasoval o vseh členih
               predloga in jih sprejel.</p>
               <p>Glede na sprejete amandmaje je pripravljeno besedilo dopolnjenega predloga zakona, v
               katerega so vključeni sprejeti amandmaji. Na podlagi sprejetih odločitev je odbor na
               seji smiselno zaključil tudi zakonodajni postopek za Predlog zakona o spremembah in
               dopolnitvah Zakona o policiji in Predlog zakona o spremembah in dopolnitvah Zakona o
               dohodnini.</p>
            </sp>
            <sp xml:id="SDZ6-Izredna-13-2012-05-10.sp125">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Glede na to, da gre zares za obsežen zakon, bomo nekako tolerirali to v zvezi s
               presežkom časa, sicer pa za naslednjič prosim malo krajše. Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Državljanske liste in v njenem imenu gospod Rihard
               Braniselj.</p>
            </sp>
            <sp xml:id="SDZ6-Izredna-13-2012-05-10.sp126">
               <speaker>RIHARD BRANISELJ (PS DL):</speaker>
               <p>Spoštovana podpredsednica, ministrski zbor, kolegice, kolegi!</p>
               <p>Pred nami je predlog zakona, ki je v vseh pogledih pravzaprav izjemen: izjemen
               nomotehnično, izjemen po naporu, ki ga je vanj vložila Vlada pri njegovi pripravi,
               izjemen po naporih pri usklajevanju s socialnimi partnerji, izjemen pri intenzivnosti
               obravnave na matičnih in drugih odborih ter izjemen po svoji teži in vsebini.</p>
               <p>Predlagani zakon je enostavno odraz izjemnih razmer, v katerih se je znašla naša
               država in njene javne finance. Ne slepimo se, z uveljavitvijo bo zakon prizadel
               posredno ali neposredno slehernega državljana naše države. Gre za težke in na prvi
               pogled radikalne ukrepe. Gre za varčevanje.</p>
               <p>Zakaj potem takšen zakon sploh podpreti? Zato ker so ukrepi nujni in brez njih
               uravnoteženje javnih financ ni mogoče doseči; zato ker so ukrepi rezultat socialnega
               dialoga in konsenza; zato ker je breme ukrepov pošteno porazdeljeno, zaščiteni so
               prejemki tistih z najnižjimi dohodki in bolj obremenjeni tisti z višjimi dohodki;
               zato ker ukrepi ustvarjajo pogoje za obstoj solidne in stabilne socialne države; zato
               ker ukrepi ohranjajo suverenost in neodvisnost naše države; zato ker ukrepi
               odpravljajo vzroke kreditnega krča; zato ker so ukrepi jasen signal mednarodni
               javnosti, da se je Slovenija sposobna poenotiti in konsolidirati; zato ker so ti
               ukrepi začasni in vezani na čas trajanja recesije; zato ker ukvarjajo pogoje za zagon
               gospodarstva, tujih investicij ter investicij države v infrastrukturne projekte; zato
               ker so nujna osnova za nadaljnje ukrepe, ki jih bo Vlada v nadaljevanju tudi
               predlagala.</p>
               <p>V Državljanski listi smo prepričani, da državljanke in državljani razumejo stanje, v
               katerem se je naša država znašla, da razumejo, da so predlagani ukrepi nujno
               potrebni, pravični, učinkoviti ter omejeni na pomemben cilj, na izhod iz krize.
               Državljanska lista bo Predlog zakona o uravnoteženju javnih financ podprla. Hvala
               lepa.</p>
            </sp>
            <sp xml:id="SDZ6-Izredna-13-2012-05-10.sp127">
               <speaker>PODPREDSEDNICA ROMANA TOMC:</speaker>
               <p>Hvala.</p>
               <p>Poslanska skupina Slovenske ljudske stranke, gospod Mihael Prevc.</p>
            </sp>
            <sp xml:id="SDZ6-Izredna-13-2012-05-10.sp128">
               <speaker>MIHAEL PREVC (PS SLS):</speaker>
               <p>Hvala lepa za besedo, spoštovana podpredsednica. Spoštovane kolegice in kolegi!</p>
               <p>Glede na to, da gre pri obravnavanem zakonu za poseg v kar petinštirideset zakonov,
               bom predstavil samo splošno stališče poslanske skupine, o podrobnostih pa bomo v
               Slovenski ljudski stranki spregovorili potem tekom same razprave. Skratka, po
               dosedanji razpravi, predvsem razpravi o rebalansu proračuna, opažamo, da gre vendar
               za določeno zbližanje naših stališč. Opozicija je sicer ostra, je kritična, tudi do
               odločitev, sprejetih v minulih mandatih, opravlja svojo vlogo nadzornika, kar je
               seveda prav. Toda z vidika argumentacije okoli same vsebine rebalansa in zakona o
               uravnoteženju javnih financ smo po dosedanji razpravi v Slovenski ljudski stranki še
               toliko bolj prepričani, da je to, kar delamo, prava pot.</p>
               <p>V Slovenski ljudski stranki smo podrobno prisluhnili kritikam opozicije in delu
               strokovne javnosti predvsem iz razloga, da bi morebiti pa vendar dobili še kakšno
               idejo, kakšno alternativno rešitev, ki ne bi prizadela že tako šibkega gospodarstva
               in bi nam prihranila kakšen evrov, ki ga ne bi bilo treba vzeti na področju
               socialnega varstva, družinske politike in tako dalje. Vendar moram reči, da
               konkretnih oziroma varčevalno naravnanih rešitev ni in jih tudi ni bilo do sedaj.</p>
               <p>Gospodarska kriza, ki je zajela razviti svet, vemo, da je specifična. Ne izhaja iz
               klasičnih gospodarskih ciklov, temveč je njeno ozadje dolžniške narave. Zato se je,
               žal, ne bo rešilo samo z dodatnimi finančnimi injekcijami v gospodarstvo, pa če to še
               tako ponavljamo. Za prav vsak ukrep, ki izhaja iz finančnih državnih spodbud
               gospodarstvu, potrebuješ sveža sredstva. Sredstva so na voljo, tuje banke z veseljem
               posodijo – a pod kakšnimi pogoji? Po 6-odstotni obrestni meri! Danes za obresti
               plačamo 700 milijonov evrov, če se torej še dodatno zadolžimo še za nekaj milijard –
               koliko bomo potem plačevali? Od 8 milijard evrov proračunskih prihodkov 1 milijardo
               obresti! Resnično, kdo tu verjame, da je to še vzdržno?</p>
               <p>Še bolj tvegana poteza je predlagano zvišanje davkov. Prihodkovne strani proračuna se
               ne da polniti kar tako, na silo. Zato vztrajamo pri tem, da je najprej treba urediti
               odhodkovno stran, ker tako ljudje kot podjetja dodatnih davčnih obremenitev ne morejo
               več prevzemati. Toda, ko se je Vlada takoj ob nastopu funkcije odločila pregledati
               državno porabo in poskusila racionalizirati posamezne postavke, je naletela na oviro.
               Velika večina odhodkov državnega proračuna je zakonsko pogojenih. Če jih želimo
               spremeniti, moramo poseči tako v veljavno zakonodajo kot tudi v trenutne pravice
               državljanov. Na maratonskih sejah so bili člani Odbora za finance soglasni vsaj v eni
               stvari: in sicer, da se 800 milijonov evrov ne da privarčevati, brez da bi posegli v
               nekatere pravice. Res pa je, da v preteklosti konkretnejših poskusov poseganja v
               zakonodajo, povezanih z obveznostmi države do državljank in državljanov, praktično ni
               bilo. Dosedanji interventni ukrepi so sledili izključno omejevanju usklajevanja plač
               in pokojnin. Zadeve pa je bilo treba veliko bolj sistemsko preveriti, v kratkem času
               najti rezerve na vseh področij in v smeri, da bo breme kar najbolj pravično
               porazdeljeno, hkrati pa, da bodo minimalno prizadeti tisti z najnižjimi dohodki.</p>
               <p>Res je, spoštovani, to ni zakon za spodbujanje gospodarstva, to je zakon, ki je
               pogoj, da sploh pridobimo manevrski prostor, da lahko ukrepamo na področju
               gospodarstva. Brez tega zakona so roke politike zvezane, nimamo podlage, da bi sploh
               lahko karkoli privarčevali.</p>
               <p>V Slovenski ljudski stranki bomo ta zakon seveda podprli.</p>
            </sp>
            <sp xml:id="SDZ6-Izredna-13-2012-05-10.sp129">
               <speaker>PODPREDSEDNICA ROMANA TOMC:</speaker>
               <p>Hvala.</p>
               <p>Gospa Marija Plevčak v imenu Poslanske skupine Demokratične stranke upokojencev
               Slovenije.</p>
            </sp>
            <sp xml:id="SDZ6-Izredna-13-2012-05-10.sp130">
               <speaker>MARIJA PLEVČAK (PS DeSUS):</speaker>
               <p>Še enkrat vsem lep pozdrav!</p>
               <p>Slovenija se nahaja v zelo težkem položaju, zato je nujno treba ustrezno in odločno
               ukrepati, in to takoj. Tako smo sklenili v tej sestavi koalicije in se spoprijeli s
               krizo javnih financ, najprej s prilagajanjem odhodkovne strani javnih financ.</p>
               <p>V Poslanski skupini DeSUS menimo, da je uvedba paketa varčevalnih ukrepov nujna za
               stabilizacijo javnih financ v smislu zmanjšanja razmerja med očitno prevelikimi
               odhodki in premajhnimi prihodki v proračun. V Poslanski skupini DeSUS smo prepričani,
               da je treba predlagane ukrepe nujno podkrepiti s povečanjem proračunskih prilivov,
               med drugim tudi z zajezitvijo sive ekonomije, izterjavo vsega, poudarjam, vsega
               davčnega dolga, vrnitvijo tajkunskih sredstev z računov v tujini in davčnih oazah,
               seveda, če sploh obstaja volja v Vladi za tako potezo, in seveda vzpostaviti okolje
               za uspešno gospodarsko rast. Od svojih koalicijskih partnerjev pričakujemo, da se
               bomo tudi tega dela kmalu lotili, tako da bi obe vrsti ukrepov šli proti cilju
               izboljšati naše gospodarstvo in s tem naš standard ter zadostiti evropski zahtevi z
               zmanjšanjem primanjkljaja javnih financ pod 3 % BDP. Seveda, najprej delamo za sebe,
               potem šele za Evropo, to moram še dodatno povedati.</p>
               <p>Že v tem danes obravnavanem zakonu je vnesenih nekaj ukrepov, ki bodo prinesli nekaj
               priliva v proračun, kot že poudarjeno, pa v Poslanski skupini DeSUS pričakujemo še
               kaj več. Prvotni nabor ukrepov v Predlogu zakona za uravnoteženje javnih financ morda
               res ni bil pravičen in idealen, vendar pa je generalno gledano smiseln, saj zajema
               večino največjih porabnikov javnih financ. V Poslanski skupini DeSUS smo se od prvih
               osnutkov predloga dalje zavedali, da so nekateri predlagani ukrepi nepotrebni in med
               seboj neuravnoteženi, zato smo si znotraj koalicije prizadevali za popravke le-teh.
               Še vedno je zakon odprt in danes bomo verjetno naredili še kakšno izboljšavo
               posameznih vsebin, tako da bo zakon kot celota sprejemljiv za vse pogajalske
               strani.</p>
               <p>Koalicijski partnerji so prisluhnili našim prizadevanjem za ohranitev letnega dodatka
               upokojencem. Glede na to, da je prag revščine nekje pri 550 evrih, smo so v DeSUSu
               zavzeli, da bodo upokojenci s podpovprečnimi pokojninami vendar dobili dodatek za
               rekreacijo. Upokojenci so namreč tista družbena skupina, ki je v tem trenutku v
               povprečju del najbolj ogroženih, zlasti tisti s podpovprečnimi pokojninami, katerih
               višino lahko primerjamo z višino minimalne plače.</p>
               <p>Taka rešitev je po naši oceni tudi zadostna za to, da kljub posegu v letni dodatek,
               izničenim usklajevanjem pokojnin še vedno lahko ohranimo zadovoljiv nivo
               socialno-ekonomskega položaja upokojencev ob dejstvu, da moramo prav vsi prispevati k
               stabilizaciji javnih financ.</p>
               <p>V Poslanski skupini DeSUS moramo povedati še to, da smo zagovarjali še nekatere
               sindikalne predloge, med drugim varstvo starejših delavcev v času prejemanja
               nadomestila za brezposelnost, ohranitev višine bolniških nadomestil, ohranitev
               praznika dela in omilitev ukrepov tudi na področju družinske politike, in da smo
               koalicija kot celota te predloge lahko soglasno podprli.</p>
               <p>Glede na to, da je zakon delno že oziroma verjetno, in upamo še bo izboljšan, ne
               vidimo več razloga, da ne bi bil sprejemljiv v javnosti, saj verjamemo, da se
               sleherna državljanka in državljan vsaj potihem zavedata nuje varčevanja.</p>
               <p>Poslanska skupina DeSUS napoveduje zakonu podporo. Hvala.</p>
            </sp>
            <sp xml:id="SDZ6-Izredna-13-2012-05-10.sp131">
               <speaker>PREDSEDNICA ROMANA TOMC:</speaker>
               <p>Hvala.</p>
               <p>Mag. Matej Tonin v imenu Poslanske skupine Nove Slovenije.</p>
            </sp>
            <sp xml:id="SDZ6-Izredna-13-2012-05-10.sp132">
               <speaker>MAG. MATEJ TONIN (PS NSi):</speaker>
               <p>Drage kolegice in kolegi,še enkrat lepo pozdravljeni!</p>
               <p>Ponovno bom izrekel misel, ki jo v teh dneh večkrat poudarjam: "Če bi obstajala lažja
               pot, bi jo zagotovo izbrali!" Zakaj to govorim? Zaradi tega, ker me je na nekem
               soočenju izjemno presenetila izjava enega izmed opozicijskih poslancev, ker je rekel,
               da se Vlada s tem zakonom maščuje ljudstvu. Vendar mislim, da gre to za neke vrste
               hujskaško izjavo, ki si je v tem trenutku ne bi smel nihče privoščiti. Ne bom
               razlagal, zakaj druge poti ni, ker smo ogromno o tej stvari povedali v razpravi o
               rebalansu, dejstvo pa je, da ste bili številni v opoziciji nezadovoljni s samim
               postopkom, a tudi ta postopek je bil tako ali drugače edini možen. Čeprav je bil zelo
               naporen, si ne znam predstavljati, da bi lahko 45 zakonov spravili čez v tako kratkem
               času, ker vendar čas pa je v tem trenutku izjemno pomemben.</p>
               <p>Vsi se zavedamo, da s tem zakonom ni bil nihče zadovoljen, niti v opoziciji niti mi v
               koaliciji. in da so bili na vse poslanske skupine in na vse poslance izjemni
               pritiski. Dobivali smo številna pisma, osebne zgodbe in podobno. Celo svet Nove
               Slovenije je od nas poslancev zahteval, da storimo nekaj, da se pritiski na področju
               družinske politike ublažijo. Zato se moram tukaj, na tem mestu tudi zahvaliti vsem
               našim koalicijskim partnerjem, da smo s skupnimi močmi našli manevrski prostor, da
               smo pritiske na področju družin vendar ublažili. Zato smo lahko danes vsi skupaj
               zadovoljni, da še vedno ostaja 100 % porodniška, da bo 90 % nadomestilo za
               starševstvo, za tiste, ki imajo najnižjo minimalno plačo, celo 100 %. Zadovoljni smo
               tudi s tem, da bodo starši za drugega otroka v vrtcu plačevali zgolj 30 %. Pravično
               pri vsej stvari pa se nam zdi, da vsi ti ukrepi ne bodo na takšen način prizadeli
               oziroma da bodo posebne okoliščine veljale za tiste družine, ki imajo najnižje
               prihodke oziroma katerih prihodki ne presegajo 650 evrov na posameznega družinskega
               člana. Kar zadeva javni sektor, je bilo dogovorjeno 8 % znižanje plač. Ponovno lahko
               rečem, da gre za nekoliko blažjo obliko, kot smo jo vajeni drugje po Evropi. Pa naj
               naštejem nekaj primerov. V Latviji, so znižali plače za 30 %, v Estoniji 10 %, v
               Grčiji 20 %, na Irskem 8 %, v Češki 10 %. To je nekaj primerov. Pomembno pri vsej
               stvari se nam zdi, da ta zakon o uravnoteženju javnih financ končno odpravlja tudi
               vsa plačna nesorazmerja, kar pomeni, da se bodo plače dejansko zmanjšale za manj kot
               8 %. Dobro je tudi to, da je bil dosežen nek kompromis pri povračilu stroškov za delo
               javnim uslužbencem. Kar zadeva upokojence, dejstvo je, da se pokojnine – tiste, ki
               izvirajo iz vplačil iz preteklega dela – ne bodo znižale in da bodo tisti upokojenci,
               ki dobivajo najnižje pokojnine, dobili dodatek za rekreacijo v celoti. Ključno se mi
               pa zdi, da je bil v celoti na nek način dosežen dogovor s sindikati. Kaj bi se
               zgodilo, če tega dogovora ne bi bilo? Samo pobuda za referendum bi izvajanje tega
               zakona premaknila v jesen. To bi pa pomenilo veliko javnofinančno škodo za Slovenijo.
               Zato je bilo pomembno, da je v teh zadnjih finalnih trenutnih Vlada nekoliko
               popustila, določene stvari umaknila iz tega zakona in da je bil danes podpisan
               sporazum s sindikati.</p>
               <p>V Novi Sloveniji bomo zakon o uravnoteženju javnih financ podprli, prav tako pa tudi
               vse tiste amandmaje, ki so usklajeni s sindikati.</p>
            </sp>
            <sp xml:id="SDZ6-Izredna-13-2012-05-10.sp133">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>V imenu Poslanske skupine italijanske in madžarske narodne skupnosti dr. Laszlo
               Göncz.</p>
            </sp>
            <sp xml:id="SDZ6-Izredna-13-2012-05-10.sp134">
               <speaker>DR. LÁSZLÓ GÖNCZ (PS NS):</speaker>
               <p>Hvala lepa, gospa podpredsednica. Še enkrat vsem skupaj lep pozdrav!</p>
               <p>V preteklih tednih smo tudi z vidika avtohtonih narodnih skupnosti predlagano
               besedilo zakona temeljito proučili in ugotavljali, kje bi lahko imelo takšne učinke,
               kar bi bilo z vidika obstoja in razvoja narodne skupnosti nesprejemljivo ter v
               nasprotju z opredelitvijo Vlade, ki ga je izrazila na začetku svojega mandata.</p>
               <p>Glede predloga zakona lahko ugotovimo, da konkretnih posegov na področja oziroma
               dejavnosti avtohtonih narodnih skupnosti ni. Posebni učinki, ki se lahko potencialno
               uveljavijo v okviru splošnih vplivov na celotno populacijo na določenih področjih,
               prvenstveno s socialnega vidika, nedvomno bodo. Upamo pa, da le-to ne bo poslabšalo
               nivo ranljivosti narodnih skupnosti z vidika ohranjanja identitete in materinega
               jezika.</p>
               <p>Z vidika narodnostne politike oziroma problematike je nedvomno eno od primarnih
               področij šolstvo oziroma vzgoja in izobraževanje na narodnostno mešanem območju. Ta
               dejavnost, vključno s kriteriji in specifikami, se izvaja na osnovi posebnega zakona.
               Pomembno je poudariti, da predlagani ukrepi v vsebino in določbe tega zakona ne
               posegajo, kar je prav, ker tega izredno občutljivo področje krčitve normativov in
               standardov nikakor ne bi preneslo. Posebej je bilo poudarjeno, da bo morebitne
               nepredvidljive posledice, za katere upamo, da jih ne bo, na področju izobraževanja na
               narodnostno mešanih območij reševala Vlada v sodelovanju in v soglasju z narodnimi
               skupnostmi parcialno.</p>
               <p>S predlaganimi ukrepi se tudi ne posega v delovanje organizacij in ustanov narodnih
               skupnosti. Delno tudi zaradi situacije, v kateri se vsi skupaj nahajamo, vendar
               predvsem iz samoiniciative in ne zaradi določb predlaganega zakona, saj je predlagana
               nadgradnja sistema financiranja narodnih skupnostih, ki bo še bolj slonela na
               transparentnosti, programski usmerjenosti, odgovornosti ter v zvezi s tem na dvigu
               avtonomnosti organizacij narodnih skupnosti.</p>
               <p>Zaradi specifike dela in organiziranosti delovanja ustanov in organizacij narodnih
               skupnosti bi lahko pred dobrim mesecem sprejeti vladni sklepi v zvezi s sklenitvijo
               avtorskih in najemnih pogodb povzročili nepremostljive težave, marsikje blokado
               dejavnosti na celi vertikali, vendar se to ni zgodilo. S strani Vlade je prišlo
               tolmačenje, da se zavedajo omenjene problematike, zato na noben način ne želijo
               negativno posegati v delovanje organizacij narodnih skupnosti, ki gredo v ohranjanje
               in razvoj narodne identitete in jezika. Bilo je zagotovljeno, da bo ob morebitni
               parcialnih težavah v zvezi s tem Vlada v duhu omenjenega poiskala primerno sistemsko
               rešitev. Pričakujemo, da bo tudi po sprejetju določbe zakona o uravnoteženju javnih
               financ, ki se nanaša na omenjeno vsebino, stališče Vlade ostalo isto.</p>
               <p>Na osnovi navedenega bova predlagano zakonsko besedilo, skupaj z amandmaji, ki smo
               jih zdaj pravkar prejeli na klop, torej, ki so plod usklajevanja s sindikati,
               podprla. Vendar v zvezi s tem želim jasno poudariti, da to tudi midva ne delava v
               dobri volji, temveč ob zavedanju, da žal brez intenzivnega začetka saniranja javnih
               financ preprosto ni mogoče te naloge izvesti. Zavedamo se tudi, da predlagani zakon
               prinaša veliko nepredvidljivih situacij ter pušča zelo odprta in nedorečena vprašanja
               glede znanosti, šolstva, kulture, univerz in še koga, kar bo potrebno v najkrajšem
               času vsaj do neke mere sistemsko reševati. Kljub vsemu je naša globalna ugotovitev,
               da žal z določenimi aktivnostmi, ki jih do neke mere vsaj začasno rešuje ta zakon, že
               krepko zamujamo.</p>
               <p>Zato naj zaključim z mislijo znanega madžarskega državnika iz 19. stoletja Kossutha,
               ki je približno tako trdil: "Če smo že naredili napake, stanja ne moremo popraviti z
               nadaljevanjem slabih korakov in z zavlačevanjem, temveč s tem, da dosedanja
               nepravilna dejanja kar se da najhitreje začnemo popravljati." Hvala lepa.</p>
            </sp>
            <sp xml:id="SDZ6-Izredna-13-2012-05-10.sp135">
               <speaker>PODPREDSEDNICA ROMANA TOMC:</speaker>
               <p>Hvala tudi vam.</p>
               <p>V imenu Poslanske skupine Pozitivne Slovenije gospod Jani Möderndorfer.</p>
            </sp>
            <sp xml:id="SDZ6-Izredna-13-2012-05-10.sp136">
               <speaker>JANI MÖDERNDORFER (PS PS):</speaker>
               <p>Spoštovani!</p>
               <p>Protestiram, ker z enim samim zakonom spreminjamo 44 področnih zakonov in pri tem
               občutno posegamo v plače, regrese, socialne transfere, pokojnine, znižujemo standarde
               na univerzah, v šolah in vrtcih. Protestiram zoper zakon, ki je unicum v Sloveniji in
               tudi v Evropi. Kaj takšnega se še nikoli doslej ni zgodilo in se tudi ne bi smelo.
               Večji del sindikatov in Vlada so danes sicer vendar dosegli dogovor o tem, da
               referenduma o tem zakonu ne bo.</p>
               <p>V Pozitivni Sloveniji takšen dogovor pozdravljamo, saj menimo, da je referendumska
               blokada, ki je bila Slovenija zlasti na račun SDS izpostavljena v prejšnjem mandatu,
               slaba. Mimogrede, tukaj je tudi ena izmed največjih razlik med nami v Pozitivni
               Sloveniji, namreč nismo pripravljeni blokirati države na račun lastnih političnih
               ciljev, kar ste vi v preteklem mandatu vztrajno in uspešno počeli. Kljub danes
               doseženemu dogovoru pa menimo, da so ukrepi, ki jih sprejemate s tem zakonom, slabi,
               nečloveški in jih kot take ne bomo podprli.</p>
               <p>Spoštovani predsednik Državnega zbora, poslanke in poslanci koalicije! Protestiram,
               ker ste v 48 urah z obravnavo tega zakona uspeli pokopati tako Ustavo Republike
               Slovenije kot tudi Poslovnik Državnega zbora. Protestiram, ker je ločnica med
               zakonodajno in izvršno vejo oblasti v naši državi z vašim načinom dela ostala zgolj
               še mrtva črka na papirju. Mnenje Zakonodajno-pravne službe na kar 48 straneh nedvomno
               pritrjuje našim opozorilom, da je zakon kot celota v nasprotju z 2. členom Ustave, ki
               govori o načelu pravne države, saj je nejasen, nepregleden, nedoločen in
               nekonsistenten. Poleg tega pa povzroča pravno negotovost in s tem nezaupanje v pravno
               državo. Zakon je tudi v nasprotju s prepovedjo povratne veljavnosti pravnih aktov,
               155. člen Ustave, saj zakoni in drugi predpisi in splošni akti ne morejo imeti učinka
               za nazaj.</p>
               <p>Protestiram, ker vladna koalicija za vsa opozorila ostaja slepa in gluha. V Pozitivni
               Sloveniji ne bomo delali kompromisov pri ustavno varovanih pravicah državljank in
               državljanov, niti se o njih ne bomo pogajali. Koalicija dosledno izvršuje navodila in
               pričakuje, da bo za to deležna pohvale predstavnikov Evropske unije. Državljanke in
               državljani Republike Slovenije tej vladi in koaliciji niso pomembni. Kršenje njihovih
               pravic očitno ni nobena ovira. Prav tako ni ovira, da večji del poslancev pri
               obravnavi obsežnega in pravno izjemno zahtevnega zakona na nočnih sejah
               parlamentarnega odbora za finance zaradi kaosa ob kupu nepreglednih amandmajev, ki
               jih niso znali niti obrazložiti, sploh ni vedel, o čem pravzaprav odločajo. Na zakon,
               ki je imel 261 členov je bilo vloženih več kot 320 dopolnil, dodatno jih še dobivamo.
               Amandmajev je bilo torej več kot členov, od tega je sama koalicija vložila več kot
               200 amandmajev. Glede na vse vložene amandmaje k zakonu se povsem upravičeno
               sprašujemo, ali Vlada sploh ve, kaj prinaša zakon, kakšna je njegova vsebina,
               predvsem pa kakšne bodo njegove posledice, kot tudi kakšen vpliv ima ta zakon na
               rebalans proračuna.</p>
               <p>V Pozitivni Sloveniji želimo opozoriti, da zakon vpeljuje rešitve, ki so dolgoročne
               narave in nikakor niso le začasnega značaja, kot nas skuša slepiti Vlada. Ne gre
               zgolj za uravnoteženje javnih financ in ukrepe, ki so povezani s predlogom rebalansa
               državnega proračuna za letošnje leto, temveč gre za ukinjanje obstoječih družbenih
               norm in vpeljavo radikalnih dolgoročnih ukrepov.</p>
               <p>Naj opozorim na absurdno situacijo, v katero nas je z nerazumnim hitenjem pripeljala
               Vlada. Po eni strani je Vlada danes z večjim delom sindikatov sklenila sporazum o
               varčevalnih ukrepih, ki bo Vladi omogočil, da sprejme zakon za uravnoteženje javnih
               financ brez grozečega referenduma, po drugi strani pa v tem trenutku še ni jasno, ali
               bo Vlada ob današnjem odločanju o zakonu oziroma o dopolnilih k temu zakonu res
               zagotovila, da ne bo posegla na področje pokojninskega zavarovanja in v že
               pridobljene pravice na podlagi socialnega medgeneracijskega dialoga. Enako velja tudi
               za posege na področju zdravstvenega varstva in zdravstvenega zavarovanja.</p>
               <p>Zato protestiramo, ker ima Pozitivna Slovenija za opredelitev tega zakona, ki posega
               v 44 zakonov, na voljo zgolj 5 minut. Za obravnavo in sprejem vseh teh 44 zakonov bi
               bili potrebni meseci in meseci razprav tako na politični kot na strokovni ravni, ta
               vlada in koalicija pa bosta ves ta trud strokovnost povozili tako rekoč čez noč: brez
               slehernega pomisleka boste zavrgli družbeno pogodbo, v skladu s katero smo doslej
               živeli, in vpeljali novo, ki temelji na radikalih ukrepih.</p>
               <p>Tako sedanji kot bivši predsednik vlade se v teh dneh rada sklicujeta na
               zgodovinskost trenutka, ki smo mu priča. Če bi bili cinični, bi temu pritrdili: danes
               je torej resnično zgodovinski trenutek, saj smo priča pogrebu demokracije. Pokopali
               bomo pravno varnost, Poslovnik Državnega zbora in Ustavo Republike Slovenije.</p>
               <p>Na koncu naj povem samo to: v Pozitivni Sloveniji ne podpiramo ukinitve javnega
               šolstva, javnega zdravstva, razvrednotenja pravne države in ukinjanja pridobljenih
               pravic in ne podpiram nestrokovnosti in neznanja te koalicije in ne podpiramo
               zmanjšanja dostopnosti do visokega šolstva, prav tako pa ne podpiramo Vlade, ki ne
               razume, da varčuje tam, kjer ne bi smela, in ki ne dela za dobro Slovenije. Zato bomo
               glasovali proti zakonu.</p>
            </sp>
            <sp xml:id="SDZ6-Izredna-13-2012-05-10.sp137">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>V imenu Poslanske skupine Slovenske demokratske stranke mag. Marko Pogačnik.</p>
            </sp>
            <sp xml:id="SDZ6-Izredna-13-2012-05-10.sp138">
               <speaker>MAG. MARKO POGAČNIK (PS SDS):</speaker>
               <p>Spoštovana predsedujoča, spoštovani predstavniki Vlade, kolegice, kolegi!</p>
               <p>Zadolževanje Slovenije krepko presega realnost in nujno so ukrepi, na osnovi katerih
               se bodo javne finance uravnotežile, predvsem v smislu odhodkovnega dela, na drugi
               strani pa tudi v smislu prihodkov. Treba je poudariti, da brez zmanjšanja
               primanjkljaja dolgoročno vzdržna rast ni mogoča, zato je nujno potrebno javno porabo
               uskladiti z realnostjo. Slovenija je leto 2011 zaključila z rekordnim primanjkljajem,
               ki znaša kar 2,3 milijarde evrov oziroma 6,4 % bruto domačega proizvoda. Zadolženost
               Slovenije se je povečala na 17 milijard evrov in Slovenija samo za obresti letno
               plačuje 700 milijonov evrov. Breme finančne in gospodarske krize je do sedaj nosil
               samo en segment, in to je bilo gospodarstvo. Realni sektor je namreč v zadnjih treh
               letih izgubil 60 tisoč delovnih mest, javni sektor pa je število zaposlenih povečal
               za več kot 9 tisoč. Tako državi kot bankam v posredni in neposredni državni lasti so
               se v zadnjem obdobju znižale bonitetne ocene, kar pomeni, da se je za državo
               zmanjšala možnost pridobivanja ugodnih virov financiranja.</p>
               <p>Danes smo poslanci in poslanke pred pomembno odločitvijo. Treba je poudariti, da ne
               Vlada ne Poslanska skupina SDS takšnega paketa ne sprejema z veseljem, vendar v
               Poslanski skupini SDS se zavedamo resnosti situacije, v kateri se danes Slovenija in
               slovensko gospodarstvo nahajata. Veseli pa nas, da je prevladal razum in da je med
               Vlado Republike Slovenije in socialnimi partnerji prišlo do dogovora.</p>
               <p>V Poslanski skupini SDS smo prepričani, da je predlagani zakon za uravnoteženje
               javnih financ v danem trenutku najboljša možna rešitev. Ukrepi ne bodo prizadeli
               tistih z najnižjimi prihodki, večina pomembnejših socialnih transferjev ostaja, na
               drugi strani pa se z uvedbo novih davkov, kot so krizni davek na nepremičnine,
               povišanje davkov od kapitalskih dobičkov, uvedbe nove dohodninske lestvice, davek na
               plovila in motorna vozila, zagotavlja povečanje prihodkov v proračun Republike
               Slovenije predvsem na račun tistih z višjimi prihodki. Poudariti je treba, da je
               precej ukrepov začasnih, ki se bodo odpravili, ko se bo oživilo gospodarstvo in s tem
               posledično dosegla gospodarska rast.</p>
               <p>V Poslanski skupini SDS smo prepričani, da je Slovenija socialna država, da bo
               Slovenija socialna država ostala, nikakor pa si ne moremo dovoliti, da bi Slovenija
               postala socialna ustanova. Slovenija in Državni zbor imata danes lepo priložnost, da
               tujini pokažeta, da se zavedamo resnosti situacije ter da s sprejetjem zakona za
               uravnoteženje javnih financ damo jasen signal, da smo pripravljeni javno porabo
               uravnotežiti z realnostjo.</p>
               <p>V Poslanski skupini SDS bi še enkrat poudarili, da je predlagani zakon v danem
               trenutku najboljša možna rešitev za Slovenijo, zato bo Poslanska skupina SDS
               predlagani zakon o uravnoteženju javnih financ podprla. Hvala.</p>
            </sp>
            <sp xml:id="SDZ6-Izredna-13-2012-05-10.sp139">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Poslanska skupina Socialnih demokratov, dr. Andreja Črnak Meglič.</p>
            </sp>
            <sp xml:id="SDZ6-Izredna-13-2012-05-10.sp140">
               <speaker>DR. ANDREJA ČRNAK MEGLIČ (PS SD):</speaker>
               <p>Spoštovani, prav lep pozdrav!</p>
               <p>Ob predstavitvi stališč Poslanske skupine Socialnih demokratov do Predloga zakona za
               uravnoteženje javnih financ bi uvodoma želela poudariti, da ima predlog zakona vrsto
               resnih pravnih pomanjkljivosti, tudi ustavnopravne narave. Opozorila bi zlasti na
               mnenje Zakonodajno-pravne službe Državnega zbora, ki je izpostavila problem
               neskladnosti zakona z 2. členom Ustave glede jasnosti, preglednosti, razumljivosti in
               nedvoumnosti zakonske ureditve, kar so temeljni elementi ustavnega načela pravne
               države.</p>
               <p>Socialni demokrati ne nasprotujemo varčevanju, nasprotujemo pa obsegu in obliki
               varčevanja, kot ga v tem zakonu načrtuje Vlada. Varčevalni paket stavi na zniževanje
               plač, socialnih transferjev in na najostrejše reze prav v sektorje, ki bi morali
               imeti ključno vlogo pri ponovnem in kvalitetnejšem zagonu našega gospodarstva, to je
               v izobraževanje in znanost. V Poslanski skupini Socialnih demokratov se bojimo, da bo
               varčevalna spirala krčenja socialne države še naraščala in se obdobje večjega
               odrekanja in razgradnje ter privatizacije javnih storitev šele začenja.</p>
               <p>Kot opozarjajo najvidnejši ekonomisti svetovnega slovesa, na svetu ni primera, ko bi
               si bolehna država opomogla po krčenju plač, pokojnin in socialnih transferjev. Takšna
               politika kvečjemu poglablja krizo, vpliva na povečevanje socialnih razlik in
               prerazporejanje premoženja v korist bogatih. To v živo kažejo tudi primeri tistih
               držav, ki so najbolj verno sledile diktatu stroge varčevalne politike, v Grčiji,
               Španiji in na Portugalskem.</p>
               <p>Kljub temu da je Vlada sprejela kompromis glede varčevalnih ukrepov v višini 30 do 40
               milijonov na socialnem področju ter v višini 80 milijonov na plačnem področju, pa
               težave obsega varčevanja v višini 818 milijonov v letu 2012 ostajajo, ker se bodo
               sorazmerno znižale druge pokojnine in investicije države oziroma državna potrošnja. S
               tem pa se bo znižala gospodarska rast in povečala brezposelnost.</p>
               <p>Kot smo v Poslanski skupini Socialnih demokratov že večkrat opozorili, je Predlog
               zakona za uravnoteženje javnih financ neuravnotežen tako z vidika posega v posamezna
               področja kot tudi z vidika posledic, ki jih bo imela uveljavitev zakona za posamezne
               ciljne skupine. Največje breme varčevalnega paketa Vlada nalaga srednjemu sloju, ki
               ga bomo z varčevalnimi ukrepi potiskali proti nižjemu sloju. Mnogi ukrepi, ki naj bi
               bili začasne narave, se s sprejetimi amandmaji pogojujejo z rastjo bruto domačega
               proizvoda na ravni 2,5 %, kar ukrepe začasne narave spreminja v srednjeročne ali celo
               dolgoročne. Iz napovedi Umarja namreč ni mogoče zaslediti, da bi v tem mandatu
               dosegli gospodarsko rast nad 2,5 % bruto domačega proizvoda.</p>
               <p>Zato da bi to neuravnoteženost vsaj nekoliko omilili, smo v Poslanski skupini
               Socialnih demokratov oblikovali številne amandmaje, s katerimi želimo preprečiti, da
               bi breme varčevanja v največji in nesorazmerni meri nosile mlade družine z otroki,
               upokojenci, brezposelni, otroci v vrtcih, učenci in učenke v osnovnih šolah ter tam
               zaposleni.</p>
               <p>Poleg področja socialne varnosti se neuravnoteženost finančnih posledic zakona kaže
               še najbolj na področju znanosti in izobraževanja. Kar zadeva področje šolstva, nas
               koalicijski amandmaji ne navdajajo z upanjem, da o ohranitvi doseženih standardov
               javnega šolstva lahko gledamo naprej. Vlada Republike Slovenije namreč v Bruselj
               pošilja dokumente, v katerih predvideva vsaj tako rigorozne ukrepe, kot so bili
               predlagani v prvotnem besedilu predloga zakona.</p>
               <p>Veseli nas, da je Vlada glede predvidenih varčevalnih ukrepov našla skupni imenovalec
               s sindikati ter umaknila nekatere predloge, ki so prekomerno posegali v pravice
               ljudi. Zlasti gre za ukrepe, ki so bili v Predlog zakona za uravnoteženje javnih
               financ vneseni naknadno, z amandmaji, enostransko, brez javne razprave in socialnega
               dialoga.</p>
               <p>Spremembe Predloga zakona o uravnoteženju javnih financ, ki se oblikujejo v
               pogajalskem procesu s socialnimi partnerji, potekajo v zaostrenem dialogu na eni
               strani in s preglasovanjem tistih, ki skušamo spremeniti in dopolniti obstoječi
               vladni varčevalni paket z bistveno manj bolečimi ukrepi in vplivati na ta način tudi
               na konsolidacijo javnih financ. V nasprotju z Vlado poslanci Socialnih demokratov
               menimo, da bi morale prioritete o zmanjševanju javnofinančnega primanjkljaja
               temeljiti na ravnovesju med sredstvi za razvoj, socialno varnostjo in
               varčevanjem.</p>
               <p>Poslanci Poslanske skupine SD zakona ne bomo podprli. Hvala.</p>
            </sp>
            <sp xml:id="SDZ6-Izredna-13-2012-05-10.sp141">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in o amandmajih k posameznim členom.</p>
               <p>Ker imamo že amandma na 1. člen, v razpravo dajem 1. člen ter amandmaje k 1. členu.
               Odpiram razpravo. Prosim za prijavo. Hvala za prijave. Prijavljenih je 12
               razpravljavcev.</p>
               <p>Prva je na vrsti Maja Dimitrovski.</p>
            </sp>
            <sp xml:id="SDZ6-Izredna-13-2012-05-10.sp142">
               <speaker>MAJA DIMITROVSKI (PS PS):</speaker>
               <p>Hvala za besedo ...</p>
            </sp>
            <sp xml:id="SDZ6-Izredna-13-2012-05-10.sp143">
               <speaker>PODPREDSEDNICA ROMANA TOMC:</speaker>
               <p>Se opravičujem. Se opravičujem. Boste kmalu na vrsti, ampak prva je Tina Komel.</p>
            </sp>
            <sp xml:id="SDZ6-Izredna-13-2012-05-10.sp144">
               <speaker>TINA KOMEL (PS PS):</speaker>
               <p>Hvala za besedo. Pozdravljeni vsi prisotni!</p>
               <p>Protestiram, ker se je zmanjšala dostopnost visokega šolstva vsem socialnim skupinam
               in s tem kakovosten, evropsko primerljiv študij. S spremembami zakona o uravnoteženju
               javnih financ ste pritisnili na najbolj ranljive skupine državljanov, med njimi jih
               bodo močno občutili socialno ogroženi študenti, ki si ne bodo mogli privoščiti
               študija. Kam nas lahko pripeljete vi z zmanjševanjem financ za študij univerzam in z
               dvigovanjem obdavčenja študentskega dela? Vaša tarča so mladi, študentje, predvsem pa
               študentje iz socialno ogroženih družin, ki se preživljajo s študentskim delom.
               Študentsko delo obdavčujete s 25 %. To pomeni, da študentje in vsi mladi, ki delajo,
               ne bodo več konkurenčni. Avtomatsko se bo zmanjšalo število delovnih mest za mlade
               preko študentskega servisa, s katerim so si mladi reševali svoj socialni položaj, da
               so lahko študirali. Zvišanje obdavčitve avtomatsko pomeni manj dela za mlade, manj
               sredstev od koncesij od študentskega dela. To pomeni, da bo kljub višjemu odstotku
               obdavčenja manj denarja za štipendije.</p>
               <p>Z višjim obdavčenjem spreminjate tudi razmerje razdeljevanja pobranih sredstev od
               koncesij, študentskim organizacijam se zniža pa polovico, kar pomeni, da želite
               ošibiti in rušiti študentske organizacije, jih raje onemogočate v delovanju. Ali
               veste, kakšne plače imajo direktorji študentskih organizacij, ki se jih zniževanje
               javne porabe ne dotakne?! Jaz vem. Mediji so o tem lepo poročali. Plača direktorja
               ŠOU Ljubljana je 5 tisoč 800 evrov bruto. Ali se vam zdi takšna plača, ki ni
               zaslužena na trgu, ampak jo prigarajo študentje s študentskim delom, normalna?! No,
               in še na vrh ledene gore, iz katere je razvidno, komu ste napisali na kožo to
               spremembo. Odstotek zaslužka od koncesij študentskega dela študentskih servisov
               ostaja nespremenjen. Sprašujem vas, zakaj se odstotek študentskih servisov ne zniža.
               Moje mnenje je, da je kapital pokazal svojo moč v tem primeru, saj smo bili v vašem
               mandatu že priča spremembam v prid študentskih servisov.</p>
               <p>Ne vem, če se zavedate, kaj mladim roji po glavi, ko le nemočno opazujejo dogajanje v
               naši državi. Prosim, da se za en trenutek postavite v vlogo dijaka, študenta ali ene
               mlajše osebe. Kakšno prihodnost vidijo v Sloveniji? Nikakršno. Kakšno šolo naj si
               izberejo, da bodo dobili zaposlitev? Nikakršno, ker take šole ni, ki bi jim
               zagotovila prihodnost z vašimi ukrepi nižanja plač, odpuščanja in kratenje človekovih
               pravic. Niti sanja se jim ne, kaj bo z njimi in kako bodo sploh lahko preživeli, si
               kupili stanovanje ali ustvarili družino.</p>
               <p>Bojim se, da bo Slovenijo treba rešiti ne samo pred krizo in propadom, ampak tudi
               pred vami. Hvala.</p>
            </sp>
            <sp xml:id="SDZ6-Izredna-13-2012-05-10.sp145">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Darko Jazbec.</p>
            </sp>
            <sp xml:id="SDZ6-Izredna-13-2012-05-10.sp146">
               <speaker>DARKO JAZBEC (PS PS):</speaker>
               <p>Hvala za besedo še enkrat in ponoven pozdrav vsem prisotnim!</p>
               <p>Proti temu zakonu pa res moram protestirati. Slovenija je edina dežela, kjer lahko
               potuješ brez da si šel na potovanje. Greš ponoči spat, sprejmejo mega zakon, 45
               drugih zakonov se spremeni in se zbudiš v drugi državi. Popolnoma spremenjen
               družbenopravni red. To ima dosti večje posledice. Namreč, ne samo da je to pravna
               služba – na 48 straneh je spisano, da je to pravni kriminal – vsebinsko moram reči,
               da so notri stvari, ki ne sodijo tja. To pomeni, da niso slučajno notri, ampak so
               verjetno podtaknjene, zato da bi bile v paketu sprejete.</p>
               <p>Svojim poslancem sem že razložil, kar se zdravstva tiče, in je fino, da tudi drugi
               slišite. Je treba biti pozoren. Vi tudi ne želite nekih stvari svojim volivcem,
               svojim sorodnikom, svojim prijateljem. Dotaknil se bom samo nekaj reči na področju
               zdravstva, sicer grem pa lahko s komer koli pozneje na kavo in mu to razložim, da tu
               ne bom tako dolg.</p>
               <p>Delež za obvezno zdravstveno zavarovanje se premakne v dopolnilno. To ne pomeni nič
               drugo kot na nek način povečano prispevno stopnjo za tiste, ki pač imajo denar.
               Torej, namesto iz bruto se vzame iz neto. S tem se zmanjša solidarnost, ostane neka
               vzajemnost, poveča se asimetrija. To pomeni, da tisti, ki imajo denar, si lahko malo
               več privoščijo, kar ni problem, če gre za nek nadstandard, problem pa je, kadar je to
               že pri osnovnih zdravstvenih pravicah.</p>
               <p>Do tega bo zdaj prišlo. To morate vedeti, ko stisnete jutri gumb "za"; tu bi se dalo
               še dosti več razložiti.</p>
               <p>Terapevtske skupine zdravil. Ne vem, če veste, za kaj tu gre. Zdaj imamo te generike
               in se zamenja eno zdravilo z drugim, če je enaka skupina. Tu strokovno ni tak
               problem, pri teh terapevtskih skupinah zdravil pa gre za popolnoma drugo zgodbo. Če
               imate vi zdravila za glavobol iz različnih skupin, sami veste, da enemu ena zdravila
               pomagajo proti glavobolu, ena pa ne, in vsak ve, katere bo vzel. Zdaj pa bo neka
               terapevtska skupina z najnižjo ceno, ostalo pa bo vse za doplačila, če boš želel
               dobiti tisto zdravilo, ki ti pomaga. Zdaj, pri glavobolu to ni problem, pri nekaterih
               zdravilih za srce, ledvica, tlak in pri tistih, ki jemljejo več zdravil, pa res
               nastanejo velike komplikacije, tako pri izbiri zdravila kot pri kombinacijah.</p>
               <p>Recimo Danska, ki je to uvedla, je potrebovala pet let, da je to vpeljala. Treba je
               biti zelo previden, ker so lahko usodne posledice. Lekarne so se pripravile s
               posebnimi stroji za prepakiranje zdravil, da ne bi do teh pomot prišlo. Ponovno so
               starejši najbolj prizadeti, veste, kako nekateri pridejo k zdravniku: "Jemljem eno
               rdečo, eno belo in eno rumeno tableto." Oni ne bodo vedeli. Bo prišlo do zamenjave in
               to v ta zakon za uravnoteženje javnih financ res ne sodi. To je pač notri z nekim
               namenom.</p>
               <p>Podjemne pogodbe. Glejte, pomanjkanje zdravnikov se je reševalo na tak način, da so
               bili eni pripravljeni več delati in se je sistem nekako sam uravnotežil. Zdaj so te
               podjemne pogodbe praktično prepovedane, ampak na kak način! Včeraj sem si sprintal
               zakon za uravnoteženje javnih financ in sem prebral 53. člen; danes dopoldan sem
               dobil na mizo tu kup papirjev – ta člen je spremenjen! Ravnokar sem dobil novi kup
               papirjev, še topli so – je spet ta člen spremenjen! V 24 urah sem trikrat dobil
               različno napisano. Tega sploh še nisem prebral, tako ne morem niti komentirati. Lahko
               pa poveste svojim volivcem, da bo težja izbira zdravnika, težja dostopnost do
               zdravnika in nekje se bodo nekateri programi ukinili, če bo to, kar je napisano,
               veljalo.</p>
               <p>Bolniške, da vam povem – minister je zdaj odšel –, tu so lepo napisana ta znižanja
               nadomestila za bolniški stalež, ampak problem je, da ne bo rezultata, ne bo učinka,
               ki so ga v tistih 800 milijonih predvideli. Namreč, v vsaki krizi se poveča število
               bolniškega staleža in s tem ukrepom se prepreči samo povišanje bolniškega staleža, ne
               bo se toliko zmanjšalo, kot ta številka predvideva, in ne bo finančnega učinka.
               Dejansko se absentizem ne bo povečal, bo se pa povečal prezentizem, kar pomeni, da
               bodo bolni ljudje hodili v službo. Naj vam pokažem današnji časopis Večer, tu je
               intervju oziroma se citira gospoda Peterleta. On je bil na evropskem projektu Zdravje
               za rast. Torej, Evropa se zaveda, da ljudje ne smejo bolni hoditi v službo, in
               povečuje sredstva, da se v preventivi zmanjšajo odsotnosti z delovnega mesta in če
               spet gospoda Peterleta citiram: "Ne bo konkurenčnega gospodarstva, če imamo bolne
               delavce." Mislim, saj bi se dalo o tem dosti povedati, ampak gospod Peterle bi rekel:
               "Odpustite jim, saj ne vedo, kaj delajo." Hvala lepa.</p>
            </sp>
            <sp xml:id="SDZ6-Izredna-13-2012-05-10.sp147">
               <speaker>PODPREDSEDNICA ROMANA TOMC:</speaker>
               <p>Hvala.</p>
               <p>Mag. Lejla Hercegovac.</p>
            </sp>
            <sp xml:id="SDZ6-Izredna-13-2012-05-10.sp148">
               <speaker>MAG. LEJLA HERCEGOVAC (PS PS):</speaker>
               <p>Hvala za besedo, gospa podpredsednica. Lepo pozdravljeni predstavniki Vlade, kolegice
               in kolegi!</p>
               <p>Protestirala sem zaradi rebalansa v zdravstvu in tudi protestiram proti zakonu o
               uravnoteženju financ. Gradivo v zakonu o uravnoteženju financ je na več kot 220
               straneh in ta, tako kot ste slišali že prej, spreminja 44 zakonov. Njegova
               uveljavitev naj bi pomenila uresničevanje rebalansa in zakon naj bi začel veljati s
               1. julijem 2012.</p>
               <p>V zdravstvu spreminjamo dva zakona: zakon o zdravstvenem zavarovanju in zakon o
               zdravniški dejavnosti. To sta dva zelo zelo pomembna zakona, ki sta več kot pet let v
               predalih Ministrstva za zdravje in si zadnja leta prizadevamo, da jih damo ven, a nam
               ni uspelo. Zdaj ga z zakonom o usklajevanju in uravnoteženju javnih financ
               spreminjamo. Samo naštela bi, da v Zakonu o zdravstvenem varstvu in zdravstvenem
               zavarovanju spreminjamo 14 členov, prvenstveno gre za medicinske pripomočke, potem v
               Zakonu o zdravniški dejavnosti, ki je – po svojem 19. členu – bil sprejet že 1992.
               leta, spreminjamo štiri člene, v Zakonu o vrtcih 6 členov, o visokem šolstvu 4 člene,
               o invalidih 4 in o usmerjenju otrok s posebnimi potrebami 1. Torej v šestih zakonih
               spreminjamo 33 členov. Nikjer ne piše, da se za zdravje svojega prebivalstva v državi
               ne zadolžimo. V krizah so vse države za zdravstvo namenile več denarja. Mi imamo BDP
               47,6 %, torej smo se sami odločili, da se ne zadolžujemo za zdravje. V prihrankih, ki
               ste jih našteli s spreminjanjem členov v zdravstvu, prvenstveno v ukrepih, ki bi
               Zavodu za zdravstveno zavarovanje prinesli v letu 2012 nekje okrog 63 milijonov
               evrov, in je vpliv na Zavod za zdravstveno zavarovanje za znižanje odhodkov.</p>
               <p>Res pa me skrbi ta zakon o pripomočkih. Do zdaj je bila pogodba med Zavodom za
               zdravstveno zavarovanje in izvajalci za 3 leta, v novem zakonu je za 12 mesecev. Kaj
               se potem zgodi, če ni podpisana pogodba v tistih 12 mesecih ali v 14 dnevih po izteku
               tega? Zgodi se to, da je potem potrebna arbitraža. Zakon o zdravstvenem zavarovanju
               določa ceno pripomočkov enako, kot je bila do sedaj, razliko pa bo verjetno moral
               plačati pacient.</p>
               <p>Torej, poseganje v dva najbolj pomembna zakona o zdravstvu je nedopustno. Lepo
               prosim, še enkrat premislite, ker je te člene res treba dograditi. To so zakoni, o
               katerih se razpravlja dlje časa in konzultacije po Evropi z vsemi kolegi kažejo, da
               nikjer niso na takšen način posegali v dva tako pomembna zakona. Hvala.</p>
            </sp>
            <sp xml:id="SDZ6-Izredna-13-2012-05-10.sp149">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Mag. Alenka Bratušek. Prosila pa bi za malce pozornosti na levi in desni strani
               dvorane. Hvala.</p>
            </sp>
            <sp xml:id="SDZ6-Izredna-13-2012-05-10.sp150">
               <speaker>MAG. ALENKA BRATUŠEK (PS PS):</speaker>
               <p>Najlepša hvala, gospa podpredsednica.</p>
               <p>Enkrat sem danes že povedala, pa bom še enkrat, da se bo mogoče kaj prijelo.
               Protestiram proti takšnemu načinu dela v Državnem zboru, kot smo ga deležni v tem
               tednu. Pa še enkrat: nikakor ne proti količini dela, tega se ne bojimo, ampak proti
               načinu dela.</p>
               <p>Prepričana sem, da danes velika večina poslancev ne ve, kaj natančno je vsebina
               zakona o uravnoteženju javnih financ. Začeli smo z zakonom, ki je posegel, mislim, da
               v 46 zakonov, na odboru smo se pogovarjali o zakonu, ki je posegel v 44 zakonov, zdaj
               imamo teh zakonov še 39. Mogoče bi res bilo dobro počakati še kakšen teden, pa bi
               ukrepi, ki so vključeni v tem, bili vsaj za silo dobri, ker iz dneva v dan zakoni
               letijo ven, ker očitno ugotavljate, da so nekatere rešitve bile tako radikalne, da
               niso več sprejemljive.</p>
               <p>Kot sem že večkrat omenila, najbolj drastično posegate v družinsko politiko in
               otroke, od samega začetka do visokošolskega izobraževanja. Priznati moram, da nekaj
               minimalnih sprememb – bom zdaj rekla, da si domišljam, da na podlagi naših predlogov
               in pripomb – je vsekakor bilo upoštevanih. Omenila bom dve, to so porodniška
               nadomestila in brezplačni vrtci, kjer ste očitno ugotovili, da ste naredili veliko
               napako.</p>
               <p>Porodniška nadomestila naj bi po tem predlogu amandmajev, če bodo izglasovani, ostala
               na 2-kratniku povprečne plače in naj se ne bi znižala na 1,5-kratnik. Naš amandma
               vključuje še nekaj dodatnega, za kar smo se borili že na Odboru za finance, pa smo
               bili, na žalost, neuspešni, to je, da naj se uveljavitev tega dela zakona zamakne za
               eno leto. Razlog je samo ta, da se bodo ženske lahko odločile, da to ne pride do njih
               takrat, bom rekla, ko so sredi nosečnosti. Ne bom še enkrat ponavljala, da se je na
               nas obrnilo veliko mladih mamic, ki so, pa če to želite slišati ali ne, rekle, da če
               bi vedele za ta ukrep, se za otroka ne bi odločile. Mene to zelo žalosti in si
               predstavljam stisko teh mamic, zato prosim, da v njihovem, svojem, našem imenu
               podprete tudi tisti naš amandma – res ni zdaj govora o tem, ampak vsebina pa spada
               tudi v ta člen –, ki govori, da se uveljavitev tega dela zamakne za eno leto.</p>
               <p>Lepo pa vas prosim, spoštovane kolegice in kolegi, predvsem na moji levi strani, da
               ne govorite, da bi mi zamenjali ukrepe in namesto ukrepov dvigovali davke, ker to ne
               drži in ne vem, kje ste to slišali. Mi bi kombinirali eno in drugo. Tako kot je to
               naredila velika večina razvitih evropskih držav. Baltskih držav res nisem šla
               preverjat, ker mislim, da si Slovenija zasluži več od tega. Velika večina evropskih
               držav je na žalost, na srečo, na željo dvigovala tudi DDV, tudi tista, ki je vam
               vzor, to je Nemčija, je DDV dvignila za tri odstotne točke, pa danes ugotavljate, da
               je uspešna, dobro razvita in tako naprej. Tudi naša želja ni dvigovanje davka na
               dodano vrednost. Razlagate, kot da si mi to želimo. Ne želimo pa to prikazati kot
               kazen za naše državljane. Glede na to, da ste zdaj tudi sami ugotovili, da je DDV
               možnost, ki obstaja, ker ste določbe o dvigu DDV vključili v zakon o uravnoteženju
               javnih financ, in glede na to, da mislim, da je minister v uvodu predstavitve
               rebalansa povedal, da je prihranek na odhodkovni strani 500 milijonov evrov in ne več
               800 milijonov evrov, bom rekla, tako kot na začetku, mogoče še kakšen teden, pa boste
               točno tam, kjer smo vam mi že zdavnaj, že dva meseca nazaj, pokazali, da je pot
               prava.</p>
               <p>Na koncu pa se bom pridružila kolegu Jazbecu. Premislite še enkrat, da na koncu res
               ne bo treba reči: Oprostite jim, saj ne vedo, kaj delajo.</p>
            </sp>
            <sp xml:id="SDZ6-Izredna-13-2012-05-10.sp151">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Najprej ste vi želeli postopkovno.</p>
            </sp>
            <sp xml:id="SDZ6-Izredna-13-2012-05-10.sp152">
               <speaker>MAG. MAJDA POTRATA (PS SD):</speaker>
               <p>Gospa podpredsednica, postopkovno vam postavljam vprašanje v skladu s tretjim
               odstavkom 144. člena, ki dopušča, da se za zakone, ki so obravnavani po nujnem
               postopku, amandmaji do konca obravnave vlagajo lahko tudi ustno, obrazloženi morajo
               biti pa do glasovanja in oddani v pisni obliki.</p>
               <p>Glede na to, da smo dobili v obravnavo amandmaje koalicijskih poslanskih skupin k
               členom zakona do 181. člena, zakon ima pa 261 členov, in ker je na predlagane
               amandmaje, ki so bili sprejeti na odborih, torej so v dopolnjenem predlogu zakona
               odprti in je nanje mogoče vlagati amandmaje, koalicija dala zavezo ali obljubo
               sindikatom, da bo nekatere amandmaje še sprejela, vprašujem: Ali so ti amandmaji
               koalicijskih poslanskih skupin končna verzija amandmajev ali je še pričakovati
               amandmaje po 181. členu dopolnjenega predloga zakona? Hvala.</p>
            </sp>
            <sp xml:id="SDZ6-Izredna-13-2012-05-10.sp153">
               <speaker>PODPREDSEDNICA ROMANA TOMC:</speaker>
               <p>Hvala lepa za vaše proceduralno vprašanje.</p>
               <p>Še gospod Jerovšek, vaše vprašanje oziroma predlog.</p>
            </sp>
            <sp xml:id="SDZ6-Izredna-13-2012-05-10.sp154">
               <speaker>JOŽEF JEROVŠEK (PS SDS):</speaker>
               <p>Gospa predsedujoča, spoštovane kolegice in kolegi!</p>
               <p>Poslanci Pozitivne Slovenije, tudi njihov vodja sleherni stavek začenjajo z besedo
               protestiram.</p>
               <p>V nastopu vodje poslanske skupine mislim, gospa predsedujoča, da je bil prestopljen
               rubikon, ki predstavlja prag dostojnosti, konstruktivnosti in je bil prestopljen in
               je bil dosežen zdrs pod spodnji rob državotvornosti. Rečeno je bilo, da smo s tem
               zakonom pokopali ustavo in zakon. To je obtožba o uvedbi diktature v tej državi,
               hkrati pa vsi poslanci nastopajo s "protestiram". Vljudno jih vabim, da če želijo iti
               v učilnico demokracije, če želijo res protestirati, naj gredo na trg med študente in
               se začnejo učiti poštevanke demokracije. Ne pa tukaj z destruktivnostjo ...</p>
            </sp>
            <sp xml:id="SDZ6-Izredna-13-2012-05-10.sp155">
               <speaker>PODPREDSEDNICA ROMANA TOMC:</speaker>
               <p>Gospod Jerovšek ...</p>
            </sp>
            <sp xml:id="SDZ6-Izredna-13-2012-05-10.sp156">
               <speaker>JOŽEF JEROVŠEK (PS SDS):</speaker>
               <p>... z napadom na ustavo ...</p>
            </sp>
            <sp xml:id="SDZ6-Izredna-13-2012-05-10.sp157">
               <speaker>PODPREDSEDNICA ROMANA TOMC:</speaker>
               <p>Gospod Jerovšek ...</p>
            </sp>
            <sp xml:id="SDZ6-Izredna-13-2012-05-10.sp158">
               <speaker>JOŽEF JEROVŠEK (PS SDS):</speaker>
               <p>...in zakon v slogu balkanskih objestnežev, rušiti...</p>
            </sp>
            <sp xml:id="SDZ6-Izredna-13-2012-05-10.sp159">
               <speaker>PODPREDSEDNICA ROMANA TOMC:</speaker>
               <p>Gospod Jerovšek!</p>
            </sp>
            <sp xml:id="SDZ6-Izredna-13-2012-05-10.sp160">
               <speaker>JOŽEF JEROVŠEK (PS SDS):</speaker>
               <p>... demokratični red... / izklop mikrofona/</p>
            </sp>
            <sp xml:id="SDZ6-Izredna-13-2012-05-10.sp161">
               <speaker>PODPREDSEDNICA ROMANA TOMC:</speaker>
               <p>Gospod Jerovšek, oprostite, ampak nekako je tudi parlamentarna praksa, kot so me
               poučili, in tudi sama bi želela voditi seje tako, kot smo se dogovorili, da bi vsi,
               in to velja tudi za nadaljevanje, proceduralni predlog najprej podali, potem pa še
               obrazložili. Tako za naslednjič, ko boste imeli proceduralni predlog, prosim, da se
               ravnate po tem redu.</p>
               <p>Druga stvar, ki sem jo dolžna oziroma ne vem, če sem jo dolžna, želim pa jo
               pojasniti, mag. Potrata, da seveda ne vem, koliko amandmajev bomo še dobili na klop,
               niti nisem dolžna ta hip vedeti. Kot veste, se po poslovniku amandmaji lahko vlagajo
               do zaključka obravnave o členu. Mi smo trenutno šele pri 1. členu in nadaljujemo z
               razpravo.</p>
               <p>Izvolite, postopkovno.</p>
            </sp>
            <sp xml:id="SDZ6-Izredna-13-2012-05-10.sp162">
               <speaker>MAG. MAJDA POTRATA (PS SD):</speaker>
               <p>Hvala, gospa podpredsednica.</p>
               <p>Saj sem citirala tretji odstavek in tudi povedala, da se tega zavedam, ampak ker
               moramo delati v dobri veri in so bila dana nekatera zagotovila, amandmaji pa so do
               181. člena, in ker se to nanaša na celoten zakon, tisti, ki so pripravljali
               amandmaje, zagotovo vedo, kje bi še morali amandmaji priti, me vseeno zanima, ker je
               od tega odvisno tudi ravnanje in tudi naše razpravljanje. Zaradi tega, ker če je dana
               v dobri veri neka zaveza, da se bodo stvari izločile iz predlaganega zakona – merim
               pa na določila, ki posegajo v normative in standarde, ki so bili obljubljeni, da bodo
               izločeni in predmet kolektivnega dogovarjanja –, so pa samo do 181. člena, ne morem
               preveriti, ali bo po 181. členu še kak amandma vložen, glede na to, da pa izkušnja
               kaže, da so opozicijski amandmaji preglasovani.</p>
               <p>To je bilo vprašanje, zaradi katerega sem se zdaj dvakrat oglasila k besedi.
               Hvala.</p>
            </sp>
            <sp xml:id="SDZ6-Izredna-13-2012-05-10.sp163">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Verjamem, da je bil že prvi odgovor zadovoljiv. Tega ne morem vedeti, živim pa tudi
               jaz v dobri veri, da se obljube držijo.</p>
               <p>Nadaljujemo z razpravo in za besedo je prosil gospod minister.</p>
            </sp>
            <sp xml:id="SDZ6-Izredna-13-2012-05-10.sp164">
               <speaker>DR. JANEZ ŠUŠTERŠIČ:</speaker>
               <p>Želel sem samo eno stvar pojasniti, da bomo znali pravilno govoriti o teh
               številka.</p>
               <p>Zmanjšanje porabe javnih financ temelji na dveh naborih ukrepov. Kot sem že večkrat
               povedal, gre za zmanjšanje porabe, ki jo omogočajo ukrepi oziroma spremembe zakonov,
               ki so zajeti v zakon o uravnoteženju javnih financ, in gre tudi za znižanje nekaterih
               drugih izdatkov, za katere niso potrebne zakonske spremembe. To se pravi, če
               govorimo, da je zdaj na podlagi zakona 500 milijonov zmanjšanja porabe, to še niso
               vsa zmanjšanja. Celotno zmanjšanje porabe bo v proračunu še vedno 800 milijonov
               oziroma toliko, da bomo dosegli cilj 3-odstotnega primanjkljaja bruto domačega
               proizvoda letos.</p>
            </sp>
            <sp xml:id="SDZ6-Izredna-13-2012-05-10.sp165">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospa mag. Barbara Žgajner Tavš, pripravi naj se, prosim, gospa Tamara
               Vonta.</p>
            </sp>
            <sp xml:id="SDZ6-Izredna-13-2012-05-10.sp166">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa za besedo, spoštovana predsedujoča!</p>
               <p>Dovolite, kolega Jerovška ni, tudi sama izražam protest. Protest proti temu, da nas
               želijo vladni poslanci v teh dneh disciplinirati. Nenehno nas opozarjajo, kako
               nekonstruktivni smo, četudi smo na matično delovno telo, že prej, na zainteresirana
               delovna telesa in tudi danes vložili kar nekaj amandmajev.</p>
               <p>Če vas spomnim, samo na matičnem delovnem telesu v ponedeljek, to je bila tista
               famozna seja do pol četrte ure zjutraj, kjer smo pravzaprav na podoben način kot
               danes na klop prejemali sproti vroče amandmaje. In ko smo zaprosili predstavnike
               vladne koalicije, da bi nam le obrazložili, glede na to, da so bili njihovi
               amandmaji, teh amandmajev je bilo okrog 300, 400 na 290 členov, kolikor jih ima, se
               niti en poslanec vladne koalicije ni oglasil z obrazložitvijo, kaj amandma, ki ga
               predlagajo, pravzaprav pomeni. Verjamem, da ni Einsteina v tem parlamentu, ki bi znal
               v tem trenutku prelistati toliko papirja in iz tega zbrati, kaj želi Vlada s
               predlaganimi amandmaji. Kot rečeno, protestiram proti takemu načinu dela o tako
               pomembnih zakonih, ki ne pomenijo zgolj varčevalnih ukrepov; prepričana sem, da ti
               zakoni pomenijo strukturne spremembe.</p>
               <p>Veste, vsa vojskovanja temeljijo na prevari: ko si močan za napad, se delaj ali dajaj
               vtis nemočnega; ko uporabljaš sile, izgledaj miren; ko si blizu, se delaj oziroma
               moraš nasprotnika prepričati, da si daleč, in ko si daleč, ga prepričaj, da si blizu.
               Znano? Nasprotnika privabi z vabo, igraj nered, nato ga uniči. To boste, spoštovane
               vladne predstavnice in predstavniki, naredili z našimi državljankami in državljani. V
               ljudi ste uspeli v preteklih dneh, pa tudi danes, vcepiti histerijo o potrebnosti
               varčevanja na vsakem koraku za vsako ceno.</p>
               <p>Vladna strategija sprejemanja interventnih rešitev, če temu tako rečem, je edina
               prava. Opozicija pa je tista, ki je državni sovražnik v tem trenutku številka 1, ker
               ima pomisleke, ker vlaga amandmaje tudi na podlagi pripomb, ki jih prejemamo s strani
               društva bolnikov, s strani ostale zainteresirane javnosti.</p>
               <p>Spoštovana Vlada, to vam je, po mojem trdnem prepričanju, uspelo narediti tudi s
               sindikati. Na ta način, kot že rečeno, ste poskušali in tudi danes z vašimi opozorili
               in predvsem obtožbami poskušate prevarati tudi opozicijo. Pa mi je žal v tem
               trenutku, da vam je, bom rekla, druga opozicijska stranka SD pri vnosu fiskalnega
               pravila v ustavo podlegla. Osebno menim, da zlato fiskalno pravilo ni zaščita
               davkoplačevalcev, da gre zgolj za vladni alibi, da boste z reformnimi predlogi začeli
               rušiti postulate socialne države, države blaginje. In zavedajte se, da boste s
               sprejetjem ustavne spremembe posegli tudi v pravico do referenduma.</p>
               <p>Veste, spoštovane kolegice in kolegi, v ustavi je tudi določilo, da je Slovenija
               socialna država. Pa ste samo s predlaganima dvema zakonoma, z rebalansom proračuna za
               leto 2012 in zakonom o uravnoteženju javnih financ, pokazali, da vam je malo mar, če
               boste v 14 dneh posegli v temelje sistema obstoječe ureditve javnega v naši državi in
               celo več. In celo več; brez dokazov, brez analiz, brez simulacije posledic posegate
               na področje družinske politike – osnovni predlog je tak, absolutno –, posegate na
               področje socialnega varstva, zdravstva, prvotno pa ste dali javnosti tudi zelo jasen
               signal, da je tudi področje znanja za vas kategorija, ki jo je treba podrediti tržnim
               zakonitostim. Diferenciacija, če hočete, na vsakem koraku, na kratko. Slovenija ima
               danes sistem solidarnosti na področju zavarovanj. Cilj takega zavarovanja je
               izravnava družbenih virov. Država blaginje je ena od treh sfer prevzemanja družbenih
               tveganj. Poleg države je to še trg in je to še družina. Kdo prevzema tveganje in na
               kakšen način, je odvisno od sistema države blaginje.</p>
               <p>Vaši ukrepi, spoštovane kolegice in kolegi, gredo po moji oceni v smeri, in to izhaja
               tudi iz koalicijske pogodbe te vlade, da bo socialno, zdravstveno zavarovanje,
               pokojninsko zavarovanje urejeno na podlagi statusne segmentacije. Dobiš toliko,
               kolikor plačaš. Kolega je pred menoj zelo jasno nakazal, kaj se dogaja s temi
               vladnimi spremembami in kakšne so težnje na področju obveznega zdravstvenega
               zavarovanja. Tudi minister je v ponedeljek na seji matičnega delovnega telesa podal
               javno oceno, da pomeni nižanje 5.% zavarovalne premije na račun obveznega
               zdravstvenega zavarovanja povišanje premije na račun dopolnilnega zdravstvenega
               zavarovanja za 8 do 10 % po ocenah zavarovalnic in da to odpira tudi vrata tujim
               zavarovalnicam na področju dopolnilnega zdravstvenega zavarovanja, ki v obstoječem
               sistemu v naši državi pravzaprav pomeni obvezno zavarovanje. Brez tega ljudje ne
               moremo koristiti zdravstvenih storitev in uslug. In teh 10 %, ker bodo delodajalci
               plačevali manj za zdravstveno zavarovanje, bomo plačevali vsi državljanke in
               državljani, tudi tisti, ki imajo 622 evrov dohodka, kolikor ste določili cenzusa za
               vse socialne transfere.</p>
               <p>Prepričana sem, da se vam zaplete ali pa zapleta, ker je sistem v Sloveniji
               diametralno nasproten tistemu, kar želite storiti in se seveda tudi zavedate, da
               solidarnost lahko sesujete le postopoma z določenimi parcialnimi ukrepi. Za začetek
               pa bom omenila, tudi kolegica pred menoj je že omenila, nižanje zgornje meje
               izplačila porodniške z 2,5-kratnika na 1,5-kratnik zajamčene plače in, kot sem prej
               že dejala, 5 % nižanje obveznega zdravstvenega zavarovanja na račun dopolnilnega
               individualnega zavarovanja, samo za začetek. Država blaginje brez socialne politike
               ne more obstajati in ker dostikrat slišimo s strani vladnih predstavnikov – tudi
               predsednik Vlade Janez Janša je danes v temu tonu ponovil, da vladni ukrepi niso
               poseg v socialno državo, da pomenijo socialno zelo občutljiv pristop, saj da ne bodo
               prizadeli socialno najšibkejših. Naj samo poudarim, da socialna politika presega
               zgolj pomoč revnemu; socialna politika je usmerjena politika države v zagotavljanje
               kakovosti življenja vseh družbenih slojev demokratičnega standarda. Socialna država,
               če hočete, je civilizacijska pridobitev.</p>
               <p>Politične floskule Vlade v zadnjih nekaj tednih gredo v premetavanje pravzaprav istih
               besed, vedno ene in iste besede znotraj dogovorjene vsebine. Razumem, da se vladni
               predstavniki zavedajo, da tudi stokrat ponovljena laž lahko postane resnica, zato
               počnejo to, kar počnejo. Ampak veste, ko vas danes poslušam že od rane ure, od
               devetih zjutraj, ko hočete na vsak način vcepiti v glave ljudi, da je varčevanje edin
               izhod iz krize, se mi nehote ob teh političnih floskulah poraja vprašanje, ali res
               verjamete, da lahko s prisilo, z restriktivnostjo, s kaznovanjem v družbi ustvarimo
               optimizem, zdravo življenjsko okolje za otroke, za družine. Ali res verjamete, da se
               dostojno življenje ustavi pri – prej sem omenila – 622 evrih dohodka na družinskega
               člana? Ali verjamete, da je takšna višina pokojnine "nadstandardna" – glede na to, da
               ste na to višino tudi vezali letni dodatek za upokojence? Da so otroci nepotreben
               strošek države? Ali res verjamete, da je vlaganje v izobraževanje izgubljena
               investicija in da je treba zavoljo varčevanja dodatno udariti ravno srednji sloj,
               izobražen kader, ki se prebija skozi mesec z nekoliko višjo plačo, kot je 622 evrov?
               Ali se zavedate, da je Slovenija po zadnjih statističnih podatkih oziroma da je v
               naši državi po zadnjih statističnih podatkih revščina dosegla 18 %? Govorim o
               absolutni revščini. Bi rada slišala danes, pa mi je žal, da ga ni, glavnega vladnega
               pogajalca, kako je v tem trenutku s štrucami kruha v kontejnerjih, to je tista
               zgodba, iz katere se je norčeval v svojem prejšnjem mandatu, ko je bil minister za
               gospodarstvo v mandatu 2004 do 2008.</p>
               <p>Na današnji seji pri prejšnji točki sicer, ampak ker sta točki vsebinsko zelo
               povezani, mi dovolite, da poskušam povzeti besede poslanca SLS, ki je dejal, da je
               danes za Slovenijo zgodovinski trenutek, da bi podprli celo ostrejšo verzijo
               varčevalnih ukrepov. Z grozo, spoštovane kolegice in kolegi, opazujem tovrstno
               politiko, ki mimo opozoril opozicije, mimo opozoril civilne družbe, javnosti,
               pravzaprav lahko bi rekla celo na nekoliko norčav način sprejema svojo tiho reformo
               pravne, demokratične in socialne države.</p>
               <p>V tem tednu smo v bitki za uveljavitev ali pa neuveljavitev določil zakona o
               uravnoteženju javnih financ dosegli dno. Posledice bodo vidne. Najbolj jih bodo
               absolutno občutile družine. Matere samohranilke. Občutili jih bodo tudi vsi tisti, ki
               so prejemniki različnih transferjev, vezanih na lokalne skupnosti, ker se transferji
               lokalnim skupnostim nižajo, ker ne bo več investicij v lokalne skupnosti, saj država
               zmanjšuje tudi soinvesticijski del. Letos na štiri odstotke, kolikor mi je znano, v
               prihodnjem letu celo na en odstotek. Tu bodo prizadete tudi javne šole na lokalnem
               nivoju in tu bodo prizadeti tudi tisti, ki so zdaj v popolnosti zaradi zakonov
               odvisni od pomoči lokalnih skupnosti.</p>
               <p>Pa bom omenila samo eno kategorijo teh ljudi, to so družinski pomočniki. In še ena
               zanimiva ideja, ki jo je zapisala Vlada v obrazložitev zakona o uravnoteženju javnih
               financ. Vlada se zaveda, da je potreba po dolgotrajni oskrbi, ki mimogrede
               zakonodajno še ni urejena v naši državi, v porastu. Vse več je potreb po dolgotrajni
               oskrbi, ampak ker denarja preprosto ni in ker se sredstva na tem področju
               zmanjšujejo, Vlada prelaga odgovornost na lokalne skupnosti. Ali res?</p>
               <p>Spoštovane kolegice in kolegi, to, kar počnemo vsi skupaj danes, v tako kratkem času,
               bo imelo – in tega se bojim – resne negativne posledice. Slovenija potrebuje
               absolutno vlado, ki dela dobro, in vlado, ki dela v dobrobit državljan in državljanov
               Republike Slovenije, in ne vlade, ki celotno breme, pa bom rekla tudi lastnih
               preteklih zmot, prelaga zgolj na pleče državljank in državljanov.</p>
               <p>Mimogrede, verjamem, da je včasih dobro biti všečen, tudi kakšni velesili Evropske
               unije, da se dobro sliši in da je dober občutek, če te Angela Merkel sprejme z
               vojaškimi častmi. Ampak, spoštovane kolegice in kolegi, tudi to stane. In ceno za
               sprejem z vojaškimi častmi bomo, žal, plačali državljanke in državljani Republike
               Slovenije.</p>
            </sp>
            <sp xml:id="SDZ6-Izredna-13-2012-05-10.sp167">
               <speaker>PODPREDSEDNICA RENATA BRUNSKOLE:</speaker>
               <p>Najlepša hvala.</p>
               <p>Mag. Grims, želeli ste nekaj ali samo prijava v naslednjem krogu? Seveda, to
               absolutno drži.</p>
               <p>Prehajamo k naslednjemu razpravljavcu, in sicer razpravljavka je gospa Tamara Vonta.
               Pripravi naj se, prosim, gospa Maja Dimitrovski.</p>
            </sp>
            <sp xml:id="SDZ6-Izredna-13-2012-05-10.sp168">
               <speaker>TAMARA VONTA (PS PS):</speaker>
               <p>"To povest vam pripovedujem, kakor se je po resnici vršila, z vsemi svojimi
               nekrščanskimi krivicami in z vso svojo veliko žalostjo. Nobene laži ni zraven, nič
               lepih besed in nobene hinavščine. Obstrmeli so ljudje na Betajnovi in so plahi
               povesili glave, zakaj vzdignilo se je na hribu in je stopilo v dolino kakor črna
               smrt. Velika in tiha senca je stopila v dolino: glava teman oblak, noge silne jagnedi
               na loki; svetla kosa, na rami sloneča pa se bleščala tja do Ljubljane." Na željo
               nekaterih, Ivan Cankar – naprej pa že vemo. Hvala.</p>
            </sp>
            <sp xml:id="SDZ6-Izredna-13-2012-05-10.sp169">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospa Maja Dimitrovski, pripravi naj se, prosim, Gašpar Gašpar Mišič.</p>
            </sp>
            <sp xml:id="SDZ6-Izredna-13-2012-05-10.sp170">
               <speaker>MAJA DIMITROVSKI (PS PS):</speaker>
               <p>Hvala za besedo. Spoštovani!</p>
               <p>Kot poslanka Pozitivne Slovenije protestiram proti načinu sprejemanja tega zakona in
               rebalansa, ki je razvrednotil parlamentarno demokracijo in ki bo načel temelje te
               države in družbe. Sprejetje tega zakona predstavlja zgolj uverturo v, kot kaže danes,
               daljše izčrpavanje družbe in siromašenje socialne države, nove ekonomske, družbene in
               politične krize. Slednje ne izhaja zgolj iz rešitev oziroma določb tega zakona,
               temveč tudi iz sporočila, ki nam ga je simbolično na dan zmage poslal predsednik
               Vlade Janez Janša. Ta je na skupni tiskovni konferenci z nemško kanclerko Angelo
               Merkel potrdil skupne poglede na reševanje dolžniške krize, in sicer da se je treba
               držati pravil fiskalnega pakta in da je potrebno korenito varčevanje za stabilizacijo
               javnih financ, ki naj bi prineslo gospodarsko rast.</p>
               <p>Spoštovani gospod Janez Janša, obžalujem, da niste prisotni, saj vas želim opozoriti,
               da se je vladavini politične naveze "Merkozy", ki je Evropi vsilila varčevalni režim
               z zmago socialista Hollanda uprla Francija, uprla se je tudi Grčija, in da je
               Slovenija ena redkih, ki obljublja zvestobo nemški kanclerki pri togem vztrajanju na
               izključno politiki strogega varčevanja. Večina ostalih že počasi spoznava, da je ta
               politika napačna, in poziva k spodbujanju gospodarske rasti. Na primer, celo
               predsednik italijanske tehnične vlade Mario Monti.</p>
               <p>Številne študije mednarodno priznanih ekonomskih institutov dokazujejo, da
               zmanjševanje javne porabe ni spodbudilo porabnikov in podjetij k večjim izdatkom in
               večji gospodarski rasti. Res je torej ravno nasprotno: zmanjševanje javne porabe
               gospodarsko recesijo ali celo depresijo le poglobi. Upam, da ste si prebrali poslovni
               portal Bloomberga, ki v nedavnem prispevku o Sloveniji ugotavlja, da je Slovenija,
               podobno kot Španija, ujeta v past varčevalnih ukrepov, ki dušijo gospodarsko rast, s
               tem pa otežujejo stabilizacijo dolžniškega bremena. Vse to kaže, da nimate prav
               nobene razvojne strategije oziroma načrta, ki bi omogočil gospodarsko rast. Ti ukrepi
               predstavljajo zgolj zategovanje pasu, kot veste, pa blaginje ni moč doseči le z
               odrekanjem.</p>
               <p>Naj vam za konec citiram še izjavo enega od Nobelovih nagrajencev Paula Krugmana, ki
               je v enem od prispevkov zapisal, da imata evro in veliki projekt evropske integracije
               z razpadom dua "Merkozy" in zmago Hollanda zdaj veliko večjo možnost preživetja, kot
               sta jo imela še pred nekaj dnevi.</p>
            </sp>
            <sp xml:id="SDZ6-Izredna-13-2012-05-10.sp171">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Gašpar Gašpar Mišič, pripravi naj se, prosim, gospa Maša
               Kociper.</p>
            </sp>
            <sp xml:id="SDZ6-Izredna-13-2012-05-10.sp172">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, podpredsednica. Spoštovane kolegice in kolegi!</p>
               <p>Začel bom tam, kjer je končal gospod Marko Pogačnik kot predstavnik Poslanske skupine
               SDS. V svojem mnenju je predstavil tako, da so v Poslanski skupini SDS prepričani, da
               je predlagani zakon o uravnoteženju javnih financ v danem trenutku najboljša mogoča
               rešitev za Slovenijo, hkrati pa kot predstavitelj mnenja Poslanske skupine SDS
               zavestno spregleda nadvse kritično stališče Zakonodajno-pravne službe Državnega
               zbora, ki je hkrati nezaupnica zakonodajno-pravni službi Vlade Republike Slovenije,
               ki pravi, da je zakon o uravnoteženju javnih financ kot celota v nasprotju z načeli
               pravne države, saj je zakon nejasen, nepregleden in nedoločen in nekonsistenten, kar
               so elementi načela pravne države. Če to ne bi bilo dovolj, naj vam naštejem člene
               predlaganega zakona, ki so neusklajeni in so celo v nasprotju z Ustavo Republike
               Slovenije.</p>
               <p>Glejte, že v 1. členu vam lahko povem, da je neusklajen z nadaljnjim besedilom
               zakona, potem imamo v 9. členu, da gre za kršitev 2. člena Ustave, potem je v 18.
               členu zapisano, da je v nasprotju z 38. členom Ustave, potem imamo v 31. členu, da je
               zakon v neskladju sam s seboj, pa 36. člen, vse do 42. člena – ni vsebinsko povezan z
               vprašanji uravnoteženja javnih financ, obrazložitev je neskladna z besedilom določb,
               pomanjkljiva in celo zavajajoča. Potem gremo na 46. člen, ki je v neskladju sam s
               seboj, dvoumen. Pa gremo na 57. člen – lahko bi tudi vmes komentiral, vendar niso
               tako v neskladju sami s seboj in ne z ustavo –, v 57. členu je nejasnost in neskladje
               znotraj samega zakona. In v nadaljevanju 91. člen je poseg v ustavne pravice otrok s
               posebnimi potrebami do izobraževanja – kršitev 52. člena Ustave. Pri 92. členu imamo
               vsebinski pomislek, gre za poseg v ustavno pravico otrok, spet s posebnimi potrebami,
               do izobraževanja – enako kršitev 52. člena Ustave. Gremo na 113. člen. Besedilo člena
               je točno takšno, kakršnega je Ustavno sodišče z odločbo že razveljavilo. 117. člen
               predloga zakona – kršitev 2. člena Ustave, v nasprotju tudi s 14. členom Ustave –
               enakost pred zakonom. 118. člen je v nasprotju s 14. členom Ustave, 125. člen je v
               nasprotju z 22., 23. in 25. členom Ustave. 126. člen je v nasprotju s 50. členom
               Ustave, 136. člen predlaganega zakona – poseg v pričakovane pravice, 2. člen Ustave
               se tu krši. 167. člen – kršitev 28. člena Ustave, načelo zakonitosti v kazenskem
               postopku, 169. člen, kršitev 14. in 22. člena Ustave, enakost pred zakonom in enako
               varstvo pravic, in še bi lahko našteval.</p>
               <p>Spoštovane in spoštovani, v Pogodbi za Slovenijo, ki je koalicijska pogodba, ste, še
               preden ste se podpisali pod celotno besedilo, zapisali sledeče: "Izhajajoč iz
               vrednot, ki nas povezujejo, iz svobode posameznika, ki je lahko omejena le s svobodo
               drugih in ki jo tudi država lahko omejuje le, če je to nujno za doseganje splošne
               javne koristi; iz solidarnosti, ki terja sočutno skrb za sočloveka in zagotavljanje
               enakih možnosti vsem;" – tam sem prej prebral, da se dejansko kršijo enake možnosti –
               "iz povezovalnosti in konstruktivnosti, ki bosta pomagali presegati stare delitve in
               v ospredje postavljali vse tisto, kar nas združuje in povezuje; iz domoljubja, saj se
               zavedamo svojega dolga do vseh tistih rodov, ki so tlakovali pot k naši samostojni
               državi, ki je sredstvo za materialno in duhovno blaginjo njenih prebivalcev; iz
               spoštovanja etičnih in drugih manjšin; iz spoštovanja drugače mislečih, kar narekuje
               strpen dialog, ki temelji na moči argumentov in se odpoveduje osebnim
               diskreditacijam, nestrpnosti in žalitvam;" – žal, kot kaže, v praksi stavite na
               argument moči – "iz pripadnosti evropski ideji in severnoatlantskemu zavezništvu ter
               skupni evropski zunanji in varnostni politiki, prilagojenemu povezovanju odgovornosti
               za širjenje prostora svobode, miru, spoštovanja človekovih pravic in varnosti," –
               spet sem prej prebral, če se krši ustava, temu ni tako, in počasi bom zaključil – "iz
               ljubezni do svojih otrok, ki jim želimo omogočiti boljše življenje, in spoštovanje do
               svojih prednikov, ki so nam Slovenijo zaupali v začasno varstvo, in odgovornosti do
               volivcev, ki so nam zaupali svoj glas, izhajajoč iz resnicoljubnosti in demokratičnih
               vrednot slovenske osamosvojitve ..." – ste podpisali in zapisali to besedilo v
               Pogodbi za Slovenijo.</p>
               <p>Spoštovane in spoštovani, ne morem mimo tega, da ugotovim še nekaj: da besedilo
               zakona o uravnoteženju javnih financ ni usklajeno z rebalansom in obratno, pa tudi ne
               s socialnimi partnerji in tudi ni podkrepljeno z ustreznimi obrazložitvami oziroma ne
               opredeljuje posledic in učinkov, ki jih bodo prinesle spremembe 45 zakonov. Nihče
               izmed vas, drage kolegice in kolegi, kar sem pa zelo žalosten, lahko bi celo rekel,
               da protestiram; ampak komu je to mar, vi to preslišite! Prepričan sem – na teh
               odborih, še posebej na Odboru za finance, kjer sem sodeloval do 4. ure zjutraj –, da
               dejansko niste znali pojasniti nobenega amandmaja. Ali sploh veste, kaj sprejemate?
               Pa dvignite glas, povejte mi, naj mi eden obrazloži, če vam pokažem en amandma in vas
               izzovem, da rečem: "Evo, povejte mi, o čem govori ta amandma?" – ne boste znali! Če
               hočete, lahko to tudi uprizorimo tukaj v hramu demokracije, pa vam bom dokazal, da
               nimate pojma, da sploh ne veste, kaj delate. To je ta problem in to mene skrbi in to
               skrbi vse nas! Mi vam želimo pomagati in ne želimo delati kažina.</p>
               <p>Spoštovane in spoštovani, v Pozitivni Sloveniji želimo opozoriti, da pri zakonu za
               uravnoteženje javnih financ nikakor ne gre zgolj za uravnoteženje javnih financ in
               ukrepe, ki so povezani s predlogom rebalansa državnega proračuna za leto 2012, pač pa
               gre za vpeljalo reformnih predlogov, ki niso začasnega značaja oziroma so dolgoročne
               narave, gre za unikaten primer med primerljivimi državami članicami Evropske unije,
               saj so drugod reforme potrebne za zmanjšanje izdatkov blagajn javnega financiranja
               izvedli s spremembami posameznih zakonov in ne v paketu in v maratonskem stilu, kot
               se to dogaja danes v samostojni Republiki Sloveniji.</p>
               <p>Z vsem spoštovanjem do vseh tistih, ki ste garali in delali v raznoraznih
               ministrstvih, ki ste dejansko tudi opozarjali ministre in sekretarje in vse ostale,
               ampak žal niste prišli do tistega svojega. Zakaj? Zato, ker je tukaj dobesedno
               diktat: tako mora biti in drugače ne! Samo opozarjam vas, da potem ko bo ta zakon
               sprejet, da ga bomo državljanke in državljani že začutili na svojih hrbtih v
               naslednjih mesecih, problem bo tudi, koliko nas bo koštala vsa ta rekonstrukcija
               vsega tega na podlagi sprejetjih zakonov. Ali ste izračunali? Vendarle se gremo
               šparanje in ne zapravljanja! Ampak, povem vam, da nas bo koštalo več in na koncu tega
               leta 2012 se bo pokazal pravi rezultat!</p>
               <p>Če se bom jaz zmotil in če se danes motim, ker bo ta posnetek ostal nekje v arhivih
               RTV Slovenija, se vam bom tudi opravičil, ker si želim, da bi bili uspešni, ne da bi
               bili neuspešni. Vedno vas nagovarjamo, da nam prisluhnite kot opoziciji; tistim, ki
               so izkušeni bolj kot mi – nekateri smo zdaj prvič, velika večina, smo poslanke in
               poslanci v Državnem zboru – ma tistim, ki so tukaj že leta in leta, ki imajo izkušnje
               in vam želijo dobro! Ne morem razumeti, kako vam je naklonjen nekdanji premier gospod
               Borut Pahor in vam želi pomagati. Določeni kolegi in kolegice iz Poslanske skupine
               Socialnih demokratov imajo resnično konstruktivne predloge in vi kratko malo vse
               amandmaje, ki so bili predlagani s strani SD in Pozitivne Slovenije, zavračate. Ali
               mar mi ne znamo razmišljati? Mar mi nismo prebivalci te države in ne želimo živeti v
               pravični in pošteni državi? Ne, samo vi želite živeti!</p>
               <p>Ampak to je narobe, ker se tako obnašate in ker to tako razumete. Hvala lepa, da ste
               me poslušali.</p>
            </sp>
            <sp xml:id="SDZ6-Izredna-13-2012-05-10.sp173">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospa Maša Kociper. Pripravi naj se, prosim, gospod Jerko Čehovin.</p>
            </sp>
            <sp xml:id="SDZ6-Izredna-13-2012-05-10.sp174">
               <speaker>MAŠA KOCIPER (PS PS):</speaker>
               <p>Spoštovani! Spoštovana predsedujoča!</p>
               <p>Tudi jaz protestiram proti uničevanju te države, te družbe, pravne in socialne
               države. Kot predstavnica opozicije želim tudi sama dodati nekaj misli v zvezi z
               ukrepi, ki jih v zadnjih dneh sprejemamo v parlamentu in ki korenito posegajo v
               temelje naše družbe in države. Ogromno število hkratnih in zelo radikalnih ukrepov bo
               zagotovo imelo večje učinke kot so zgolj varčevalni in pravzaprav res predstavljajo
               reforme, ki uvajajo nov model družbenih odnosov v naši državi. Sprašujem se, ali
               tisti, ki vodijo to državo in tako na hitro, na nočnih sejah in z velikim številom
               amandmajev, ki še vedno prihajajo, resnično vedo in sploh predvidevajo, kakšni bodo
               resnični učinki tega zakona in ali so res prepričani, da bodo učinki tega zakona
               pozitivni. Sprašujem se tudi, od kod Vladi pravica, da na tak način in nedomišljeno
               izvaja reforme, ki korenito posegajo v naša življenja. Morda ta vlada in koalicija
               res imata soglasje za varčevanje, kot sem že povedala, moje soglasje za varčevanje
               vsekakor imate, nimate pa mojega mandata in mandata velikega števila državljanov za
               velike socialne reforme in radikalne spremembe dosedanje ureditve. Kajti družbe
               spremembe pač ne morejo in ne smejo potekati tako na hitro, z enim zakonom s 261
               členi, s 400 amandmaji in s 50 strani pripomb parlamentarne zakonodajne službe!</p>
               <p>Država pač ni hišica iz lego kock, ki jo je mogoče poljubnokrat razstaviti in
               sestaviti glede na naše potrebe. Država tudi niso številke, ki jih premetavamo sem in
               tja, in to tako dolgo, dokler ne dobimo nič in nič na vsaki strani, zato ker to od
               nas zahteva neko fiskalno pravilo. Država so zlasti njeni ljudje in njihova želja in
               pravica, da živijo tukaj, na tem ozemlju in v tej človeški skupnosti, človeka vredno
               življenje. Zato bi bil čas, da se Vlada neha ukvarjati zgolj s številkami in začne
               razmišljati od številk k ljudem in ne obratno.</p>
               <p>Ministri in drugi v tej koaliciji me prepričujete, da so posegi v javne finance in
               konsolidacija nujni, zato da dosežemo večjo gospodarsko rast. Jaz pa še vedno ne
               razumem, kako bomo dosegli večjo gospodarsko rast s tem, da bomo policistu, ki sedaj
               čuva naše otroke, čuva našo prometno varnost, čuva naše domove, odvzeli 700 evrov
               plače, ga dali na zavod za brezposelne, na 400 evrov nadomestila. Kaj bo to pomenilo
               za njegovo življenje, za njegovo motivacijo? Kaj bo to pomenilo za njegove družine,
               ki bodo dobile res minimalne dodatke za vrtec, socialne prejemke in podobno?</p>
               <p>Tako tudi še vedno ne razumem, kako je mogoče, da v tej državi sprejemamo pokojninsko
               reformo, prej ko slej jo bomo morali, hkrati pa bomo sedaj na hitro nasilno upokojili
               toliko in toliko tisoč upokojencev, zato da bomo to kasneje reševali. Ti upokojenci
               bodo namreč pristali v tej isti blagajni.</p>
               <p>Zato mislim, da je res čas, da politiki nehajo biti tehnokrati, ki vzamejo ravnilo in
               linearno odrežejo nepotrebne stroške, s tem pa tudi pravice, ampak da se začnejo
               obnašati kot politiki v pravem pomenu besede; to je takšni, ki razmišljajo o tem, kaj
               potrebujejo ljudje in kako jim to zagotoviti. Da se vprašajo, kaj je smisel te države
               in katere so tiste vrednote, ki so bistvo naše družbe, in tiste, od katerih ni mogoče
               odstopati: vrednote znanja, solidarnosti, razvoja, človeka vrednega plačila, javne
               šole, javne bolnice, univerze. In ko si bodo odgovorili na ta vprašanja, naj iščejo
               odgovore v nasprotni smeri, v smeri, kako te potrebe zagotoviti.</p>
               <p>Številne predloge, opremljene s številkami in analizami smo vam predlagali,
               posredovali tudi mi na strani opozicije, pa nam, žal, niste želeli prisluhniti.</p>
               <p>Naj na koncu protestiram tudi proti razvrednotenju parlamentarne demokracije in
               demontaži države. Državo namreč poleg ljudi, o čemer sem pravkar govorila,
               sestavljajo tudi njene institucije. Poleg šol, vrtcev, zdravstvenih in socialnih
               institucij, tudi parlament, predsednik države, grb, himna, zastava. Zato nasprotujem
               načinu sprejemanja tega zakona. V tej državi, tako kot v večini držav v Evropski
               uniji in po svetu, namreč velja parlamentarna demokracije, kjer velja načelo delitve
               oblasti na zakonodajno, izvršilno in sodno. Tako ta parlament ni ali pa vsaj ne bi
               smel biti neka navadna vladna služba, ki samo potrjuje predloge Vlade kar čez noč in
               brez vsakega resnega premisleka. V pravi parlamentarni demokraciji vlada opravlja
               svojo nalogo, pripravi zakon, ga pošlje v parlament, tam pa nek predsednik parlamenta
               presodi, ali so ti predlogi sploh primerni za obravnavo. In šele, ko to presodi, poda
               predlog poslancem, ki nato ta predlo proučijo z različnih plati, zlasti v smislu več
               ljudi več ve in v smislu zavor in ravnovesij, ki veljajo v takšnih demokracijah.</p>
               <p>Ko sem bila jaz pred mnogimi leti zaposlena v tej hiši, se pač ni moglo zgoditi, da
               bi poslanci obravnavali zakon, ki bi bil protiustaven, nekonsistenten, neusklajen in
               še ostalo, kar je bilo očitano temu zakonu.</p>
               <p>Pa ne samo vsebina, tudi procedura je pomembna! Procedura je mati demokracije, sem
               rekla zadnjič, in samo ob njenem spoštovanju je možna resnična demokracija. Lahko
               resnično ukinete Državni svet, lahko ukinete tudi Državni zbor in vse drugo, s čimer
               bi omogočali bolj ekonomično delovanje Vlade. Na koncu lahko o usodi naše države
               odločajo trije ali štirje ljudje, če se vam to zdi ustrezno. Vendar pa je spoštovanje
               demokracije še posebej pomembno v kriznih časih, pa če gre za krizo v obliki vojne
               ali pa samo za gospodarsko krizo, sicer lahko pride do ekscesov, ki smo jih v ne tako
               davni zgodovini že videli.</p>
               <p>Končala bom s tem, da povem, da se bomo mogoče z ukrepi, ki ste jih predlagali, lahko
               umestili v krog držav, ki so pridno ubogale narekom Evrope in zategnile pas do
               najbolj možne mere. Po drugi strani pa se nam lahko zgodi, da bomo padli na izpitu
               demokracije in bomo kot nedemokratična država in država, ki ne spoštuje prava,
               stopili ob bok Madžarske. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp175">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Jerko Čehovin, pripravi naj se, prosim, gospod Jožef Kavtičnik.</p>
            </sp>
            <sp xml:id="SDZ6-Izredna-13-2012-05-10.sp176">
               <speaker>JERKO ČEHOVIN (PS PS):</speaker>
               <p>Gospa podpredsednica, hvala lepa. Pozdravljeni prisotni ministri, državni sekretarji
               in vse kolegice in kolegi!</p>
               <p>Moram reči, da protestiram; protestiram, da se tak zakon sploh uvrsti na sejo
               Državnega zbora. Namreč to ni zakon, ki si zasluži to ime. Gre za neko pravno
               mešanico, lahko bi rekli tudi neko mučkalico, lahko bi ga poimenovali tudi kot
               blagoviško mučkalico, ker ima svoj izvor v tisti 300 let stari gostilni.</p>
               <p>Po formi je to, kar sem rekel, mučkalica, po vsebini je pa politični manifest, v
               katerem se kombinira neliberalna doktrina DLGV in rumena knjižica, s katero moj
               strankarski kolega Gašpar Gašpar Mišič dostikrat maha. Namreč, politični manifest
               zaradi tega, ker z zakonsko prisilo spreminja uveljavljena družbena razmerja v tej
               državi brez resne javne obravnave, brez izmenjave argumentov, ampak kar tako, čez
               noč, na silo in ob predpostavki, da je za vse kriva gospodarska in politična kriza.
               Seveda je kriva, tudi to je krivo, ampak stvari se ne lotevate na pravem koncu in z
               veliko zamudo!</p>
               <p>Take stvari, kot jih mi danes obravnavamo in sprejemamo, so nekatere države že
               ovrgle. So ovrgle in tudi v Evropi nastaja nova paradigma, paradigma pakta za rast –
               upam, da ste to že slišali –, ne pa več samo fiskalnega pakta. Res je, da so nekatere
               države, kot je Nemčija, imele to srečo, da je nekdo drug tej vladi, ki trenutno vlada
               v Nemčiji, pripravil te pogoje, kajti pomembne strukturne reforme je izvedel že sam
               prejšnji kancler Schröder in ta vlada je pravzaprav prišla na gotovo. Vi, ki
               sestavljate večino sedanje koalicije, ste pa – z izjemo, da ne bom krivičen do
               nekaterih strank – porušili vse tiste reforme, ki jih je prejšnja vlada poskušala
               spraviti v življenje.</p>
               <p>Če bi mi te stvari imeli pod streho, ne bi bilo treba pošiljati dimnih signalov v
               Bruselj kot Indijanci s hriba na hrib, zato ker bi bili ti signali opredmeteni v
               znižanju rizikov in višanju bonitetne ocene Slovenije. Če kdo misli, da bo sprejem
               tega zakona bistveno povišal bonitetno oceno Slovenije, se moti. Samo izvrševanje bo
               sicer bilo budno spremljano, samo to ni tisto, kar tudi Evropa pričakuje od nas.
               Evropa od nas pričakuje resne strukturne reforme trga dela, pokojninske reforme,
               zdravstvene reforme in pri našem specifičnem primeru tudi reforme na področju prava v
               smislu regulacije nepotrebnih referendumov. To so stvari, ki nam bi veliko bolj
               dvignile bonitetno oceno kot pa to, kar bomo danes oziroma boste danes sprejeli,
               kajti jaz prav gotovo prsta ne morem dati na tipko pri taki pravni
               spakedravščini.</p>
               <p>Še enkrat poglejmo; večina ljudi v Sloveniji se niti ne zaveda, kakšne bodo posledice
               sprejema tega zakona. Posega pa v vsa razmerja! Boljše bi bilo, da bi rekli, da je to
               zakon o neuravnoteženju ne pa o uravnoteženju, ker bo dejansko povzročil velike
               probleme in bistveno ne bo znižal našega dolga. Upam si celo trditi, da bo
               restriktivna politika privedla do zmanjšanega agregatnega povpraševanja, s tem do
               manjše potrošnje in posledično do še nižje gospodarske rasti. Zapletli se bomo ne
               samo v recesijsko spiralo, ampak bomo padli tudi v depresijo. Vem, da v to ne
               verjamete, ampak pogovarjali se bomo, mislim, da prej kot v pol leta.</p>
               <p>Moram še enkrat protestirati proti temu, da se na takšen način ali pa tudi na način,
               katerega so tudi sindikati izvedeli šele kasneje, poskuša z raznimi rokovnjaškimi,
               pri nas rečemo kontrabantarskimi, prijemi vnesti nekatere mini reforme v življenje.
               Kaj pa je drugega nek poskus, recimo, spremembe pokojninskega zakona? / oglašanje iz
               dvorane/ Vem, da ni več, saj hvala bogu so sindikati spregledali; ampak prosim, da me
               ne motite.</p>
               <p>Vem, da ni več, ampak je še marsikaj drugega notri, kar ravno tako pomeni nek poskus
               prikrite reforme, pravih strukturnih reform se pa ta koalicija, ne vem zakaj, noče
               lotiti. Če sem pa čisto iskren, malo sumim, da je to proti tisti doktrini, ki je bila
               napisana v, zdaj že Gašperjevi, rumeni knjižici. Namreč, pri pokojninski reformi je
               treba uvesti osebne račune in zato je treba nekaj časa, da se še dokomunicira s
               koalicijo in z javnostjo.</p>
               <p>To je pravzaprav cilj vsega tega; skratka, prirediti neke odnose. In če sem čisto
               direkten: zahtevate vnos zlatega pravila v ustavo, po drugi strani pa zavestno kršimo
               2. člen Ustave, na njega smo kar pozabili, to je pa, da je Slovenija pravna in
               socialna država. Hvala.</p>
            </sp>
            <sp xml:id="SDZ6-Izredna-13-2012-05-10.sp177">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Jožef Kavtičnik, pripravi naj se Renata Brunskole.</p>
            </sp>
            <sp xml:id="SDZ6-Izredna-13-2012-05-10.sp178">
               <speaker>JOŽEF KAVTIČNIK (PS PS):</speaker>
               <p>Hvala lepa za besedo. Spoštovani minister, predstavniki Vlade, kolegici in
               kolegi!</p>
               <p>Danes sem se že oglasil in opozoril na to hitrost sprejemanja teh dveh pomembnih
               zakonov. Tudi kolegi in kolegice, ki so bili pred menoj, so povedali razloge. Veliko
               je teh razlogov, ki nekako gredo v tej smeri, da se ta dva zakona oziroma ta zakon,
               ki je pred nami, ne more sprejeti.</p>
               <p>Poglejte, že samo dejstvo, da prihajajo sedaj ti amandmaji, ki tako posegajo v
               materijo, da prej, ko sem govoril pred eno uro, sem govoril o posegu v 244 zakonov,
               sedaj govorimo lahko o posegih v 38 zakonov in tako kot je kolegica Andreja dejala,
               če bi še malo počakali, bi se verjetno lahko zadeva umirila in bi bila
               sprejemljiva.</p>
               <p>Zato še enkrat govorim, da res hitite in s tem, ko hitite, delate veliko napak.
               Poglejte, veliko je strokovnjakov, ki so opozorili, da ta dva zakona oziroma ta zakon
               ni dober, da ne govorimo o Zakonodajno-pravni službi, o določenih strokovnjakih, pa
               ne nazadnje vam bom samo tako za osvežitev prebral nekaj iz magnetograma odbora za
               šolstvo, kjer je gospod Vogrinc iz Nacionalnega sveta za kulturo dejal, da
               "varčevanje namreč pomeni, da dajemo nekaj na stran, zato da bi investirali, tukaj pa
               gre za nekaj drugega. In za kaj v resnici gre, lepo povedo drugi izrazi, ki jih je
               gospod minister uporabil:..." – torej govorimo o ministru za izobraževanje – "...
               rezi, zmanjševanje, ukinjanje. Torej gre za amputiranje. Pametne države, kot je bilo
               že povedano, v času krize vsaj enako, kot so do sedaj, investirajo v svojo
               prihodnost, kar pomeni, da investirajo v znanje, investirajo v človeške vire". Nekdo
               je še dejal: "Če bodo tako radikalne spremembe dejansko stopile v veljavo, kot so
               napovedane oziroma jih je nekako nakazala Vlada, potem s polno odgovornostjo
               poudarjam, da akademije ljubljanske univerze po nekem času več ne bodo mogle izvajati
               študijskega procesa, kar pomeni, da bodo študenti ostali v ustanovah, ki preprosto ne
               bodo mogle več delovati."</p>
               <p>Spoštovani! V naši državi imamo največ od bogastva, kar ga imamo, ga imamo v ljudeh.
               In v te ljudi moramo vlagati. Če ne bomo vlagali v znanje – kolegica je dejala, da je
               treba narediti včasih tudi korak nazaj, morda kje, ampak na področju izobraževanja,
               oprostite, pa ne! Če samo stojimo na mestu, je šel vlak mimo. Torej, tu ne smemo
               delati takšnih generalnih napak, zato se je treba poslušati.</p>
               <p>Verjamem, da se poslušamo, vendar kot sem danes videl, se čisto drugače razumemo.
               Veste, ko sem bil še učitelj, je prišel nek profesor iz Dalmacije, ko smo peljali
               otroke na smučanje, zjutraj smo šli, ko je sonce vzhajalo in se je sneg lesketal, in
               sem rekel: "Stipe, poglej, kako lepo je!" On pa pogleda in reče: "A 'di?" Torej, on
               ni videl, tako kot vi sedaj ne vidite. Vendar poslušajte, oprostite! Več poti je do
               tega, da bi pripeljali to državo iz krize, in verjemite, da tu nismo sami neumneži,
               pa tudi nismo hudobneži. Želimo vam dopovedati in pokazati še drugo pot, morda je pa
               tista vmesna dobra. Poslušajte tudi nas, ne samo ulice, takrat ko se zgrne.
               Sindikatom ste prisluhnili – hvala bogu, da ste jim prisluhnili –, zato ker so vam
               zagrozili z referendumom.</p>
               <p>Če sedaj preidem na nekatere člene. Hvala bogu, da lahko povem, da sem dobil te
               amandmaje, s katerimi črtate določene restriktivne ukrepe, ki bi resnično ogrozili
               delovanje javnega šolstva, javnega zdravstva in tako naprej.</p>
               <p>Če preidem na 53. člen, kjer se govori o združevanju zavodov oziroma o nalogah, ki bi
               jih naj ti zavodi opravljali. Sedaj so bile tem zavodom predpisane nekatere naloge in
               se je vedelo, kateri zavodi so to. Govorim o Pedagoškem inštitutu, Zavodu za šolstvo,
               Andragoškem centru in tako naprej. Sedaj so vse te naloge napisane, spodaj pa, da "se
               lahko ustanovijo javni zavodi, o tem pa bo odločala Vlada." To pomeni, da bodo ti
               javni zavodi, ki so sedaj, ukinjeni, ljudje, ki so tam bili, bodo šli na cesto ali pa
               bodo zamenjani – jaz bolj mislim, saj jih nimamo toliko, tisti glavni bodo zamenjani
               in jih boste lahko nadomestili s tistimi, ki vas bodo poslušali.</p>
               <p>Prehajam na 106. člen, kjer se govori: "Ravnateljski izpit se lahko prizna tudi
               opravljenim podiplomskim študijskim programom, za katerega Strokovni svet Republike
               Slovenije izda..." Do sedaj je bila to šola za ravnatelje, zdaj pa bo to lahko
               prevzel nek menedžment, Fakulteta za management – kajne, jo poznamo –, kjer se bo
               opravljal ta izpit. Mislim, tako prozaično to zdaj nekako zgleda. Veste, saj nismo od
               včeraj, poznamo že nekatere stvari, kako se je vpeljal ZUP za ravnatelje osnovnih
               šol, Zakon o upravnem postopku, in se je videlo, da je to brez zveze, jaz sem pa
               opravil pri nekaterih fakultetah ta izpit.</p>
               <p>No, če preidem na 72. člen, kjer se govori, da bodo od prvega do devetega razreda
               ...</p>
            </sp>
            <sp xml:id="SDZ6-Izredna-13-2012-05-10.sp179">
               <speaker>PODPREDSEDNICA ROMANA TOMC:</speaker>
               <p>Oprostite, gospod Kavtičnik ...</p>
            </sp>
            <sp xml:id="SDZ6-Izredna-13-2012-05-10.sp180">
               <speaker>JOŽEF KAVTIČNIK (PS PS):</speaker>
               <p>Prosim?</p>
            </sp>
            <sp xml:id="SDZ6-Izredna-13-2012-05-10.sp181">
               <speaker>PODPREDSEDNICA ROMANA TOMC:</speaker>
               <p>Smo pri 1. členu, zato bi prosila, da ste malce ...</p>
            </sp>
            <sp xml:id="SDZ6-Izredna-13-2012-05-10.sp182">
               <speaker>JOŽEF KAVTIČNIK (PS PS):</speaker>
               <p>Hvala, da ste me opozorili. Se opravičujem, če sem kršil pravila, pa vendar.</p>
               <p>Torej, veliko je tega, kar je še odprtega. Vesel sem, da so se določene stvari
               sprejele, da ste jih razumeli, popravili, vendar je še nekaj takšnih, zelo pomembnih,
               da bi jih bilo treba spremeniti, korigirati, zato tega zakona, žal, ne bom mogel
               potrditi. Hvala.</p>
            </sp>
            <sp xml:id="SDZ6-Izredna-13-2012-05-10.sp183">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospa Renata Brunskole.</p>
            </sp>
            <sp xml:id="SDZ6-Izredna-13-2012-05-10.sp184">
               <speaker>RENATA BRUNSKOLE (PS PS):</speaker>
               <p>Hvala lepa.</p>
               <p>Protestiram proti razvrednotenju pravne države. Tudi zato, zaradi ... / oglašanje iz
               dvorane/ Kolega Jerovšek, vas bom potem poslušala. Tudi zaradi zmanjšanja dostopnosti
               visokega šolstva vsem socialnim skupinam in s tem do kakovostnega, evropsko
               primerljivega študija.</p>
               <p>Kolega Kavtičnik je govoril o šolstvu in sama se zagotovo pridružujem temu in me
               veseli, da je tudi koalicija oziroma Vlada le prepoznala, da so določeni ukrepi
               pretirani, preveč drastični, torej tisti, za katere res lahko rečemo, da posegajo v
               področja, predvsem v strokovna področja, za katere, kot je bilo že danes in prejšnje
               dni na sejah odborov jasno poudarjeno, bi bile potrebne strokovne razprave.</p>
               <p>Skrbi nas tudi, ker ti predlogi Vlade in koalicije varčujejo tam, kjer ne bi smeli:
               pri mladih, pri otrocih, pri mladih družinah. In če pogledamo infrastrukturne
               projekte, tudi pri projektih, tudi pri dejstvu, da si želimo v Republiki Sloveniji
               enakomernega regionalnega razvoja. Po predlogu tega zakona bo, žal, to pozabljeno.
               Kot je kolega Zanoškar že danes razpravljal, Koroška bo pozabljena, Koroške ni,
               verjetno to lahko rečemo v veliki meri za Belo krajino in tako naprej. Tretja
               razvojna os, južni del – projekti, odkupi zemljišč se zmanjšuje za milijon 200, zato
               ker: to in to še ni urejeno, ni tega soglasja, je ta iniciativa. A zanimivo, pred pol
               leta je pristojni minister za promet – javne razgrnitve in slika je bila popolnoma
               drugačna.</p>
               <p>Zakon o uravnoteženju javnih financ prinaša v danem trenutku – res, ne mi zameriti –
               vendar žal toliko negativnosti, da bo to ravnotežje v Republiki Sloveniji res
               porušeno in, kot je bilo danes večkrat izrečeno, neuravnoteženo. Naša ugotovitev je,
               da zakon o uravnoteženju javnih financ prinaša reformne spremembe, saj hkrati
               spreminja, kot smo povedali že večkrat – s 45 smo sedaj prišli na 44 veljavnih
               zakonov. Usklajenost s socialnimi partnerji – da, vendar ne z vsemi. Torej je še
               vedno nekoliko grenkega priokusa. In človek ne more verjeti, da je ta zakon 44, kot
               bi mu lahko rekli... Zakaj 44? Ker posega v 44 zakonov. Vsaj meni se zdi nekako
               boljša beseda štiriinštirideset, ker pomeni dve enaki števili: 4 + 4. Vsaj to je
               uravnoteženo, ker žal ime zakona o uravnoteženju tega ne more izreči, zmanjša tam in
               tako dalje, to je vse daleč, dlje od pravne uravnoteženosti; razen, če bi se nekdo
               resnično hote odpovedal sredstev. Ko gledam ministra za obrambo, se mi kar smisli,
               ker se toliko tudi na obrambi zmanjšuje – vedno. Pa smo tudi mi predlagali črtanje,
               ker nismo vedeli, kjer vzeti, resnično.</p>
               <p>Kaj bo ta zakon 44 povzročil med državljankami in državljani Republike Slovenije? Pri
               nekaterih zaskrbljenost zaradi višine porodniškega dopusta; zaskrbljenost zato, ker
               je ta bodoča mamica v času nosečnosti že tako nekoliko bolj tankočutna, nekoliko bolj
               občutljiva, še toliko bolj skrbna, lahko bo tudi zaskrbljena, kako bo v času
               porodniške odplačevala kredit in preživljala družino, pa četudi sta oba partnerja
               zaposlena. Hvala bogu, če je temu tako.</p>
               <p>Drugi so zaskrbljeni zaradi znižanja pokojnine. Tudi sama se vprašam, ali je prav. Ne
               zamerite kolegi, ki ste doživeli grozote, mogoče kot otroci, druge svetovne vojne,
               vendar ne vem, menim, da ni prav, da odločamo o tem, da tisti, ki so doživeli grozote
               vojne, ki so se borili za nas, da so ti ljudje na nek način –naj ne zveni pregrobo,
               vendar žal druge besede ne najdem – kaznovani za to, da so se borili za nas. Da
               živimo v miru, svobodi, še bolj, da govorimo slovensko, ne italijansko ali nemško.
               Lahko govorimo italijansko ali nemško, vendar uradni jezik tukaj je slovenski, poleg
               manjšin, katerim priznavamo tudi to.</p>
               <p>Vendar tisti, ki nismo občutili grozot vojne, si očitno res ne predstavljamo, kaj
               pomeni nekomu, ki je danes star 90 let. Doma imamo babico, staro 94 let, in ostale,
               ki nas poslušajo in pravijo: "Ja, kaj pa je zdaj to? Kaj vi se odločate o tem?" Lahko
               rečem, da še moji starši niso doživeli druge svetovne vojne, ker so se rodili po
               vojni in me preseneča, da mi zdaj odločamo in tako drastično posegamo – kot je nekdo
               že rekel, da zakaj v obdobju zrele starosti posegamo tudi na nek način v občutljivo
               in ranljivo skupino ljudi. Čeprav mogoče komu po nekem ideološkem prepričanju to ne
               ustreza. Vendar, takrat je šlo pri slovenskem narodu za veliko enotnosti, poguma,
               zavednosti, nacionalnega interesa, ljubezni do slovenskega jezika, do slovenske proze
               in poezije ...</p>
               <p>Mislim, da si drug do drugega s takšnim sklepom – in prav je, kot pravijo moji kolegi
               iz opozicije, da ni prav, da se reče: poslanci v Državnem zboru so to sprejeli. Pri
               določenih takšnih ukrepih bi bilo res prav, da se reče: koalicija je to sprejela.
               Mislim, da so se nekateri volivci koalicije verjetno zdaj tudi kaj odzvali, da temu
               ni prav tako. Ker imamo danes pri nas svoj jezik, svojo samostojnost, neodvisnost.
               Ker na nek način v posameznih zakonih, posameznih amandmajih, vendar navezujem se na
               1. člen, gre za zmanjšanje pravic, zmanjšanje zneska pokojnin, zmanjšanje višine
               zneska porodniških dopustov in tako naprej. Zanimivo je, da to zmanjšanje pokojnin
               predvsem nekako tangira tiste, ki so tudi včeraj, še vedno, kot od nekdaj, praznovali
               9. maj, dan zmage ali zdaj dan miru in tudi praznik mesta heroja Mestne občine
               Ljubljana.</p>
               <p>Ko mi je včeraj nekdo iz vrst največje koalicijske stranke, ne tukaj v državnem
               zboru, ampak v Ljubljani rekel, da je razočaran, ker ni projektov, ker ni
               investicijskega zakona, ker ni tega investicijskega cikla, o katerem sem sama
               dostikrat govorila in bi pomenil ustvarjanje prepotrebne gospodarske rasti. Zdaj že
               vemo, projekcije za naslednje leto kažejo, da bo šla še pol procenta nazaj
               gospodarska rast – če bo samo toliko in tako naprej.</p>
               <p>Zdelo se mi je, da ta mega zakon, zakon 44 zakonov, o uravnoteženju javnih financ,
               kot se uradno imenuje, je daleč od uravnoteženosti in da je notri zapakiral, prav
               vse. Kot bi kdo rekel, da primeš metlo in pometeš; pometeš zaradi tega, da pometeš
               večje smeti, ampak tudi da pometeš tudi nekatere manjše. Če ja pa treba pa še s
               sesalnikom res do zadnjega prahu počistiš. Bojim se, da je ta zakon ponekod posegel –
               v 1. členu navaja vse zakone –, žal res, tako daleč. Ni samo cestna infrastruktura in
               projekti, katere sama dostikrat omenjam, ker dnevno tudi čutim, kaj to pomeni, do
               uspešnega dela raznih institucij, ki so nekako bile premalo prepoznane, da so bile
               uspešne, ker sedaj izgleda, da ne bodo več imele tega statusa, kot bi bilo prav, da
               ga še naprej priznavamo.</p>
               <p>Danes je kolega mag. Stepišnik, in tudi drugi kolegi, govoril, kako v Združenih
               državah Amerike 10 % namenjajo za raziskave in razvoj. Pri nas bistveno bistveno
               manj, petino. Ko smo pridobili mnenje Zakonodajno-pravne službe na 48 straneh, je
               bilo to kot hud udarec. Potrditev naših opozoril, da je zakon 44 kot celota v
               nasprotju z 2. členom Ustave. Veliko govorimo, da je v nasprotju z Ustavo, pa naj kar
               preberem. 2. člen Ustave pravi: "Slovenija je pravna in socialna država." Zato
               protestiram, da z zakonom 44, zakonom o uravnoteženju javnih financ, občutno posegamo
               v plače, regrese, socialne transfere. Res je že več kot 20 let od osamosvojitve
               Slovenije, pa posegamo tudi na področje veteranov vojne za Slovenijo – mogoče bo še
               kakšen amandma, pa se bo kaj spremenilo, da ne bom slučajno kaj po krivici rekla in
               da nisem uspela prepoznati, da je bilo popravljeno –, znižujemo standarde na
               univerzah, šolah in vrtcih.</p>
               <p>Ta unicum, zakon 44 Slovenije in Evrope, vendar če bi šlo za soglasno uskladitev
               socialnih partnerjev, bi bilo vzdušje pravo, bi bilo vzdušje v smeri pozitivizma,
               vzdušje navdušenja in predvsem bi tudi v medijih zaznali s strani socialnih
               partnerjev še večji poudarek zaupanju, da smo na pravi poti, da bo to prineslo pot iz
               krize, da bo to prineslo razvoj, da to ne bo pozabilo na demografsko ogrožena območja
               – in marsikdaj bi res bilo boljše, da ga kateri od pristojnih obišče kar s
               helikopterjem kot pa po cesti. Vsaj pri Beli krajini je tako. Da tega ne bo čutiti,
               da ljudje zapadejo v apatijo, brezvoljnost, začenši pri mladih zaskrbljenih, bodočih
               starših, delavcih v javni upravi, ki dobijo občutek, da kljub svojemu garanju –,
               namreč tudi delavci na ministrstvih so te dni, in tudi v Državnem zboru, ne samo mi,
               ne samo ministrske ekipe, še kako garali, še kako delali! Ne moremo si predstavljati
               življenja brez sester v bolnišnicah, negovalk v domovih starejših, mladih učiteljic
               na obrobju Slovenije, ki jih skrbi, ali bomo res ukinili in spremenili določene
               šolske okoliše, nekaterim šolam še pustili, da so javne, nekatere samostojne šole
               spremenili v podružnične. S tem ne bo treba imeti toliko ravnateljev, toliko
               namestnikov, ne bo treba toliko knjižničar, niti pedagoginj, niti psihologinj in tako
               naprej. Če pogledamo še glasbeno šolo, spremenjen normativ bo pomenil, da bo na
               obrobju Slovenije glasbena šola samo ena, še ta ne ve, če bo obstajala, in ne bo
               strokovnega kadra, glasbenikov za mestne godbe, za pihalne orkestre, razna društva.
               Za mlado generacijo bomo nekako odškrtnili. Nas preseneča, da se spreminjajo
               normativi tudi za gospe, ki čistijo po šolah, po vrtcih – kvadrature. Skrbi me in
               upam, da bo tudi to popravljeno, če že ni, da vzgojiteljica ali pomočnica ne bo kar
               nekaj ur sama in da se ne zgodi še kdaj kakšna takšna nesreča, kot smo jo doživeli,
               saj skrbeti naenkrat za osemnajst malčkov, ali šestnajst, pa tudi dvanajst je zelo
               veliko.</p>
               <p>Slovenija potrebuje vlado, ki deluje v dobro državljank in državljanov. Tega ne
               pozabimo, vendar v danem trenutku, spoštovani in cenjeni predstavniki Vlade, kolegice
               in kolegi iz koalicije, žal tako predloga zakona o uravnoteženju javnih financ kot
               rebalansa ne morem podpreti. Hvala.</p>
            </sp>
            <sp xml:id="SDZ6-Izredna-13-2012-05-10.sp185">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Izčrpali smo razpravljavce v temu krogu. Še vedno ostaja ...</p>
               <p>Oprostite, imate proceduralno?</p>
            </sp>
            <sp xml:id="SDZ6-Izredna-13-2012-05-10.sp186">
               <speaker>GAŠPAR GAŠPAR MIŠIČ (PS PS):</speaker>
               <p>Postopkovno ja, gospa podpredsednica.</p>
            </sp>
            <sp xml:id="SDZ6-Izredna-13-2012-05-10.sp187">
               <speaker>PODPREDSEDNICA ROMANA TOMC:</speaker>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp188">
               <speaker>GAŠPAR GAŠPAR MIŠIČ (PS PS):</speaker>
               <p>Prej ste opozorili našega kolega gospoda Kavtičnika, da ni na pravi poti, ko je
               razlagal, pa je bil. Tukaj imamo gospoda Jerovška, ki se je danes že trikrat vmešaval
               v besedo in v skladu s 77. členom, kjer piše, da če sega govorniku v besedo – in je
               segel več govornikom naše poslanske skupine v besedo in ga niste opozorili. Lepo vas
               prosim, da dosledno spoštujete Poslovnik in da opozorite nekoga, ki se vmešava in
               moti razpravo. Lahko tudi uporabite celo 67. člen ali pa še kakšnega drugega, ker
               mislim, da če bi ga do sedaj že dvakrat, trikrat opozorili, bi potem prišel še kakšen
               člen za odstranitev s seje, dobesedno. Ne vem, zakaj se tako nekdo obnaša. Poslanke
               in poslanci imamo pravico, da v temu hramu demokracije izrazimo svoje mnenje.</p>
               <p>Lepo vas prosim, spoštovane kolegice in kolegi in predsedujoča, da se tega tudi
               dosledno držite. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp189">
               <speaker>PODPREDSEDNICA ROMANA TOMC:</speaker>
               <p>Hvala lepa za vaš proceduralni predlog.</p>
            </sp>
            <sp xml:id="SDZ6-Izredna-13-2012-05-10.sp190">
               <speaker>PODPREDSEDNICA RENATA BRUNSKOLE:</speaker>
               <p>Najlepša hvala.</p>
               <p>Ker smo za sedaj izčrpali seznam razpravljavcev in ker je mag. Grims že prej dvignil
               roko, da bi želel razpravljati, torej sedaj odpiram ponovno prijavo za razpravo še k
               1. členu zakona o uravnoteženju javnih financ. Odpiram prijavo. Ugotavljam, da je
               prijavljenih sedemnajst razpravljavcev.</p>
               <p>Prva ima besedo gospa Patricija Šulin. Pripravi naj se, prosim, gospod Franc
               Breznik.</p>
            </sp>
            <sp xml:id="SDZ6-Izredna-13-2012-05-10.sp191">
               <speaker>PATRICIJA ŠULIN (PS SDS):</speaker>
               <p>Predsedujoča, hvala za besedo. Še enkrat pozdrav sem prisotnim.</p>
               <p>Zakon za uravnoteženje javnih financ je zakon, ki prav gotovo vsebuje velike
               spremembe; spremembe, ki se dotikajo velikega števila drugih zakonov, pri čemer so
               nekatere trajne, nekatere pa začasne...</p>
            </sp>
            <sp xml:id="SDZ6-Izredna-13-2012-05-10.sp192">
               <speaker>PODPREDSEDNICA RENATA BRUNSKOLE:</speaker>
               <p>Samo malo, oprostite gospa Šulin. Vljudno prosim, vse kolegice in kolege, tudi iz
               Pozitivne Slovenije in tudi iz drugih strank, vljudno prosim, da ne motijo razprave.
               Vsak, ki se bo prijavil, bo imel priložnost za razpravo.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp193">
               <speaker>PATRICIJA ŠULIN (PS SDS):</speaker>
               <p>Hvala lepa.</p>
               <p>Če se ponovim v delu, da zakon za uravnoteženje javnih financ je zakon, ki prav
               gotovo posega s spremembami v druge zakone, to ni mogoče zanikati. Tako bomo tudi
               uredili nekatere zadeve, ki bodo trajne, druge pa začasne narave, to se pravi, za čas
               gospodarske krize, dokler ne bo gospodarska rast presegla 2,5 % letno. Tako bo
               omogočeno zmanjševanje odhodkov državnega proračuna in drugih blagajn in bomo s tem
               vzpostavili osnovo za uravnoteženje javnih financ v naslednjem obdobju. Gre tudi za
               to, da moramo nujno zajeziti rast javnih odhodkov, zato te nujne spremembe javnih
               podlag. Da se primanjkljaj zmanjša, je tudi potrebna neka hitrost odziva, se pravi,
               hitro zmanjšati primanjkljaj pomeni, da je ta zakon potrebno nujno sprejeti.</p>
               <p>Sama ga bom zagotovo podprla, saj kot smo že večkrat danes slišali, v letu 2013 mora
               biti naš primanjkljaj krepko pod 3 %, da nam bosta Evropski svet, Evropska komisija
               zaupala.</p>
               <p>Tudi očitek, da se posega v najšibkejše, zavračam. Sindikati so se skupaj z Vlado
               dogovarjali, pogovarjali; res da je bilo stališč veliko, vendar je današnji sporazum,
               da ne bodo vlagali referendumskih zahtevkov, podpisalo kar 26 sindikatov, kar priča o
               tem, da so sindikati in Vlada pristali na skupni točki.</p>
               <p>Moramo ponovno omeniti, da je Slovenija ena redkih, ki javnega primanjkljaja ni
               zmanjšala tako, kot je bil ves čas dogovor in zaveza. Tudi smo se v zadnjih treh
               letih naučili nekaj o zadolževanju, ki se ni pravilno vlagalo, vsaj ne v smislu novih
               programov, novih gospodarskih novosti. Vsako leto dve milijardi primanjkljaja, kot
               kažejo kazalci, ni prineslo dviga gospodarstva in ni prineslo novih delovnih mest.
               Ravno obratno. Naše brezposelnosti ni mogoče spregledati. Tudi očitki, da se uničuje
               gradbeništvo, so nekako nesprejemljivi. Poudariti je treba, da smo se ravno zaradi
               teh investicij, ki so bile mogoče tudi zgrešene, še bolj potopili. Tako bo treba v
               prihodnje zagotovo razmisliti, kakšno naj bo to gospodarsko okolje, ki ne bo
               privlačno samo za domača podjetja. Zavedati se moramo, da živimo v nekem skupnem
               globalnem svetu, v Evropi oziroma širše in treba je dati jasne signale tudi tujim
               investitorjem, da bodo prihajali k nam.</p>
               <p>Če sem že na začetku današnjega dne pravilno razumela ministra za finance, je omenil,
               da so iz tujine resni investitorji nekako dali vedeti, da na naši strani niso našli
               pravega sogovornika, ki bi razumel njihovo željo po potrebi, da vstopijo tudi v naš
               gospodarski svet, če hočete. Zato danes sprejemamo zakon za uravnoteženje financ.
               Tudi zato.</p>
               <p>Razumem skrb državljanov, še posebej tistih, ki so na robu socialnega praga. Še
               posebej tiste, ki so pod tem pragom, razumem, da jih skrbi za njihovo preživetje,
               vendar po zagotovilih Vlade in kolikor sama pogledam zakon za uravnoteženje javnih
               financ, se ti ukrepi niso dotaknili tistih, ki imajo pod 622 evrov dohodkov. To
               pomeni, da se družine, ki ima 4 člane in znašajo njihovi prihodki 2 tisoč evrov, ti
               ukrepi ne bodo dotaknili.</p>
               <p>Tudi name so se obrnile mamice z majhnimi otroki oziroma z drugim otrokom, ki ga
               vozijo v vrtec, kar je razumna skrb, saj je polna cena vrtca, vemo, visoka. Zdajšnja
               stična točka s sindikati uvaja 30 % plačilo s strani staršev. Nobena od njih pa mi ni
               rekla, da se je za drugega otroka odločila ali da bi se odločila za njega samo
               zavoljo tega, ker država ponuja brezplačen vrtec. Mislim, da bomo Slovenci še naprej
               obstali kot narod in da bomo skupaj nekako solidarno tudi šli preko vseh teh ukrepov.
               Hvala.</p>
            </sp>
            <sp xml:id="SDZ6-Izredna-13-2012-05-10.sp194">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Franc Breznik ima besedo. Pripravi naj se, prosim, gospa Iva Dimic.</p>
            </sp>
            <sp xml:id="SDZ6-Izredna-13-2012-05-10.sp195">
               <speaker>FRANC BREZNIK (PS SDS):</speaker>
               <p>Hvala, gospa podpredsednica. Drage sodelavke in dragi sodelavci, spoštovani
               ministrski zbor!</p>
               <p>Začel bi z besedami, s katerimi sem danes že končal tekom razprave v okviru rebalansa
               proračuna, nekako pri tistem končnem cilju vseh teh ukrepov. Danes smo govorili z več
               različnih področij, ampak mislim, da je končni cilj vseh poslank in poslancev tak
               način našega političnega delovanja, da dvignemo blaginjo vseh naših državljanov, vseh
               ranljivih skupin, vseh tistih, ki hočejo nekaj narediti. Glejte, frazeologija, kot
               smo jo danes uporabljali "demontaža pravne države", "protestiramo" proti temu, da se
               ukinja denar za visoko šolstvo, da samo visoko šolstvo nas pelje naprej, je neka
               določena demagogija, ki je v tem času, žal, daleč od resnice in smo še vedno v nekem
               nerealnem svetu.</p>
               <p>Rad bi povedal še nekaj svojih misli, za katere mislim, da imajo neko temeljno, močno
               argumentirano podlago. Predvsem bi rad povedal nekaj glede argumentov, ki jih je
               navajala danes opozicija glede tistega temeljnega pristopa, da prihodkovno stran
               dvigujemo samo z dvigom DDV. Že na več odborih, za finance, za evropske zadeve, smo
               debatirali o tem dvigu DDV. Kot ekonomistu mi ni dalo miru, pogledal sem nekaj
               zgodovinskih temeljev, ki jim pravimo "historia magistra vitae est", kaj se dogajalo
               v vseh kapitalističnih državah zadnjih 50 let z dvigom davkov, predvsem pa stanje, v
               katerem se nahaja v tem trenutku Slovenija. Lahko povem, da ima totalno strukturno
               brezposelnost, ima velike strukturne probleme, predvsem pa se moramo zavedati, da smo
               postkomunistična država, da imamo neverjetno majhen trg, da smo izvozno orientirani
               in predvsem moramo vzeti argumentacijo tudi na podlagi tega, da imamo neverjetno
               slabo kupno moč, predvsem pri srednjem sloju prebivalstva, ki ga je prehod v
               kapitalizem nekako zanemaril ali uničil. To je bilo razslojevanje slovenske družbe.
               Smo ena družb, ki ima svojih 5 ali 7 % izredno bogatih ljudi, zgornji srednji sloj se
               je izredno znižal, imamo nekako spodnji srednji sloj, večina ljudi pa je v nižjem
               sloju.</p>
               <p>Poglejte, dvig DDV – recimo, primerjajmo z državami. V Španiji je bil izračun pred
               nekaj leti, da se bo dvig DDV nekako odražal. Če dvignemo zgornji DDV, prinese na
               letni ravni, mislim, da 50 do 70 milijonov evrov. Glejte, dvig DDV je hudo dvorezen
               meč. V prvi fazi v državi, ki ima neverjetno kupno moč – obstajajo ekonomske teorije
               o prehodu kupcev. V domačem žargonu ali pa v domači frazologiji pomeni to, da se več
               ne splača. Torej, vsi tisti, ki ste danes govorili o Trstu, ki ste govorili o
               Avstriji, o nakupih v Gradcu in vsem ostalem; ne vem, koliko ljudi se danes spomni,
               da več ne kupujejo v Metroju – se ne splača! To je dvorezen meč, ker spreminjajo se
               nakupovalnih navad ljudi.</p>
               <p>Danes Slovenija, ki je močno vlagala tudi v trgovine, torej, smo meka vseh trgovin.
               Močno smo vlagali. Trgovine prinašajo dobiček tudi od tujcev, ki tu nakupujejo
               določene artikle, stvari, ker se jim splača. Mi bi lahko zelo dobro glede svoje
               geostrateške lege živeli samo na račun trgovin, casinojev in vseh ostalih stvari,
               mogoče bi lahko sploh zanemarili ostale dejavnosti. In od turizma. Ta naša
               strategija, in ker smo zdaj pri dvigu DDV, seveda jo močno zavračam.</p>
               <p>Druga zadeva pa je, da pa se pri dvigu DDV v drugi fazi lahko dogaja to, kar se je v
               Španiji dogajalo, da se neki dobički določenih podjetij, ki so zdaj nekje na ravni,
               kjer imajo še neko psihološko prednost, da imamo še toliko in toliko podjetij v
               Sloveniji, ki imajo neke minimalne dobičke ali pa jih prikazujejo, še nam to
               psihološko mejo teh podjetij uničijo in se bodo pokazali kot neki manki. To sta ti
               dve stvari.</p>
               <p>Prva stvar, ki je. Če gremo v to, v prvi fazi sigurno napolnimo proračun. Mislim, da
               v mesecu, dveh, treh so neki učinki; ampak spreminja se teorija nakupovalnih navad
               ljudi. Govorim o tistih ljudeh iz Avstrije, Italije, o vseh, ki hodijo danes tudi
               nakupovat v Slovenijo kot v neko meko v tem trenutku, Včasih smo govorili o
               bencinskemu turizmu in ostalih stvareh: vse te zadeve se enkrat spremenijo. Recimo,
               lahko govorimo o mejnem območju bivših dutty free shopow, kjer ljudje množično še
               danes nakupujejo cigarete, tobak in vse ostale zadeve. Ti ljudje so višja srednja
               klasa, ki imajo, in v Sloveniji nakupujejo. Ko bo enkrat ta psihološka meja tudi
               preobražena, mi je ne bomo spremenili, tudi če znižamo DDV. Leta in leta traja, da te
               kupce pritegneš nazaj. In to je ta hudi dvorezni meč danes, ki ga tisti, ki mogoče v
               ekonomiji niso toliko doma, bodo težko razumeli. Zato je varčevanje nujno in ni druge
               alternative! Spoštovani kolegice, kolegi, ni druge alternative! To ni napad na
               učitelje, ki jih nujno potrebujemo, to ni napad na upokojence, to je samo golo
               spoznanje, da je Slovenija v tem trenutku nezanimiva, nekonkurenčna, da deluje na
               nekem konceptu že zadnjih 65, 70 let.</p>
               <p>Z osamosvojitvijo smo se osamosvojili, ampak nismo te osamosvojitve nekako v srcih in
               glavah naredili. To je trend, ki se nam nadaljuje in ki ga nismo presekali z
               ukinitvijo ali z izhodom te bivše države. To je naš sistem. Mi bi imeli socialno
               državo bivšega komunističnega sistema, vidimo pa standard Avstrijcev, Nemcev,
               Švicarjev in ostalih sistemov, kjer imajo kapitalizem konstantno od 1870. leta.</p>
               <p>Kje smo danes? Zaradi vseh teh zadev danes govorite o tajkunih. Seveda! Danes ste
               govorili o koncu druge svetovne vojne, o dnevu zmage. Dan zmage je bil sigurno – in s
               tem se strinjamo –, mislim, da tukaj ni nekih zmag, da tukaj ni nekih dvomov, da
               spoštujemo te zadeve. Ampak druga zadeva pa je, da po dnevu zmage so pa prišli tudi
               dnevi, kjer je končalo 80 tisoč ljudi v nekih jamah, govorimo o nekih slovenskih
               elitah, ki so pred drugo svetovno vojno v takratni Dravski banovini dosegali 70 %, 80
               % razvoja Avstrije. Glejte, meščanske elite, kmečke elite, akademske elite, vojaške
               elite so končale tam. Naš največji problem je, da nam manjka cela populacija teh
               najboljših ljudi tukaj v Sloveniji. Nam manjkajo ljudje, ki so po meritokratskih
               načelih stoletja dokazovali, da so najboljši, da imajo najboljši genski material. To
               je naš velik problem. V Avstriji so te elite leta 1955 v času razvoja druge republike
               prevzele oblast, leta 1975 so Avstrijo spravile med te visoke države. To je osnovni
               problem slovenske družbe.</p>
               <p>Danes peljemo ta svoj sistem kar naprej, iščemo pluse komunizma in iščemo pluse
               kapitalizma – ni tega! Če smo se odločili za kapitalizem, moramo v to verjeti, moramo
               verjeti, da smo dobri, da smo delavni in da gremo naprej. Da bi šli sedaj po Titovi
               poti, kot lahko vidim okoli 1. maja: vse te zgodbe, pa Zveza komunistov Jugoslavije,
               pa nosijo zastave ... Glejte, to je zmotno, mi ne bomo šli več po Titovi poti, ker
               vemo za boljšo. Šli bomo po boljši poti, po tisti poti, da bodo imeli naši upokojenci
               tako kot avstrijski upokojenci tisoč evrov pokojnine, da ne bodo hodili pa
               spraševali, če bodo imeli za kruh, ampak da bodo lahko v penziji potovali po svetu in
               si šli ogledati kraje, ki si jih v času svojega delovanja niso mogli ogledati. To je
               naš cilj. Pozabljamo, da danes še plačujemo davek na bivši sistem, da plačujemo
               neverjetno število nekaterih bonitet ali pa nekih privilegijev, ki so nastali v toku
               prejšnje države. To je to naše spoznanje, nič drugega! Sedaj je čas, da zavihamo
               rokave. Ta zakon, ki ga danes sprejemamo, uravnoteženje javnega proračuna, je
               pomemben zakon, tako kot je pomemben rebalans proračuna, to je znak, da Slovenija je
               na pravi poti, to je znamenje vsem institucijam v Evropi in svetu. Mi smo na pravi
               poti, smo spregledali, smo pripravljeni na odzive, imamo pridne ljudi, našli bomo
               določene sistemske rešitve.</p>
               <p>Ker pa ste govorili še danes o visokem šolstvu, me zanima, vse firme, ki jih
               naštejete, vse slovenske brande, ki jih naštejete in ki so uspeli na visokorazvitih
               zahodnih trgih... Zanima me, ali je letalo Iva Boscarola nastalo na inštitutu strojne
               fakultete? Po vsej verjetnosti ni. Ali je bilo steklo Rogaške razvito v nekem
               kemijskem inštitutu? Ni bilo! Vprašajmo se za vse firme, ki delajo danes za Google,
               ali je to bilo s področja slovenskih fakultet. Spet ni bilo! Spet se sprašujemo za
               določene inovacije na področju, recimo v elektroniki na področju, kjer sem deloval,
               kartičnega sistema. Na področju telemetričnih podatkov imamo firmo v Zasavju, ki
               dela, kot veste, specialno tehnologijo za prenos telemetrije med Space Shuttlom in
               Naso. Vse to ni nastalo ...</p>
               <p>Torej vse, kar je ta družba, ljudje, ki so morali delati za 400, 500, 600 in pa 700
               evrov, ki niso imeli možnosti študirati in ki so dali to možnost, da ti ljudje, ki
               študirajo, da nam vrnejo vse to, kar so študirali zadnjih 20 let, da vrnejo to naši
               slovenski družbi, da imamo izdelke z visoko dodano vrednostjo, z visokim brandom,
               vsega tega nismo dobili nazaj. In sedaj se sprašujemo, kam je šel ta denar. Ali je to
               uspelo? Kaj smo dobili za ta denar v visokem šolstvu? Koliko je teh inovacij, ki jih
               je prišlo danes v gospodarstvo in kakšne izdelke smo mi lahko plasirali z visoko
               dodano vrednostjo? To je sedaj naše vprašanje. Če danes nimaš izdelka dodane
               vrednosti na razvitih trgih, potem avtomatiziraš proizvodnjo. Če ga imaš, potem je to
               handmade proizvodnja z visoko dodano vrednostjo. Tukaj nam manjka! In sedaj, če tega
               nimamo, potem moramo stopiti korak nazaj; sprva varčevati, kar je osnova, s tem
               varčevanjem ponovno dobimo pri finančnih institucijah možnost, da lahko zaprosimo za
               sredstva. Predvsem se bo to poznalo na obveznicah, za katere mislim, da morajo pasti.
               Donos slovenskih obveznic mora iti na štiri procente, potem bomo spet zanimivi za
               neke tuje vlagatelje. Predvsem pa mora iti za eno prožno delovno zakonodajo, potem pa
               moramo normalno poseči v to, da bomo zanimivi za tuje vlagatelje. Poznam nekaj
               vlagateljev, ki so pripravljeni v Slovenijo vložiti nekaj sto milijonov evrov.
               Poglejte, prvo me vprašajo glede davčne zakonodaje, prožne delovne zakonodaje, vedno
               me to sprašujejo. Sprašujejo me, če še vedno imamo komunista na oblasti, ker so
               Američani in Nemci vsi skupaj alergični na to miselnost. Žal mi je, da moram to
               povedati! Potem me vprašajo, kdaj bo to odpravljeno, da lahko vstopijo. Imate
               neverjetno lepo državo, zelo pridne ljudi, ki so se v tujini pokazali in neverjetno
               lepo zdravo okolje – kdaj lahko pridemo? Pridete, ko se bomo mi tukaj notri združili,
               ko si bomo dali roke in bomo rekli: glejte, mi smo pripravljeni, Slovenija je
               pripravljena. 20 let potem, ko smo dobili to državo, ko smo si jo izborili, smo
               končno spregledali, zaključili smo s tem sistemom in stopili smo v kapitalizem z
               obema nogama. To je naš trenutni cilj in ta zakon, vse to, kar še bomo dejali v
               naslednjih trenutkih je vse to...</p>
               <p>Tudi to, o čemer je opozicija govorila: vstop, torej input na prihodkovni strani.
               Morda se motim, a mislim, da je bil včeraj naš premier pri neki premierki, ki
               trenutno vodi glavno politiko v Evropi, ker smo močno odvisni od Nemčije. Mislim, da
               ni šel igrati tenisa v Domžale, ampak je šel v Nemčijo, kjer je iskal nove posle in
               nove priložnosti za slovensko gospodarstvo. In tako je pravilno. To že sama Vlada
               tudi dela tokom tega, da bomo nekaj dobili na prihodkovni strani. Ampak prvo mi
               moramo sprejeti tukaj nekaj ukrepov, da se konsolidiramo in da stopimo na realna
               tla.</p>
               <p>Spoštovane kolegice in kolegi, jaz se zahvaljujem. Vem, da sem bil dolg, vem, da
               nekateri spite, nekateri dremate, nekateri ste šli na čaj ali pa na kavo v kantino.
               Žal te stvari moramo razčistiti danes.</p>
               <p>Gospa Brunskole, vaša babica bo živela naprej, ne bo ji šlo slabo, verjamem, da bo
               dobila pokojnino in da bo vse lepo in lepo jo pozdravite. Hvala pa tudi vam.</p>
            </sp>
            <sp xml:id="SDZ6-Izredna-13-2012-05-10.sp196">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Ne smem razpravljati, ko vodim sejo, vendar bom to izvedla. Drugače bi pa prosila, da
               se med seboj kolegice in kolegi nikakor ne obtožujemo glede tega, ali kdo mogoče spi,
               ko posluša razpravo, ali kakor koli gleda. Res bi prosila, da ne prihaja do
               žalitev.</p>
               <p>Proceduralno, gospod Frangež? <stage>(Ne.)</stage> / oglašanje iz dvorane/ Prosim?</p>
               <p>Izvolite, se opravičujem.</p>
            </sp>
            <sp xml:id="SDZ6-Izredna-13-2012-05-10.sp197">
               <speaker>MATEVŽ FRANGEŽ (PS SD):</speaker>
               <p>Seveda vsa podjetja, vsi odlični izdelki slovenskega gospodarstva so tudi plod
               slovenskega znanja. Pri Ivu Boscarolu delajo inženirji, ki jih je izšolala slovenska
               univerza, v mnogih drugih biserih slovenskega gospodarstva delajo ljudje, ki so se
               izšolali znotraj javnega šolstva in ki so svojo znanstveno in raziskovalno odličnost
               gradili in pridobivali znotraj slovenskih univerz. Mnogo izdelkov pa danes nastaja
               tudi tako, da nastajajo znotraj univerz, znotraj javnih raziskovalnih inštitutov in
               se počasi prelivajo v gospodarsko realnost.</p>
               <p>Slovenija je v zadnjih treh letih v času gospodarske krize razumela pomen vlaganj v
               znanost in razvoj kot edinega dejavnika srednje in dolgoročnega okrevanja
               gospodarstva; še več, povečanja njegove konkurenčnosti in inovativnosti. Slovenija je
               danes glede inovativnosti v relativno ugodnem položaju, ni v prvi skupini najbolj
               inovativnih družb na svetu ali v Evropi, je pa v skupini sledilk. V isti skupini,
               mimogrede, v kateri je Avstrija, s katero je kolega Breznik tako zelo fasciniran. Se
               mi zdi, da mu je kar malo žal za Avstro-ogrsko.</p>
               <p>Predvsem pa smo v zadnjih treh letih radikalno povečali vlaganja v raziskave in
               razvoj, skupaj pravzaprav dosegli skok sredstev za enkrat toliko, kolikor je bilo
               vlaganj do tedaj. To je neprecenljiv obet.</p>
               <p>Večkrat sem dejal, da je Slovenija v mandatu Boruta Pahorja vzpostavila nov razvojni
               vzorec. To je bilo povečano vlaganje v socialno varnost ljudi zato, ker razumemo, da
               je samo varnost tista, ki da pogum človeku, da se lahko iz te zavihti. Tisti, ki živi
               v strahu, tisti gre v kot in je v defenzivi. Da je radikalno povečala sredstva za
               znanost in razvoj, ker razumemo, da samo kompleksna znanja, inovacije, prispevajo k
               temu, da bomo jutri imeli inovativnejše produkte, inovativnejše storitve, da bomo za
               te storitve si izborili boljši konkurenčni položaj na trgu in da bomo za te izdelke
               in storitve iztržili tudi boljšo ceno. Ta boljša cena pa bo vir tudi tega, da bomo
               lahko naše strokovnjake in naše ljudi bolje plačali.</p>
               <p>In tretjič, radikalno smo povečali sredstva za modernizacijo gospodarstva. Vse tiste
               naloge, ki so izostale v reformnem procesu vlade pred vlado Boruta Pahorja.</p>
               <p>Danes ste mnogi govorili o Gerhardu Schröderju in o tem, da je danes Grčija, pardon
               Nemčija v dobri kondiciji zaradi tega, ker je dovolj zgodaj izvedla potrebne reforme.
               To ste nam dali kot poduk; pazite, da ne boste zdaj naredili iste napake.</p>
               <p>Dragi moji, neka druga vlada je pozabila delati strukturne in druge reforme za
               povečanje konkurenčnosti slovenskega gospodarstva in za stabilizacijo javnih financ;
               in to je bila vlada Janeza Janše. Šele leta 2008, ko smo stopili v krizo, je v
               slovenski politiki, novi vladajoči politiki, takrat dozorelo spoznanje, da je treba z
               okrepljenim vlaganjem v prestrukturiranju gospodarstva doseči tisto, kar vi v
               predhodnem obdobju niste dosegli, ker očitno niste imeli niti ambicije doseči. To je
               treba razumeti.</p>
               <p>O mnogih vzrokih ste danes govorili, tudi o radikalnem povečevanju zadolževanje
               Slovenije in rasti javnega dolga v času od začetka krize. Moramo pa razumeti, da je
               povečano zadolževanje države posledica tega, da smo želeli: prvič, stabilizirati
               socialno sliko, in drugič, izboljšati ključne dejavnike razvoja, zato da se bo
               slovenska družba razvijala hitreje. In še vedno trdim: potrebujemo močno državo,
               potrebujemo prisotno državo v procesu razvoja, če hočemo dosegati napredek. Jaz
               zaupam slovenskemu gospodarstvu, ampak to slovensko gospodarstvo potrebuje državo kot
               močnega partnerja pri razvoju. Nekateri tukaj pa mislite, da države v bistvu sploh ne
               potrebujemo, da je moteč element. Toliko v nekaj pojasnilih.</p>
            </sp>
            <sp xml:id="SDZ6-Izredna-13-2012-05-10.sp198">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa gospodu Frangežu kot predlagatelju.</p>
               <p>Besedo ima gospa Iva Dimic, pripravi naj se gospod Mihael Prevc. Replika, gospod
               Breznik?</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp199">
               <speaker>FRANC BREZNIK (PS SDS):</speaker>
               <p>Se opravičujem. Samo nekaj stvari bi repliciral kolegu Frangežu.</p>
               <p>Lahko rečem, da sam vedno podpiram določena sredstva, ki se vlagajo v raziskave in
               razvoj. To je nujno potrebno. Mislim, da se vsi zavedamo, da moramo biti družba
               znanja. Ampak, poglejte, mi smo družba znanja danes na področju družboslovja, ne
               naravoslovja. Mi smo neverjetna sredstva vlagali v družboslovne profile. Družboslovje
               je tudi potrebno in to je bil sedaj nek napad, ker, mislim, da obstaja kot nek
               občutek, da je to neka gonja proti družboslovnim profilom.</p>
               <p>Poglejte, družboslovje lahko danes da neke odgovore, predvsem lahko oplemeniti
               nekatere naše dobre znamke, ki jih imamo Slovenci, lahko odpira nova tržišča, ki so
               nujno potrebna. Poglejte, nam danes manjka zaradi tega občutka, da morajo vsi
               študirati – mi smo uničili določene regulirane poklice. Mi smo v vsaki vasi odprli
               gimnazijo. Mi danes nimamo normalnih strokovnih kadrov. Ko je danes šla vlada na Ptuj
               ali ko gremo kamor koli, je prva stvar, spoštovani politiki, dajte nam spet nazaj CNC
               rezkarje, peke, da ne bom šel v kafič in rekel: "Kelnarca!" Pa bo rekla: Ne jaz sem
               intelektualka, ki študiram na višji strokovni šoli." Oprostite, rabim kenlarja z
               normalno štiriletno ali triletno gostinsko šolo, ki je dolžan opravljati svoj poklic.
               Študent naj študira! Ko bo zaključil študij, naj gre delat. Vse skupaj je skregano z
               normalno zdravo logiko. Potem se začnejo cele zadeve odvijati. Starši govorijo:
               "Študiraj. Pojdi v gimnazijo, hčerka, da ti ne bo treba delati." Ali bomo vsi
               študirali, ali kaj bomo? Ali bomo vsi študirali? Kaj bomo študirali? To vedno
               sprašujem. In tu je ta problem tega vlaganja v visoko šolstvo. Da, vlagati, v znanje,
               v razvoj vlagati, ampak treba je vedeti, zakaj vlagamo. Ker vlagamo vsesplošno, nam
               je zmanjkalo v kvalitetnem srednjem šolstvu, zmanjkalo nam je na najvišji stopnji
               doktorskega, podoktorskega študija, predvsem v tisti fazi, da pride do inovacij. Še
               enkrat poudarjam, pazite pri izrazoslovju "inovacije". Mi nismo družba inovacij, mi
               smo družba invencij. Mi imamo dobre ideje, kako jih uresničiti, ampak inovacija je
               končni produkt invencije, ko izdelek ali stvaritev pride na trg in dobi svojo ceno na
               trgu. In to je osnova. In to je naš problem visokega šolstva danes. To ni gonja proti
               visokemu šolstvu, to je samo gonja, da zahtevamo, da tisto, kar vložimo v visoko
               šolstvo, dobimo od visokega šolstva nazaj, da dobimo določena specializirana znanja,
               ki bodo šla v izdelke ali storitve, s katerimi bomo konkurenčni v močnem, razvitem
               okolju. To je edini poklic. In seveda, da omejimo del visokošolskega študija v tistih
               poklicih, kjer danes nimajo normalne možnosti, da se zaposlijo na trgu dela. Mi imamo
               strukturno brezposelnost, mi imamo celo inflacijo določenega kadra...</p>
            </sp>
            <sp xml:id="SDZ6-Izredna-13-2012-05-10.sp200">
               <speaker>PODPREDSEDNICA RENATA BRUNSKOLE:</speaker>
               <p>Tri minute ...</p>
            </sp>
            <sp xml:id="SDZ6-Izredna-13-2012-05-10.sp201">
               <speaker>FRANC BREZNIK (PS SDS):</speaker>
               <p>... ki ne bo dobil danes službe. Mislim, da razumemo, za kaj gre...</p>
            </sp>
            <sp xml:id="SDZ6-Izredna-13-2012-05-10.sp202">
               <speaker>PODPREDSEDNICA RENATA BRUNSKOLE:</speaker>
               <p>Hvala, gospod Breznik. Boste se lahko kasneje še prijavili, če boste to želeli.</p>
               <p>Gospa Iva Dimic ima besedo.</p>
            </sp>
            <sp xml:id="SDZ6-Izredna-13-2012-05-10.sp203">
               <speaker>IVA DIMIC (PS NSi):</speaker>
               <p>Hvala za besedo. Spoštovana podpredsednica, spoštovani predstavniki Vlade, spoštovane
               poslanke in poslanci!</p>
               <p>Tudi sama želim razpravljati in povedati svoje stališče do varčevalnih ukrepov in do
               rebalansa proračuna, predvsem pa odgovoriti opozicijskim poslancem na nekatere
               njihove očitke.</p>
               <p>Naj najprej pojasnim, da v Novi Sloveniji se dobro zavedamo, da varčevalni ukrepi
               nikjer niso popularni in ne prinašajo političnih točk strankam, ki takšne ukrepe
               podpirajo. Vendar pa se jim večina držav v Evropi v času gospodarske krize ni mogla
               izogniti. Slovenija je v krizi globlje, kot so druge države, in kar je še huje,
               krepko zamuja tudi z ukrepanjem na tem področju. Danes je bilo že veliko slišati:
               varčevalni ukrepi so nujnost.</p>
               <p>V razpravi sem večkrat zasledila očitke, kako more Nova Slovenija podpirati
               varčevalne ukrepe, ki posegajo na področje družine, čeprav se pa prav ta politična
               stranka najbolj zavzema za družino, njene pravice in pravice otrok. V Novi Sloveniji
               se zavedamo, da ne smemo bremena krize prelagati na prihodnje rodove in generacije in
               da je treba na področju zmanjševanja javne porabe ukrepati, in to takoj. Zavedamo se
               tudi, da je treba breme krize porazdeliti in bo določen del varčevanja posegel tudi
               na področje družine in izobraževanja. Ob pripravi varčevalnih ukrepov si je Nova
               Slovenija prizadevala, da bi ukrepi na teh področjih bili milejši, kot so bili
               prvotno zastavljeni v vladnem predlogu, in prav po zaslugi naše stranke, lahko rečem,
               in tudi v razumevanju ostalih koalicijskih strank seveda, rezi na teh področji niso
               tako radikalni, da bi bistveno poslabšali materialni položaj družine.</p>
               <p>Ko vsi govorite, kako ubogi so in kako ubogi bodo družine, otroci in matere, bi nekaj
               bistvenega poudarila. Bistveno večji poseg v materialni status družine pomeni zakon,
               ki ga je sprejela prejšnja vlada, izvajati pa se je začel s 1. 1. 2012. Te odločbe
               zdaj prihajajo v naše domove in v naše družine, to je zakon o uveljavljanju pravic iz
               javnih sredstev.</p>
               <p>Ob sprejemanju tega zakona smo poslušali razne argumente, da bo ta zakon vzpostavil
               red in pravičen sistem na področju socialnovarstvenih prejemkov ter da v pravice
               premoženjsko najšibkejših ne bo niti posegel. Pa danes temu ni tako. Posameznim
               družinam so se za mladoletne dijake ukinile štipendije in polnoletnim so se ukinili
               otroški dokladi. Za približno enak znesek pa naj bi se po razlagah prejšnje vlade
               staršem zvišal otroški dodatek. Pa temu, še enkrat povem, niti približno ni tako in
               so družine prizadete celo do te mere, da nekateri starši razmišljajo o izpisu otrok
               iz šole in internatov, saj s svojimi prihodki niso sposobni pokrivati stroškov
               prevoza v šolo ali bivanja otroka v internatu. Če samo povem, 210 evrov pride
               internat in nek medkrajevni avtobus plus mestni prevoz nanese okrog 170 evrov.</p>
               <p>Naj vam povem eno lastno izkušnjo, včeraj sem govorila z mamo, ki ima večje število
               otrok – 7. Njen družinski proračun se je posledično zaradi tega zakona znižal za 350
               evrov. Najmlajši otrok odhaja v srednjo šolo in je resnično povedala, da ne ve, kam
               ga bo vpisala, ker si ne more privoščiti internata, da bi šel otrok v tisto šolo, v
               kateri se želi izobraževati. Ta zakon je bil tisti, ki je dejansko pomenil radikalni
               rez v materialne pravice družine. Breme krize je prav sedanja opozicija tudi s tem
               zakonom prevalila na ramena materialno najšibkejših.</p>
               <p>Nova Slovenija si bo zato prizadevala, da se bo citirani zakon, čeprav je komaj začel
               veljati in upravičenci še niti niso prejeli vseh odločb, toliko komplikacij je bilo,
               čim prej korigiral tako, da bo vendarle zagotavljal vsaj minimalne socialne prejemke
               za revnejše družine in velike družine, ki bodo oziroma so že zaradi teh ukrepov
               ostale revne družine.</p>
            </sp>
            <sp xml:id="SDZ6-Izredna-13-2012-05-10.sp204">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Mihael Prevc, pripravi naj se, prosim, Franc Jurša.</p>
            </sp>
            <sp xml:id="SDZ6-Izredna-13-2012-05-10.sp205">
               <speaker>MIHAEL PREVC (PS SLS):</speaker>
               <p>Hvala lepa za besedo, gospa podpredsednica. Spoštovana ministra, spoštovane kolegice
               in kolegi! Dovolite, da še enkrat povem nekaj stvari.</p>
               <p>Tu, z moje desne je bilo danes pravzaprav od vsakega govornika slišati na začetku, da
               protestira. Sprašujem se, proti komu? Proti komu protestirate? Ali proti zakonu, ali
               proti koaliciji, ali mogoče proti Vladi, ki je ta zakon pripravila? Proti Vladi, ki
               se je tako odgovorno lotila reševanja te tako zahtevne situacije, v kateri smo se
               znašli? Praktično v dveh mesecih je Vlada pripravila – vsi ministri so pravzaprav
               sodelovali pri tem projektu – je pripravila ta zahteven projekt varčevalnih ukrepov
               in si pač izbrala to zahtevno pot do rešitve te situacije, v kateri smo.</p>
               <p>Prav tako je bilo z desne strani slišati, da je ta zakon unikum. Res je, res je
               unikum, ampak v pozitivnem smislu. Res je, da se takšen zakon verjetno še nikdar ni
               sprejemal; tako obsežen zakon s tako obsežnimi področji, zahtevnimi področji v tem
               prostoru, kot ga sprejemamo v tem trenutku. Ampak, vedeti moramo, da tako težke
               situacije, v kateri smo, tudi še ni bilo v dvajsetih letih te samostojne
               Slovenije.</p>
               <p>Potem je bilo prav tako slišati z moje desne, da pravite, da zakon ni usklajen z
               rebalansom in, kar je še huje, da zakon ni usklajen s socialnimi partnerji, s
               sindikati. Ne vem, ali ne spremljate, niste spremljali medijev danes; ja danes je bil
               vendarle podpisan sporazum s socialnimi partnerji, s sindikati! Preseneča me, da so
               sindikati znali razumeti situacijo, v kakršni smo, vi iz opozicije pa zelo težko ali
               pa dejansko nočete te situacije razumeti.</p>
               <p>Pravzaprav sem danes skušal najti neko skupno točko tako koalicije kot opozicije in
               mislim, da sem jo našel. Mislim, da se tudi opozicija zaveda, da je v tej situaciji
               nekaj treba narediti. Mislim, da se tudi opozicija zaveda, da so varčevalni ukrepi še
               kako potrebni. Mislim, da se tudi opozicija zaveda, da smo s temi varčevalnimi ukrepi
               dejansko prišli tako daleč, da je s temi varčevalnimi ukrepi treba poseči tudi v
               pravice državljank in državljanov.</p>
               <p>Na maratonskih sejah, predvsem na sejah Odbora za finance, verjemite, smo koalicijski
               poslanci z zanimanjem poslušali predloge opozicije. Pričakovali smo, da bomo na teh
               maratonskih sejah s strani opozicije slišali neko alternativo, ampak edina
               alternativa je bila dvig davka na dodano vrednost. To je bilo vse, kar je bilo za vas
               alternativa temu predlogu.</p>
               <p>Verjemite mi, tudi nam ni enostavno. Tudi nam ni enostavno sprejeti teh varčevalnih
               ukrepov. Tudi mi ne sprejemamo z veseljem teh varčevalnih ukrepov.</p>
               <p>Gospod Kavtičnik, tudi sam sem bil šolnik, tudi sam sem dolgo časa živel s šolo, tam
               pustil, bom rekel, najlepše obdobje svojega življenja in moram reči, da smo skupaj
               naredili slovensko šolo kvalitetno, da je bila slovenska šola dobra, kvalitetna.
               Mislim, kolega Kavtičnik, da oba veva, da je mogoče tam še kakšna rezerva v tem
               smislu. In oba se še kako dobro zavedava, da ta varčevalni ukrep, ki pravzaprav
               posega na vsa področja, bo, žal, vendar moral do neke mere poseči tudi v šolstvo.
               Ampak vesel sem, da smo nekako izluščili iz tega paketa zniževanje standardov v
               šolstvu, vesel sem tega. Vesel sem tudi tega, da smo s temi varčevalnimi ukrepi
               uspeli zaobiti tiste najbolj revne.</p>
               <p>Prejšnji poskusi prejšnje vlade, ki so že šli v smer varčevalnih ukrepov, glejte,
               niso šli v progresivni smeri. Očitate tem varčevalnim ukrepom, da ne obdavčujejo
               oziroma ne bremenijo tudi bogatih. Najbolj obremenijo bogate in najbolj revne.
               Mislim, da je dejansko ta varčevalni zakon, ta zakon o uravnoteženju javnih financ,
               resnično unikum in res prinaša tisto, kar v tem trenutku potrebujemo. Želel bi si
               tudi s strani opozicije – mogoče sem samo od enega razpravljavca slišal, ko je vendar
               dal priznanje Vladi, da se je upala lotiti te zahtevne situacije, v kateri smo se
               znašli, in nam je s temi varčevalnimi ukrepi resno in odgovorno pokazala pot, kako
               naj pridemo do rešitve za izid iz te krize. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp206">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Franc Jurša. Pripravi naj se, prosim, mag. Ivan Vogrin.</p>
               <p>Replika?</p>
               <p>Izvolite, gospod Jožef Kavtičnik.</p>
            </sp>
            <sp xml:id="SDZ6-Izredna-13-2012-05-10.sp207">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Ker sem bil izzvan oziroma imenovan.</p>
               <p>Seveda se zavedam, da je treba varčevalne ukrepe izpeljati. Dejal sem pa, da se ne
               strinjam s postopkom, z načinom, s hitrostjo, z nepreglednostjo, kajti to, kar
               dobivamo na mize – danes, včeraj in na vseh teh sejah, ki smo jih imeli –, je
               nemogoče pregledati in strokovno ter temeljito spraviti v nek red in potem videti,
               ali je to uravnoteženo ali ni, ali se dela škoda ljudem ali ne.</p>
               <p>Torej, na ta postopek smo imeli pripombe in na ta postopek imam pripombe, zato tega
               ne morem sprejeti, ker se v taki naglici lahko veliko škode naredi, lahko se veliko
               stvari spregleda, in to je to, kar sem želel povedati. Hvala.</p>
            </sp>
            <sp xml:id="SDZ6-Izredna-13-2012-05-10.sp208">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospod Franc Jurša. Pripravi naj se mag. Ivan Vogrin.</p>
            </sp>
            <sp xml:id="SDZ6-Izredna-13-2012-05-10.sp209">
               <speaker>FRANC JURŠA (PS DeSUS):</speaker>
               <p>Hvala lepa, podpredsednica, za besedo. Lep pozdrav kolegom in kolegicam ter
               predstavnikom Vlade!</p>
               <p>Moram reči, da sem zadnje ure intenzivno spremljal razpravo v tej dvorani in imam
               občutek, kot da nekateri nočejo razumeti, v kakšni situaciji smo. To me preseneča.
               Nihče ne oporeka nikomur, da predlogi, ki jih kdo ima, niso tisti, ki bi mogoče to
               državo izpeljali iz krize prej kot ti, ki jih predlagata sedanja vlada in koalicija.
               Ampak na nek način se je bilo treba lotiti zadeve in Vlada je pripravila te
               varčevalne ukrepe. V nadaljevanju jasno govori, da bodo narejeni tudi drugi ukrepi na
               prihodkovni strani proračuna. Zanimivo je, da tako radi vsi povemo "na prihodkovni
               strani proračuna", a prave ideje o tem, kako to storiti, nimamo. Tudi doma, če je
               dober gospodar, lahko vlaga v investicije in je več dela za celotno družino, če pa ni
               denarja, če je zadolžen, potem teh investicij enostavno ne more imeti, ker bo šel še
               globlje v brezno zadolžitve.</p>
               <p>Veste, še bolj pa me čudi zadeva – nerad omenjam in tudi ne bom tokrat tega storil,
               da ni s socialnimi partnerji nekega dogovora. Dogovor je nastal in danes govoriti v
               tej dvorani, da tega ni, je malo čudno! Kot da nekateri ne razumejo oziroma nočejo
               razumeti. O tem je govoril malo prej kolega Prevc, ne bi zdaj ne vem koliko
               ponavljal, ampak glede na to, da sem imel namen to izpostaviti, seveda nisem mogel
               zadeve zaobiti.</p>
               <p>Govoriti, koliko je kdo prispeval za katero kategorijo oziroma populacijo
               državljanov, je milo rečeno zabloda zaradi tega, ker mislim, kljub temu da smo mi
               mala stranka in mala poslanska skupina smo skupaj s koalicijskimi partnerji in tudi
               socialnimi partnerji naredili toliko, kolikor je bilo v naši moči in na nek način
               pomagali tej populaciji, da je obdržala tisto, kar je imela v preteklem letu oziroma
               da je večino obdržala tistega, kar je imela v preteklem letu. Tu predvsem mislim na
               starejšo populacijo na upokojence in upokojenke. Seveda z vsemi temi dogovori znotraj
               koalicije in socialnimi partnerji smo bistveno spremenili zakon o uravnoteženju
               javnih financ. To bodo, hote ali nehote, morali tudi nekateri iz opozicije priznati.
               Mi smo tudi prepričani, da čas za malodušje mora oditi mimo, da moramo sami sebe
               prepričati, da to krizo lahko in zmoremo prebresti sami. Če bomo to na nek način
               dopovedali sami sebi in seveda tudi našim državljanom, bomo sigurno uspeli v
               prihodnosti.</p>
               <p>Po mojem ni več produktivno, da bomo kazali s prstom, kdo je za kaj kriv. Ti časi so
               mimo. Zdaj je edini cilj, ki ga imamo, da rešimo državo pred propadom; in to lahko
               samo storimo s skupnimi napori. Brez skupnih naporov ne bo šlo.</p>
               <p>Paket, ki ga imamo pred seboj, je prva faza ukrepov, Vlada mora pripraviti drugi
               paket, ki mora po našem mnenju vsebovati dve vrsti ukrepov; in sicer, prvi, ki bodo
               dejansko omilili posledice ukrepov, ki jih obravnavamo sedaj, in drugi, ki bodo
               terjali pospešek tudi od bogatih oziroma bo več pridobljeno tudi od bogatejše
               populacije naših državljank in državljanov.</p>
               <p>Danes govorimo o uravnoteženju financ, nadalje bomo morali govoriti in tudi sprejeti
               ukrepe, ki bodo poleg finančne uravnoteženosti imeli čim bolj uravnotežen učinek na
               posledice vse kategorije prebivalstva. Zato nas čaka še pomembno delo na
               uravnoteženju posledic, ki jih bodo povzročili predlagani ukrepi.</p>
               <p>DeSUS kot koalicijska partnerica je tvorno sodelovala pri oblikovanju vseh teh
               ukrepov, kot sem že povedal. Prebivalcem naše države želimo sporočiti, da bomo v naši
               stranki vztrajali, da je treba odpreti fronto aktivnosti na prihodkovni strani. O tem
               vsi še kako radi govorimo, da nekaterim kategorijam, ki smo jih prizadeli na nek
               način, s temi ukrepi pomagamo. Tu predvsem mislim na mlajšo populacijo, nezaposlene,
               samozaposlene in v drugi fazi ukrepov tudi nekaj njim vrnili.</p>
               <p>Poleg ukrepov za povečanje prilivov je treba vzpostaviti finančno disciplino v
               celotni plačilni verigi, zmanjšati moč uvoznega lobija, ki daje prednost tujim
               uvoznikom pred domačimi proizvajalci vse pod krinko svobodnega trga. Napovedati
               dosleden boj proti vkoreninjenju korupcije.</p>
               <p>Če bomo s tem uspeli, potem lahko pričakujemo tudi rezultate, ki si jih želimo
               ustvariti s temi ukrepi in seveda tudi s tistimi ukrepi, ki jih bomo sprejemali v
               drugi fazi. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp210">
               <speaker>PODPREDSEDNIK RENATA BRUNSKOLE:</speaker>
               <p>Hvala lepa.</p>
               <p>Mag. Ivan Vogrin ima besedo. Pripravi naj se mag. Marko Pogačnik.</p>
            </sp>
            <sp xml:id="SDZ6-Izredna-13-2012-05-10.sp211">
               <speaker>MAG. IVAN VOGRIN (NeP):</speaker>
               <p>Lepo pozdravljeni!</p>
               <p>Mojih pet minut hitro mine, zato se moram skoncentrirati, drugače pa si bom moral
               sposoditi od nekod kakšno minuto. Tako menim: vse priznanje vladi, gospod Prevc je
               rekel, da vlada ni dobila nobenega priznanja. Menim, da vlada, ki predlaga to, da se
               jemlje določene pridobljene bonitete, da se jemlje denar, na katerega so bili tako
               posamezniki kot tudi institucije navajeni, seveda zasluži priznanje, to je pogumno
               dejanje. To ni enostavno! Ve se vnaprej, da bodo ljudje nezadovoljni, da bodo
               institucije nezadovoljne. Seveda je to zagotovo tudi nujno narediti. Razlika med
               opozicijo in pozicijo je samo v tem, komu, koliko, na kakšen način, drugače pa smo,
               jaz kot samostojni poslanec, sicer pa pozicija in opozicija sta enotni, da je denar
               treba – ne privarčevati, ampak zmanjšati, ker toliko ne ustvarimo.</p>
               <p>Zelo pozorno sem poslušal nagovor predsednika Vlade gospoda Janeza Janše in sem si
               nekatere citate napisal, pa bom poskušal malce obrazložiti svoje mišljene. Gospod
               Janša je, ga citiram, izjavil naslednje: "Politične elite, ki so državo pripeljale v
               takšno stanje..." Kot takšno stanje je seveda zagotovo mislil slabo stanje, ker to
               zdaj izboljšujemo. Sprašujem: Kdo pa so te politične elite? Ali niso te politične
               elite približno zadnjih 10 enake? Ali se bomo mi dejansko malce streznili in se
               nehali obtoževati, pa politične elite združile moči in začele reševati? Kajti vzroki
               krize, to ponavljam ves čas, niso v Pahorjevi vladi in ne v Janševi vladi iz
               2004–2008. Začeli so se približno 2002, ko smo počasi vsako leto izgubljali kompas.
               Tako Pahorjeva vlada, ki je bila zdaj zadnja, kot prejšnja Janševa vlada sta po mojem
               mnenju, to je moje mnenje, delali napake.</p>
               <p>Na teh napakah se je treba nekaj naučiti, te napake odpraviti, odpraviti vzroke in
               seveda delati drugače. Namreč, citiram Janeza Janšo, "brez novih delovnih mest ni
               mogoče krepiti socialne funkcije države". In ne samo, da ne bomo krepili socialne
               funkcije države, mi jo bomo še zmanjševali! Namreč, moji izračuni kažejo naslednje,
               da nam bo v jeseni v proračunu zmanjkalo pol milijarde. Kje jih bomo vzeli, je
               vprašanje za finančnega ministra. Zakaj? Zato ker pred nemško ambasado stojijo ljudje
               in iščejo vizume za delo v tujini, z mojega konca Slovenije pa vsak dan v Avstrijo
               hodi preko 10 tisoč ljudi, ki tam ustvarjajo novo vrednost in tam puščajo dobiček in
               tam delajo. Delovnih mest pa ne ustvarjamo. Zato je zdaj, če smo lahko v tem trenutku
               v nekaj dneh spremenili 44 zakonov in jih v super zakonu spreminjamo – jaz nimam nič
               proti, je treba narediti ukrepe –, vendar že jutri ali naslednji teden, ko bo to
               sprejeto, je treba začeti spreminjati zakon o delovnih razmerjih, da bomo dobili
               prožnost trga delovne sile, zakon o gospodarskih družbah, mnoge zakone, vseh teh 44
               zakonov je treba spremeniti, jih narediti življenjske in ne omejevalne.</p>
               <p>Glejte, nerad citiram članke iz časopisov. Barroso je pozval članice k znižanju
               obdavčitve dela. Pa to je naš ključni problem! Mi se zdaj ukvarjamo z najlažjim
               delom, s tem, kako ustvariti delovna mesta, dodane vrednosti pa se sploh še nismo
               začeli ukvarjati. Upam, da se bomo začeli. To je naša ključna naloga.</p>
               <p>Še nekaj. Mi nimamo več pod nadzorom lastne države. Štirje argumenti so: pada nam
               bruto družbeni produkt, podjetja se selijo v tujino, državljani se selijo v tujino in
               državljanom nižamo standard. Ko bomo to obrnili navzgor, pa imamo spet nadzor nad
               lastno državo.</p>
               <p>Takšno je, žal, stanje.</p>
            </sp>
            <sp xml:id="SDZ6-Izredna-13-2012-05-10.sp212">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Marko Pogačnik, pripravi naj se, prosim, mag. Branko Grims.</p>
            </sp>
            <sp xml:id="SDZ6-Izredna-13-2012-05-10.sp213">
               <speaker>MAG. MARKO POGAČNIK (PS SDS):</speaker>
               <p>Spoštovana predsedujoča, hvala za besedo. Kolegice in kolegi!</p>
               <p>Uvodoma bi rad poudaril samo nekaj: ne vlada in ne koalicijski poslanci ne sprejemamo
               tega paketa za uravnoteženje financ z veseljem in navdušenjem, ampak sprejemamo ga
               samo iz enega razloga, zato ker je kriza v Sloveniji tako globoka, da nam druge
               alternative ne preostanejo. Nikoli v zgodovini Slovenija še ni imela 2,3 milijarde
               evrov primanjkljaja. To pomeni, da Slovenija porabi na dan 6,3 milijona evra več, kot
               ustvari. Slovenija nikdar nikoli v zgodovini še ni bila zadolžena za 17 milijard
               evrov. In Slovenija še nikdar nikoli ni plačevala 700 evrov obresti letno. Mogoče
               državljankam in državljanom te številke ne pomenijo veliko. S 700 milijonov za
               obresti, če jih ne bi bilo treba plačevati, bi lahko namenili vsakemu upokojencu 2
               dodatni pokojnini na leto. Ocenjujemo, da so ukrepi in ta paket v danem trenutku
               najboljša rešitev. V danem trenutku, ker nam druga alternativa ne preostane. Do zdaj
               je breme finančne in gospodarske krize nosilo samo gospodarstvo. Gospodarstvo je v
               zadnjih treh letih izgubilo 60 tisoč delovnih mest. Javni sektor je dodatno zaposlil
               9 tisoč ljudi. Kaj je pomembnega pri tem uravnoteženju in paketu za javne finance? Da
               tisti z najnižjimi prihodki teh ukrepov ne bodo občutili! Tega se nekateri nočete
               zavedati ali ne razumete situacije.</p>
               <p>Ta stran danes ni nič govorila o prihodkih, ki jih bo na osnovi tega paketa dobil
               proračun. To pomeni: dodatna obdavčitev nepremičnin nad 1 milijonov, dodatna
               obdavčitev kapitalskih dobičkov, dodatna obdavčitev na osnovi špekulacije spremembe
               kmetijskih zemljišč v zazidljiva zemljišča, dodatna obdavčitev plovil in motornih
               vozil. To so bremena, ki jih bodo nosili tisti z višjimi prihodki.</p>
               <p>Razumem pa tudi po eni strani tudi to, zakaj tega nočete razumeti. Zaradi tega, ker
               je Državni zbor približno pred tremi tedni na predlog Vlade Republike Slovenije
               sprejel tri zakone, ki bodo pospešili konkurenčnost slovenskega gospodarstva in
               izboljšali poslovno okolje. Vendar Pozitivna Slovenija je zadevo takrat obstruirala.
               In ti trije zakoni bodo pripomogli k dvigu BDP za 1 odstotek in znižali stopnjo
               brezposelnosti za 0,5 odstotne točke.</p>
               <p>Omenja se DDV. Govora je bilo: Nemčija je tudi povečala DDV za 3 odstotne točke,
               ampak pozabljeno je bilo, da je to naredila leta 2006 in da je takrat Nemčija imela
               16 % davek na dodano vrednost in da ima danes 19 % in je še vedno eden najnižjih v
               Evropi. To pomeni, da marsikatero stvar zamolčite, in mislim, da to namerno.</p>
               <p>Zakaj je še država oziroma vlada Janeza Janše na pravi poti? Zaradi tega, ker je v
               prvem koraku ocenila zdravost javnih financ, v drugem koraku naredila sidro, da se
               država ne bo več zadolževala, da se bo naredilo uravnoteženost med prihodkih in
               odhodki, v tretjem koraku pa pričakujemo, da bo Državni zbor na predlog Vlade
               sprejemal predvsem zakone, ki bodo zagotovili ponovno konkurenčnost slovenskega
               gospodarstva, dodatne investicije, ki bodo odpirala nova mesta. Samo konkurenčno
               gospodarstvo, nova delovna mesta bodo zagotovila tudi pravično socialno politiko.</p>
               <p>In še en dodaten argument. Predsednik Vlade se je sestal na treh uradnih obiskih;
               Nemčija, naša največja partnerica – svetovna velesila, Kitajska – svetovna velesila,
               Turčija – gazela v razvoju in rasti BDP na svetu. To pomeni, da so to zadeve, ki bodo
               prepričale, da smo mi na pravi poti. Še enkrat bi ponovil: Slovenija je socialna
               država in Slovenija bo socialna država ostala.</p>
            </sp>
            <sp xml:id="SDZ6-Izredna-13-2012-05-10.sp214">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima naslednji razpravljavec mag. Branko Grims. Naslednja, ki se pripravi, je
               gospa Alenka Bikar.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp215">
               <speaker>MAG. BRANKO GRIMS (PS SDS):</speaker>
               <p>Hvala. Vsem prav lep pozdrav!</p>
               <p>Moram reči, da sem res vesel, da danes lahko v tem trenutku spregovorim tukaj, kajti
               politološko je trenutek, v katerem živimo in v katerem deluje danes ta državni zbor,
               izjemen. Priče smo nastajanju nove razvojne paradigme, modernega družbenega konsenza
               o odgovornosti, konsenza o tem, da tisto, kar porabimo danes, ne smemo izstaviti kot
               račun naslednjim rodovom, da je potrebno uravnotežiti javne finance in s tem
               omogočiti stabilen okvir nadaljnjega trajnega razvoja celotne države, pa s tem
               okrepiti njeno podjetništvo in ohraniti njeno suverenost.</p>
               <p>Danes je bilo zelo zanimivo poslušati kar nekaj razprav na temo, kako bi pozdravili
               ukrepe, če bi temeljili na konsenzu socialnih partnerjev. Ne morem se znebiti vtisa,
               da so nekateri brali nagovore, ki so jih napisali pred nekaj dnevi, kajti prav danes
               je bil storjen zadnji odločilni korak, podpisan je bil sporazum med sindikati in med
               vlado in s tem med socialnimi partnerji v celoti dosežen konsenz kot tisti temeljni
               osnovni točki, o kateri je mogoč dogovor. Jasno, da bi vsak od udeležencev želel več,
               vedno je tako v vsakih pogajanjih, vendar so vsi dokazali izjemno zrelost, ker so
               vendar našli nek minimalni skupni imenovalec, konsenz, na osnovi katerega je mogoče
               sprejemati akt, ki je danes pred nami. In tu je rdeča nit tako tega amandmaja kot
               vseh naslednjih, ki mu bodo sledili, ker udejanjajo dogovor med socialnimi partnerji;
               prav tisto, kar ste si v besedah nekateri tako želeli. Ob tem je izredno zanimivo, da
               hkrati potekajo Pogledi Slovenije, kjer je gospod Zoran Janković, ki je hkrati tudi
               predsednik Pozitivne Slovenije, ponovil trditev, ki jo je že nekajkrat povedal pred
               tem, da bo Pozitivna Slovenija v celoti podprla vse, kar bo udejanjalo dogovor med
               socialnimi partnerji – torej med sindikati in vlado –, s čimer postavlja v precej
               nenavadno luč, priznali boste, nekoliko smešno luč razprave nekaterih kolegov iz
               Pozitivne Slovenije na tej isti seji.</p>
               <p>Veselim se jutrišnjega dne, ker bo takrat konec vseh mask, maske bodo padle in bomo z
               dejanji videli, koliko dejanja sledijo besedam. V slovenski politiki dostikrat ni
               tako, ampak trdim, da kadar dejanja sledijo besedam, je to kvaliteta, ki jo je treba
               pozdraviti.</p>
               <p>Nekateri ste govorili o radikalnosti predlaganih ukrepov. Tudi tem v opozorilo, da
               gre za konsenz, za minimalni skupni imenovalec vseh socialnih partnerjev in da je
               hkrati to odraz zavesti socialnih partnerjev, da če se ta priložnost lahkomiselno
               zapravi, bodo naslednjič pred nami mnogo bolj radikalni, mnogo bolj boleči, mnogo
               bolj neprijetni ukrepi. Torej gre za vprašanje naše skupne odgovornosti. Zaradi tega
               sem poudaril pomen tega trenutka, ko nastaja nova razvojna paradigma modernega
               družbenega konsenza o odgovornosti.</p>
               <p>Kaj pravzaprav je tisto, kar je v tem trenutku najpomembnejše? Zakaj lahko govorimo o
               paradigmi? Že v tem hipu je mogoče opredeliti dva akta, ki sta pred nami in sta v
               naših rokah: eden je zakon, ki bo pomenil udejanjanje varčevalnih ukrepov, in o tem
               odločamo ta hip. Naslednji, ki bo učinkoval dolgoročno, pa v isti smeri, je zlato
               pravilo oziroma zapis tako imenovanega zlatega pravila o uravnoteženem proračunu v
               slovenski ustavi. Oba imata isti učinek – zakon kratkoročnega z udejanjanjem tudi
               socialnega konsenza in seveda zlato pravilo dolgoročnega – in dajeta nedvoumen signal
               vsem subjektom doma in v tujini o tem, da z varčevanjem in z vzpostavljanjem novega
               razvojnega okvir mislimo resno. Zato je sprejem obeh teh dveh aktov v vitalnem
               razvojnem interesu države Slovenije, vseh njenih prebivalcev, ki si želijo večje
               blaginje. To je ravno nasprotno, kot ste mnogi trdili v svojih razpravah.</p>
               <p>Zakaj je to v razvojnem interesu? Kaj pa je pravzaprav tisto, kar danes najbolj duši
               slovensko podjetništvo? Dejstvo, da smo priče bančnemu krču, da je izredno težko
               dosegljiv kapital za državo Slovenijo, če pa je dosegljiv, pa je zelo drag. To je
               rezultat slabih bonitetnih ocen. Sprejem najprej teh varčevalnih ukrepov, njihovo
               udejanjanje in potem še zapis zlatega pravila v ustavo pa bo nedvoumen signal vsem
               subjektom v tujini, da mislimo resno. To bo zagotovo sorazmerno hitro, predvsem pa
               dolgoročno vplivalo na izboljšanje bonitetnih ocen, s tem povečalo dosegljivost
               denarja in seveda denar tudi pocenilo in pomagalo sprostiti bančni krč, ki smo mu
               priča v Sloveniji. In to bo dalo nov zagon slovenskemu podjetništvu, ki mu velja
               zaupati, ki mu velja pomagati, pomagati v tem smislu, da se vzpostavi tisti okvir, da
               zadiha s polnimi pljuči, in ga potem z ustrezno delujočo pravno državo, z večjo
               finančno disciplino tudi ustrezno zaščititi. To nas še čaka, ampak prvi pogoj je ta
               korak, ki nas čaka danes oziroma ob glasovanju jutri, da najprej sprejmemo zakon o
               uravnoteženju proračuna in potem naslednjič, ko bomo odločali o ustavi, da v ustavo
               zapišemo zlato pravilo, da s tem storimo tisti prvi in nujni korak, da omogočimo nov
               zagon slovenskega podjetništva in s tem nov zagon, nov razvojni krog države
               Slovenije. Slovenija si to zasluži, njeni prebivalke in prebivalci pa to življenjsko
               potrebujemo. Slovensko podjetništvo potrebuje denar. Odločitev o tem bo jutri v vaših
               rokah.</p>
               <p>Sam bom glasoval za uresničitev socialnega dialoga, za uresničitev dogovorjenega, za
               držanje dane besede in za to, da se omogoči nov zagon slovenskega podjetništva.</p>
            </sp>
            <sp xml:id="SDZ6-Izredna-13-2012-05-10.sp216">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima gospa Alenka Bikar, pripravi naj se mag. Alenka Bratušek.</p>
            </sp>
            <sp xml:id="SDZ6-Izredna-13-2012-05-10.sp217">
               <speaker>ALENKA BIKAR (PS PS):</speaker>
               <p>Hvala lepa za besedo. Spoštovane kolegice in kolegi!</p>
               <p>Bom kratka in jedrnata. V Pozitivni Sloveniji se seveda zelo dobro zavedamo, kako
               nujni in neizbežni so vsi varčevalni ukrepi, vendar ne na tak način. Žal se je Vlada
               tega lotila na popolnoma napačen način. Vlada se z vsemi temi ukrepi obnaša, kot da
               ne mara svojega naroda in ga ne spoštuje.</p>
               <p>Zato protestiram! In protestiram proti ukinitvi javnega šolstva. In protestiram proti
               ukinitvi javnega zavoda. Protestiram proti nespoštovanju Slovenije, njenih
               državljanov in državljank. Protestiram, ker Vlada varčuje tam, kjer ne bi smela: pri
               mladih in mladih družinah. In protestiram, ker Vlada ne dela dobro Sloveniji. Zato
               bom, seveda, proti sprejetju takega zakona. Hvala lepa.</p>
            </sp>
            <sp xml:id="SDZ6-Izredna-13-2012-05-10.sp218">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Besedo ima mag. Alenka Bratušek, pripravi naj se gospa Sonja Ramšak.</p>
            </sp>
            <sp xml:id="SDZ6-Izredna-13-2012-05-10.sp219">
               <speaker>MAG. ALENKA BRATUŠEK (PS PS):</speaker>
               <p>Najlepša hvala za besedo. Splošno stopnjo DDV v skladu s tem zakonom in prehodno
               ureditev za njeno uveljavitev določi Vlada Republike Slovenije in ju objavi v Uradnem
               listu Republike Slovenije, in sicer najkasneje do 15. marca koledarskega leta, v
               katerem se povečuje splošna stopnja DDV.</p>
               <p>Spoštovani kolegi, to ni določba iz našega programa! Ta nemoralni in mislim, da je
               bil omenjen pritlehni, davek boste vi dvigovali s sklepom Vlade. Naslednji korak je
               lahko samo še ta, da spremenite Zakon o javnih financah in tudi rebalans in proračun
               sprejema Vlada sama. Upam, da ste si prebrali, cel dan poslušamo zgodbo o tem, kako
               je nezdrav dvig DDV, zdaj pa celo Državnemu zboru jemljete pravico, Državnemu zboru
               jemljete pravico, da odloča o tem, ali se bo DDV dvignil ali se DDV ne bo
               dvignil!</p>
               <p>Ne vem, kaj se v Državnemu zboru dogaja! Ne samo, da ste proti dvigu, ne samo to!
               Celo Vladi dajete pooblastilo za tako, ne najdem besed, stvar. Ali bo naslednji korak
               predlog spremembe ustave, da se ukine Državni zbor, ker ga ne bom rabili? In to so
               vaše določbe, določbe iz tega zakona! In tudi v 1. členu, da ne bo problema s
               proceduralnimi, tudi v 1. členu je omenjen zakon o DDV. Preberite si, spoštovani
               gospodje, preberite si, kaj delate z nami, kaj delate s slovenskim narodom?! Zavajate
               nas, zavajate ljudi! Cel dan vas poslušajo, kakšno škodo jim delamo mi, ko samo
               razmišljamo o tem, da bi namesto – bom uporabila – norih varčevalnih ukrepov
               kombinirali prihodke in odhodke, vi pa preprosto z enim odstavkom enega člena
               napišete, da bo to naredila Vlada, če bo tako potrebno.</p>
               <p>Ne vem, ali je to v skladu z našim pravnim redom, ker mislim, da neke pristojnosti so
               pa konec koncev še vedno deljene. Zelo bi bila vesela odgovora ministra za finance,
               ki ga na žalost ni tukaj, upam, da sliši, ker bi ga želela še eno drugo stvar
               vprašati.</p>
               <p>Če sem prav razumela, bomo prihranke, ki so bili izgubljeni zaradi – pa prosim, da
               več ne uporabljate besed, da so ti ukrepi usklajeni s sindikati. Niso usklajeni s
               sindikati! Sklenjen je samo dogovor, da ne bodo šli v referendum. In to je bistvena
               razlika! Mi smo povedali, da če bodo ukrepi usklajeni s socialnimi partnerji, jih
               bomo potrdili. Spoštovane kolegice in kolegi, verjamem, da veste, da je to razlika.
               Ministra sem želela vprašati – glede na to, da naj bi rekel, da bo ta del
               primanjkljaja pokrival tudi sredstva, ki so namenjena visokemu šolstvu –: Ali to
               pomeni, da je že takoj prekršil ta čudežen dogovor? Ker sredstev na visokem šolstvu
               brez sprememb normativov pač ne bo mogel še dodatno zniževati.</p>
               <p>Poleg tega, upam, da veste glede na to, da predlagate črtanje člena, ki se nanaša na
               pokojnine, da tudi enega amandmaja sicer v rebalansu ne smete podpreti, ker jemljete
               denar na postavki, ki je namenjena pokojninskemu zavodu, danes ste pa to umaknili. Se
               pravi, prihranka ni več. In teh 18 milijonov 900, ki jih želite vzeti s te postavke,
               je preprosto ne morete, ker boste pustili luknjo in bo poleg 200 milijonske, ki je
               že, še za teh dvajset dodatna.</p>
            </sp>
            <sp xml:id="SDZ6-Izredna-13-2012-05-10.sp220">
               <speaker>PREDSEDNICA RENATA BRUNSKOLE:</speaker>
               <p>Hvala lepa.</p>
               <p>Prva se je k repliki pripravila mag. Barbara Žgajner Tavš. Se opravičujem, ker je
               kolega rekel replika. Se opravičujem, proceduralno imate vi. Potem pa imate tudi vi
               proceduralno, mag. Marko Pogačnik? ... /oglašanje iz dvorane/. Imenovani niste bili,
               ni bilo vašega imena zagotovo ne uporabljenega.</p>
               <p>Zdaj najprej mag. Barbara Žgajner Tavš, potem boste na vrsti mag. Branko Grims.</p>
            </sp>
            <sp xml:id="SDZ6-Izredna-13-2012-05-10.sp221">
               <speaker>MAG. BARBARA ŽGAJNER TAVŠ (PS PS):</speaker>
               <p>Hvala lepa za besedo, spoštovana predsedujoča.</p>
               <p>Dovolite da začnem s proceduralnim predlogom in bom nadaljevala pri tematiki, ki jo
               je izpostavila kolegica Bratušek pred menoj.</p>
               <p>V Poslanski skupini Pozitivna Slovenija smo opazili in z ogorčenjem ugotovili, da si
               je želela Vlada – in to je zapisala že v 1. členzakona – pravzaprav vzeti
               pristojnost, da bo mimo volje Državnega zbora, mimo javnosti, s sklepom spreminjala
               višino davka na dodano vrednost.</p>
               <p>Spoštovane kolegice in kolegi, to je po naši oceni izjemno nevarno početje in lahko
               nakazuje celo na protiustavnost. Zato spoštovana predsedujoča, predlagam, da skladno
               s 5. odstavkom 66. člena Poslovnika Državnega zbora prekinete sejo oziroma pozovete
               predstavnika Zakonodajno-pravne službe, da na seji ustno poda pravno mnenje glede na
               dilemo, ki sem jo oziroma smo jo izpostavili v Pozitivni Sloveniji.</p>
               <p>Še eno dejstvo, na katerega želim v okviru proceduralnega predloga opozoriti, je, da
               se absolutno zavedamo, da bi lahko morda kdo pomislil in primerjal ureditev, ki
               zaenkrat velja na področju dviga trošarin, ki je v izključni pristojnosti Vlade,
               ampak vas moram opozoriti, da gre za dve popolnoma ločeni zadevi.</p>
               <p>Trošarina je pravzaprav dolžnost države, da korigira trošarine. Kot veste, se
               spreminjajo tedensko, davek na dodano vrednost pa je izjemno pomembna finančna
               kategorija, ki je ne more spreminjati Vlada kar tako, s sklepom. Spreminja se lahko
               zgolj in izključno samo v okviru zakona. Skladno z načelom delitve oblasti v naši
               državi je Državni zbor edini pristojen, da sprejema in spreminja zakone.</p>
               <p>Vlada je tista, ki jih lahko predlaga, lahko predlaga tudi višino, ampak še vedno je
               Državni zbor po naši oceni tisti, ki ima izključno pristojnost, da sprejema in
               potrjuje spremembe zakonov.</p>
               <p>Kot že rečeno, prosim, da pozovete Zakonodajno-pravno službo, da se opredeli do te
               dileme, ki smo jo izpostavili. Hvala.</p>
            </sp>
            <sp xml:id="SDZ6-Izredna-13-2012-05-10.sp222">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Upoštevala bom vaš proceduralni predlog v skladu s 66. členom, 5. točko. Prekinila
               bom sejo za 10 minut, da s strani Zakonodajno-pravne službe, kot ste rekli, dobimo
               ustno mnenje oziroma da dobimo, kaj mi bodo oni svetovali. Mag. Grims, bi želeli še
               vi proceduralno? Boste povedali. Sicer potem prekinjam sejo za 10 minut.</p>
               <p>Izvolite, magister Grims.</p>
            </sp>
            <sp xml:id="SDZ6-Izredna-13-2012-05-10.sp223">
               <speaker>MAG. BRANKO GRIMS (PS SDS):</speaker>
               <p>Če dovolite, bi tokrat proceduralni predlog naslovil kar na vas, in sicer da pri
               vodenju seje vendar dosledno upoštevate dosedanjo pravno prakso pa tudi veljavne
               akte, ki urejajo naše delo v Državnem zboru. Po njih ni kriterij za repliko to, ali
               nekoga nasloviš z imenom in priimkom, pač pa je vsebina, to se pravi, nejasnost
               navedb.</p>
               <p>Konkreten primer: kolegica je rekla, da ni bil dosežen konsenz o vseh ukrepih, jaz
               sem govoril ravno nasprotno: da je bil dosežen konsenz o minimalnem skupnem
               imenovalcu, ki omogoča to, da sedaj v praksi ne bo prišlo do referenduma, da bo s tem
               prihranjen dragocen čas in denar, kajti slovensko podjetništvo potrebuje denar čim
               prej.</p>
               <p>Upam, da vsaj okoli tega obstaja konsenz tudi med nami.</p>
            </sp>
            <sp xml:id="SDZ6-Izredna-13-2012-05-10.sp224">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa, spoštovani magister Branko ali Brane – ne vem, kako vam je ljubše; vidim,
               da je Branko uradno – Grims, resno se držim pravil igre, poslovnika, dela. Nisem
               zaznala, da bi vas – kakor koli užalilo, kakor koli bilo imenovano ali da bi kar koli
               prekršila ali da vam ne bi dala replike.</p>
               <p>Prekinjam sejo za 10 minut. Ob 21.40 nadaljujemo in potem boste imeli to
               priložnost.</p>
            </sp>
            <sp xml:id="SDZ6-Izredna-13-2012-05-10.sp225">
               <speaker>PODPREDSEDNICA RENATA BRUNSKOLE:</speaker>
               <p>Spoštovani, nadaljujemo s prekinjeno 13. izredno sejo, in sicer je med prijavljenimi
               bila še želja za repliko. Za repliko je prosil mag. Marko Pogačnik, potem mag. Andrej
               Šircelj, potem pa dam besedo ministru za finance dr. Janezu Šušteršiču in vodji
               Zakonodajno-pravne službe gospodu Strletu. Najprej, replika mag. Marko Pogačnik.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp226">
               <speaker>MAG. MARKO POGAČNIK (PS SDS):</speaker>
               <p>Predsedujoča, hvala za besedo. Replika na kolegico Bratušek.</p>
               <p>Gospo Bratušek strokovno zelo cenim, zdaj pa sem opazil, da je tudi 100 % osvojila
               politično populistični govor – "paše tisto, kar meni paše".</p>
               <p>Rad bi omenil samo to, da tako Vlada kot poslanci koalicije smo rekli, da DDV ni
               najbolj primeren ukrep, da smo pa vedno rekli, da je to lahko skrajni ukrep. In tudi
               v tem uravnoteženem paketu, kjer je notri, ste pozabili povedali, da je to šele za
               leto 2014; pogojno, v primeru, da primanjkljaj ne bo presegel 3 %.</p>
            </sp>
            <sp xml:id="SDZ6-Izredna-13-2012-05-10.sp227">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Proceduralno. Samo še malo, najprej replika še mag. Andrej Šircelj, potem takoj
               proceduralno. Izvolite, mag. Šircelj, potem boste proceduralno gospod Jani
               Möderndorfer.</p>
               <p>Izvolite, gospod Šircelj.</p>
            </sp>
            <sp xml:id="SDZ6-Izredna-13-2012-05-10.sp228">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa.</p>
               <p>Se odpovedujem repliki.</p>
            </sp>
            <sp xml:id="SDZ6-Izredna-13-2012-05-10.sp229">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Proceduralno gospod Jani Möderndorfer.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp230">
               <speaker>JANI MÖDERNDORFER (PS PS):</speaker>
               <p>Predsedujoča, kar nekaj se jih je javilo k repliki, zato prosim, ne da čakamo do
               konca, da slavnostno ugotovimo, da so zlorabili repliko, ampak enostavno malo
               poglejmo poslovnik in ne, da tukaj zdaj eden raztolmači, kaj je replika in kaj ni.
               Temu primerno je treba tudi odreagirati, ker v nasprotnem primeru bom smatral, da
               enostavno ta poslovnik ne velja več. Toliko enega govora o poslovniku in o poznavanju
               poslovnika. Lepo prosim! To več nikamor ne gre.</p>
            </sp>
            <sp xml:id="SDZ6-Izredna-13-2012-05-10.sp231">
               <speaker>PODPREDSEDNICA RENATA BRUNSKOLE:</speaker>
               <p>Najlepša hvala.</p>
               <p>Javno tukaj izjavljam, da v bodoče, ko bom prekinila sejo, več ni ničesar. Prekinitev
               do takrat, ko prekinem, in potem nadaljujemo. Hvala za pripombo in vsem, ki ste me
               podučili in ste mi pripravljeni pomagati.</p>
               <p>Zdaj pa nadaljujemo. Minister za finance dr. Janez Šušteršič ima besedo, potem vodja
               Zakonodajno-pravne službe.</p>
               <p>Izvolite.</p>
            </sp>
            <sp xml:id="SDZ6-Izredna-13-2012-05-10.sp232">
               <speaker>DR. JANEZ ŠUŠTERŠIČ:</speaker>
               <p>Lepo pozdravljeni!</p>
               <p>Hvala za to zanimivo vprašanje. Z velikim veseljem bom pojasnil, kako smo razmišljali
               pri oblikovanju tega člena. Gre za to, na koncu koncev lahko začnem s pogodbo EU,
               pogodbo o vodenju fiskalne politike, popularno imenovano fiskalni pakt, ki jo je
               Državni zbor že ratificiral. V njej med drugim piše tudi nekaj, ne bom dobesedno
               citiral, le po spominu, v tem smislu, da so države dolžne tudi razmišljati o
               samodejnih popravljalnih mehanizmih v primeru, da presežejo dovoljeni primanjkljaj.
               To se pravi, samodejni mehanizem je nekaj, kar se sproži samo od sebe, ne da bi
               morali za to sprejeti nek dodaten, recimo, zakonski akt ali kaj podobnega.</p>
               <p>Naj vas spomnim, da nekaj temu podobnega že dolgo časa uvajamo v naše zakone o
               izvrševanju proračuna. Mislim, da vsaj kakšnih 8, 9 let, je to stalna praksa teh
               zakonov. Napačno sicer z vidika ekonomske teorije se te določbe imenujejo avtomatični
               stabilizatorji – avtomatično samopopravljalni mehanizmi morda nekoliko boljše. Gre
               recimo za določbe v smislu, če je to potrebno zaradi izvrševanja proračuna, doseganje
               ciljnega primanjkljaja in tako naprej, lahko vlada sama, recimo, zmanjša linearno
               višino pravic porabe na vseh postavkah in tako naprej. To se pravi, da je že tukaj ta
               logika bila vgrajena. Se pravi, to razmišljanje nam ni tuje, tudi v tej državi ne, da
               lahko v zakon vgradimo mehanizme, ki se ob določenih izpolnjenih pogojih sprožijo
               sami in posegajo na področje javnih financ.</p>
               <p>Imamo tudi druge primere, kjer ima vlada zakonsko pooblastilo, da spreminja določene
               davščine, seveda v nekem obsegu, ki je predpisan, sama po svoji odločitvi. Gospa
               poslanka Bratuškova je tudi sama omenila primer trošarin, kjer je ta razpon, v
               katerem vlada lahko to sama spreminja, omejen. Hkrati ob tem, ko je omejen, je pa to
               edina omejitev, ki jo vlada pri tem ima. Vlada lahko na predlog ministra za finance,
               recimo, trošarine pri bencinih določa povsem po lastni presoji in pri tem ni vezana
               na nikakršna navodila Državnega zbora, niti na nikakršne zakonske pogoje. Mi se lahko
               odločimo, tako kot je dolgo bila praksa v tej državi, da blažimo nihanja cen nafte, s
               tem lahko skušamo vplivati na inflacijo, lahko enostavno polnimo proračun ali pa
               skušamo biti konkurenčni.</p>
               <p>Se pravi, to sta dva primera, kjer ima vlada po mojem mnenju pravzaprav še več
               prostora za samostojno manevriranje na področju javnih financ, prihodkov, davščin ali
               pa izdatkov na podlagi nekih zakonskih pooblastil.</p>
               <p>To, kar smo tukaj s tem amandmajem oziroma novim členom predlagali, je po mojem
               mnenju veliko bolj restriktivno z vidika prostora, ki ga ta člen pušča vladi. Po
               mojem mnenju, tako kot jaz berem ta člen, ta člen zelo eksaktno ali pa dovolj
               eksaktno določa, kaj vlada mora oziroma kaj se mora zgoditi eksaktno v teh dveh
               pomenih. Prvič, da se mora zgoditi, se pravi, da je to dejansko samopopravljalni
               mehanizem. Če tega zakona ne spremenimo, ni nobenega drugega načina, da se temu
               povišanju davka na dodano vrednost izognemo, če nastopijo pogoji, ki jih ta člen
               določa. Hkrati mislim, da je dovolj jasno, dovolj natančno določeno, za koliko se
               poveča stopnja DDV. To se pravi, določeno je, kdaj, pod katerimi pogoji. Ta pogoje je
               – naj preberem 2. točko oziroma 1. točko. Če primanjkljaj državnega proračuna za leto
               2013 – naj to poudarim, se pravi prihodnje leto – ali za leto 2014 preseže 3 % bruto
               domačega proizvoda. Kaj je bruto domači proizvod, je povsem jasno, njegov obseg
               ugotavlja Statistični urad; kaj so 3 %, je najbrž tudi jasno. Tako je pogoj, po
               mojem, popolnoma eksaktno določen, kdaj pride, pod katerim pogojem pride do tega
               samodejnega povečanja davka na dodano vrednost, ki ima to vlogo samodejnega
               izravnalnega mehanizma javnih financ. Za koliko se poveča, je pa tudi določeno;
               poveča se za toliko, da se zagotovijo dodatni prihodki proračuna, s katerim se
               pokrije ta presežen primanjkljaj. Za koliko je prisežen primanjkljaj, se ugotovi z
               zaključnim računom proračuna za preteklo leto. Kolikšen je izkupiček povišanja
               zgornje stopnje davka na dodano vrednost, je enostavna računska operacija, ki se jo
               da izračunati, po moje, z zadostno mero natančnosti, da se lahko ugotovi z veliko
               eksaktnostjo, za koliko je treba povišati to stopnjo davka na dodano vrednost, da se
               doseže približno takšen finančni učinek, kot je bil preseženi primanjkljaj.</p>
               <p>Vse, kar Vlada potem naredi, je, da to izračuna in ugotovi, za koliko se mora ta
               stopnja DDV povečati. Da se pa mora povečati in kakšen mora ta izračun biti, je pa
               povsem eksaktno določeno s tem členom, to se pravi, Državni zbor kot zakonodajalec
               tej vladi daje navodilo, da to naredi ,in seveda tudi pooblastilo, da to
               izračuna.</p>
               <p>Da bi bila stvar po mojem še manj sporna, je to začasen ukrep, ki velja v tistem
               letu, ko je ta pogoj izpolnjen. Ni pa to neka trajna sprememba stopnje davka na
               dodano vrednost. Hvala.</p>
            </sp>
            <sp xml:id="SDZ6-Izredna-13-2012-05-10.sp233">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Gospod Božo Strle vodja Zakonodajno-pravne službe Državnega zbora, beseda je vaša.
               Prosila bi, da na proceduralni predlog mag. Barbare Žgajner Tavš, vezan na pravno
               mnenje, da nam podate ustno mnenje.</p>
            </sp>
            <sp xml:id="SDZ6-Izredna-13-2012-05-10.sp234">
               <speaker>BOŽO STRLE:</speaker>
               <p>Hvala za besedo, gospa podpredsednica.</p>
               <p>Vprašanje se je nanašalo na skladnost ureditve z ustavo v tem delu, kjer določa
               amandma pooblastilo Vladi za določanje stopnje davka.</p>
               <p>Zakonodajno-pravna služba vprašanja pooblastila Vladi za določitev stopnje davka ni
               posebej izpostavila glede na to, da tovrstno zakonsko pooblastilo Vladi na področju
               obdavčevanja ni novost. Kot je že gospod minister rekel, Zakon o trošarinah, na
               primer, že pooblašča Vlado, da zmanjša ali poveča stopnjo trošarine za energente in
               električno energijo ali pa, na primer, trošarino za alkohol in alkoholne pijače.
               Primerljivo pooblastilo Vladi za spreminjanje davčne obremenitve je bilo na primer
               uveljavljeno tudi že pri obdavčevanju Zakona o prometnem davku, 77. člen je tako
               določal, da lahko Vlada Republike Slovenije zmanjša ali poveča stopnjo davka od
               prometa določenih naftnih derivatov do 50 % z namenom, da se preprečijo in odpravijo
               motnje na trgu oziroma gospodarstvu.</p>
               <p>Glede skladnosti s to ustavno določbo, ki pravi, da država z zakonom predpisuje
               davke, pa presojamo, da ta predlog amandmaja, to se pravi zakonska ureditev, že
               določa možni razpon. Vendar pa je Zakonodajno-pravna služba – moja kolegica je že na
               odboru opozorila, da je takšna rešitev, ki da raje pooblastilo Vladi, nejasna v
               tistem delu, kateri dejavniki so tisti, ki določajo to povišanje znotraj mogočega
               razpona.</p>
               <p>To bi po našem mnenju v celoti odpravilo kakršni koli dvom o ustavnosti kakšnega
               določila, čeprav moram reči, da je ustavna določba sicer zelo splošna in tukaj je
               težko presojati, ali se ta obveznost, da se davek določa z zakonom, nanaša na vse
               elemente davka in ali ni mogoče – seveda ob predhodni določitvi teh kriterijev, ki
               sem jih omenil – to pooblastilo dati tudi Vladi.</p>
               <p>Moram pa še poudariti, da takšna pooblastilna določba, ki že obstaja v pravnem redu,
               ni bila še predmet presoje z vidika ustanoviti. Tukaj ni trdnih elementov za to, da
               bi lahko decidirano rekli, da je to ustavno ali protiustavno. Bi pa, kot rečeno, ti
               dejavniki, ki bi določali, kateri dejavniki so tisti, ki določajo povišanje razpona,
               pa res to nejasnost in mogoči očitek protiustavnosti v celoti odpravili. Hvala.</p>
            </sp>
            <sp xml:id="SDZ6-Izredna-13-2012-05-10.sp235">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Mag. Bratušek, sem videla, da želite repliko, ker ste dvignili roko. <stage>(Ne.)</stage> Hvala.
               Potem nadaljujemo razpravo. Hvala lepa, gospod Strle, za vaš odgovor.</p>
               <p>Prehajamo na razpravo, in sicer besedo ima gospa Sonja Ramšak, prosim, da se pripravi
               dr. Andreja Črnak Meglič, če bo mogoče, saj ob 22. uri zaključujemo sejo.</p>
            </sp>
            <sp xml:id="SDZ6-Izredna-13-2012-05-10.sp236">
               <speaker>SONJA RAMŠAK (PS SDS):</speaker>
               <p>Hvala za besedo, predsedujoča. Lep pozdrav vsem ministrom, vladni ekipi, poslankam in
               poslancem!</p>
               <p>Danes smo priča kar nekaj očitkom, kako je ta vlada in ta koalicija nesposobna, kako
               ničesar ne vemo, in velikokrat smo slišali tudi očitek, da v tej dvorani nismo
               prisotni. Še nekaj minut nazaj tudi poslanke in poslanci Pozitivne Slovenije niste
               bili prisotni in morda je to tudi razlog, da v svojih razpravah niste zavzeli
               stališč, ki so vam bila dana na vaše mize. Namreč, povzela bom besede mojega kolega z
               Odbora za finance: "Tukaj smo zato, da delamo, in ne, da spimo." Čeprav je
               predsedujoča že enkrat povedala, da naj tega ne uporabljamo. Vendar, z očitki, ki so
               leteli na Vlado in predlagane ukrepe, ste dejansko zavajali javnost, kajti amandmaji,
               ki ste jih prejeli na svoje klopi, so marsikatere vaše stvari postavili dejansko v
               neko drugo dimenzijo, da ne rečem na laž.</p>
               <p>Naj nadaljujem s svojo razpravo. Velikokrat je bilo v vaših razpravah omenjeno, s
               strani Pozitivne Slovenije in opozicije, da Evropska unija ne zahteva tako drastičnih
               ukrepov v enem letu. Seveda ne, in že velikokrat je bilo tudi s strani Vlade in
               ministra za finance, kot tudi koalicijskih poslancev povedano, da se je Slovenija
               leta 2009 zavezala, da bo do leta 2013 zmanjšala primanjkljaj države pod 3 %
               družbenega bruto produkta. Če bi prejšnja vlada gospoda Pahorja to storila, seveda
               danes ne bi imeli na klopeh zakona o uravnoteženosti javnih financ in Slovenija bi
               bila v povsem drugi situaciji, kot je.</p>
               <p>In zakaj je pomembno, da uravnotežimo javno porabo? Pomembno je zato, ker se trenutno
               zadolžujemo za nekaj, da lahko tekoče porabimo, vendar pa tega nismo ustvarili. V
               zadnjih treh letih je tako javni sektor državi 20 % več potrošil kot ustvaril. To
               pomeni, da se je javnofinančni primanjkljaj povečal na 6,4 % družbenega bruto
               produkta, kar pomeni, da smo vsako leto 2 milijardi več potrošili, kot ustvarili.
               Zaradi tega je nujno, da porabo javnega sektorja okvirimo v okvir, ki je realen.
               Realno pa je tisto, kar ustvarimo, in tisto lahko porabimo.</p>
               <p>Že velikokrat smo v razpravah slišali, da bomo letos porabili skoraj 700 milijonov
               evrov na letni ravni, namesto da bi jih porabili za razvoj, izobraževanje in za to,
               da bi povečali blaginjo državljanov, jih bomo namenili za obresti. Samo za obresti
               bomo letos plačali toliko, kot je že bilo povedano, da bi lahko izplačali vsem
               upokojencem 2 dodatni pokojnini ali bi vsem študentom in dijakom za ta denar dve leti
               izplačevali štipendije.</p>
               <p>Prav tako smo danes večkrat slišali, da z ukrepi za uravnoteženje javnih financ
               ukinjamo socialno državo, javno zdravstvo in ne vem kaj še vse. To so
               preroško-demagoške izjave o demontaži in ukinitvi socialne države, ki so pričakovane,
               vendar daleč od resnice. So retorika, ki jo uporablja opozicija in z njo del
               strokovne interesne javnosti z namenom blokirati Vlado pri njenih prizadevanjih, da
               izvleče državo iz krize. Kar res želimo ukiniti, je ukinitev potratne, neučinkovite
               in krivične države, nikakor pa ne socialne države. S temi ukrepi Vlada dejansko
               nikomur nič ne jemlje, le v družbi ni denarja za to, da bi se neke nadstandardne
               storitve še naprej plačevale. Morda v bodočnosti, ko bomo imeli boljše finančne
               rezultate, seveda lahko preidemo nazaj na stanje pred štirimi oziroma tremi leti.</p>
               <p>Treba se je zavedati, da ta zakon ne prinaša niti velikih zmagovalcev niti velikih
               poražencev. Gre za evolucijo na področju izdatkov. Ne gre za to, da bi kdor koli
               želel koga premagati, gre samo za to, da se poraba prilagodi realnemu stanju. Če ne
               ukrepamo, to pomeni, da kmalu ne bo socialne države za nikogar več. Slovenija, kot je
               bilo že večkrat poudarjeno, je socialna država, ne more pa biti socialna
               ustanova.</p>
               <p>Naj zaključim s tem, da se lahko strinjam s tistimi, ki pravijo, da če Vlada in
               koalicija popustita in umakneta predlagani zakon, potem Sloveniji ni pomoči. Hvala.
            </p>
            </sp>
            <sp xml:id="SDZ6-Izredna-13-2012-05-10.sp237">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Glede na to, da je še minuta do 22. ure... Je že konec, se opravičujem in prekinjam
               13. sejo. Lahko noč in pozdravljeni jutri do 9. ure zjutraj. <title><stage>(SEJA JE BILA
                  PREKINJENA 10. MAJA 2012 OB 22. URI.)</stage></title>
               </p>
            </sp>
         </div>
      </body>
   </text>
</TEI>
