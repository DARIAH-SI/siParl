<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-18-2013-10-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|FCF277A94BA4D6DEC1257C69004267E7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=FCF277A94BA4D6DEC1257C69004267E7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-18-2013-10-25.DZ" n="18">
               <name>Redna</name>
               <date when="2013-10-25"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-18-2013-10-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 18. seje</stage>
            <stage type="chairman">Sejo sta vodila predsednik Državnega zbora Janko Veber in podpredsednica Romana
            Tomc.</stage>
            <stage type="time">Seja se je začela ob 10. uri.</stage>
         

            <sp xml:id="SDZ6-Redna-18-2013-10-25.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 18. seje Državnega zbora. Obveščen sem, da se današnje seje
               ne morejo udeležiti naslednja poslanka in poslanca: gospa Iva Dimic, gospod Roberto
               Battelli in gospod Štefan Tisel.</p>
               <p>Vse prisotne lepo pozdravljam.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZDRAVSTVENEM VARSTVU IN ZDRAVSTVENEM
                  ZAVAROVANJU PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade ministru
               Tomažu Gantarju, ministru za zdravje.</p>
            </sp>
            <sp xml:id="SDZ6-Redna-18-2013-10-25.sp2">

               <speaker>TOMAŽ GANTAR:</speaker>

               <p>Spoštovani predsednik Državnega zbora, spoštovane poslanke in poslanci.</p>
               <p>Pred vami je Predlog sprememb in dopolnitev Zakona o zdravstvenem varstvu in
               zdravstvenem zavarovanju. Namen sprememb tega zakona je sprejetje nujnih ukrepov za
               izboljšanje financiranja, finančnega stanja v zdravstvu in pomeni po drugi strani
               tudi začetek odprave nesorazmerij pri plačevanju prispevkov različnih zavezancev in
               na ta način seveda zagotavljanja večje solidarnosti tudi na področju vplačevanja
               prispevkov. Finančno stanje v zdravstvu vemo, da je resno. Resno je že od leta 2009,
               ko se tudi v zadnjih letih primanjkljaji zdravstvene blagajne prenašajo v naslednja
               leta. Razlogov je več in o tem je bilo veliko govora. Po eni strani smo ena redkih
               držav, ki financira zdravstvo zgolj iz prispevkov. Po drugi strani seveda na to
               vpliva tudi današnja situacija, v kateri država je, in to kar se dogaja v vseh
               državah, tudi večanje potreb državljanov in na ta način prihaja do vedno večjega
               neskladja med potrebami vseh državljanov na področju zdravstva in na drugi strani med
               možnosti financiranja.</p>
               <p>Zagotoviti želimo stabilnejše financiranje v letu 2014. V preteklih letih se je ob
               zniževanju prispevkov predvsem povečeval dolg bolnišnic do dobaviteljev zaradi
               zniževanja cen zdravstvenih storitev in mislim, da je bilo na področju delovanja teh
               javnih zdravstvenih zavodov narejenih kar nekaj korakov in do tega časa ni prihajalo
               do pomembnih posegov v same pravice s področja zdravstvenega zavarovanja.</p>
               <p>Zdaj pa smo na točki, ko zdravstveni zavodi ne zmorejo več. In ko smo zapisali v
               koalicijsko pogodbo interventni zakon, smo zapisali z vedenjem, da ne sme priti v
               letu 2014 do dodatnega zniževanja cen zdravstvenih storitev, ker bi to v resnici
               pomenilo lahko tudi onemogočeno delo nekaterih izvajalcev zdravstvenih storitev.
               Poleg tega s Predlogom sprememb in dopolnitev Zakona o zdravstvenem varstvu in
               zdravstvenem zavarovanju v slovenski pravni red prenašamo direktivo o čezmejnem
               zdravstvenem varstvu. Smo sicer med prvimi državami, pomeni pa ta direktiva možnost
               prostega pretoka bolnikov čezmejnega zdravstvenega varstva v določenem obsegu, ki ga
               tu nekako opredeljujemo. V tem zakonu se opredeljuje vzpostavitev nacionalne
               kontaktne točke kot mesto, kjer bodo na razpolago vse ustrezne informacije.
               Opredeljujejo se področja oziroma zdravstvene storitve, za katere se določbe
               direktive ne uporabljajo, na primer dolgotrajna oskrba in še nekatere druge.
               Opredeljuje se postopek predhodne odobritve, ko gre za zdravstvene storitve, ki
               potrebujejo prenočitev, ko gre za zdravstvene storitve, ki so vezane na drago
               medicinsko opremo, na drago infrastrukturo in podobno. Opredeljuje se povračilo
               stroškov zdravstvenih storitev in dopušča možnost, da se dostop omeji, če bi prišlo
               do tega, da je tudi ogrožen sistem financiranja v sami državi. Naslednje, kar skušamo
               s tem urediti, je, da se dopolnjuje potreben obseg podatkov o zbirkah evidenc Zavoda
               za zdravstveno zavarovanje Slovenije zaradi boljšega in učinkovitejšega nadzora in
               pravilnost evidentiranja in obračunavanja zdravstvenih storitev. In še ena pomembna
               točka je, da odpravljamo kršitev določb pogodbe o delovanju Evropske unije, 63.
               člena, ki jo Republiki Sloveniji očita Evropska komisija v zvezi s prepovedjo
               omejevanja prostega pretoka kapitala.</p>
               <p>Sprejeti so bili ustrezni kompromisi, ustrezni amandmaji, ki smo ji tudi mi podprli
               in verjamem, da je sprejetje tega predloga sprememb in dopolnitev Zakona o
               zdravstvenem varstvu in zdravstvenem zavarovanju nujno.</p>
            </sp>
            <sp xml:id="SDZ6-Redna-18-2013-10-25.sp3">

               <speaker>PREDSEDNIK JANKO VEBER:</speaker>

               <p>Hvala, za dodatno obrazložitev predloga zakona.</p>
               <p>Sam predlog zakona pa je obravnaval tudi Odbor za zdravstvo kot matično delovno
               telo.</p>
               <p>Za predstavitev poročila odbora dajem besedo predsednici Alenki Jeraj.</p>
            </sp>
            <sp xml:id="SDZ6-Redna-18-2013-10-25.sp4">

               <speaker>ALENKA JERAJ (PS SDS):</speaker>

               <p>Hvala za besedo. Lep pozdrav vsem!</p>
               <p>Odbor za zdravstvo je na svoji 14. nujni seji 23. oktobra kot matično delovno telo
               obravnaval Predlog zakona o spremembah in dopolnitvah Zakona o zdravstvenem varstvu
               in zdravstvenem zavarovanju po nujnem postopku.</p>
               <p>Kolegij predsednika Državnega zbora je sklenil, da se obravnava po nujnem postopku,
               nato pa je skupina poslancev 15. oktobra na podlagi desetega odstavka 21. člena
               Poslovnika vložila zahtevo, da o navedeni odločitvi Kolegija odloči Državni zbor.
               Državni zbor je nato sklenil, da se predlog zakona obravnava po nujnem postopku.</p>
               <p>V uvodni obrazložitvi je državna sekretarka Ministrstva za zdravje Brigita Čokl
               poudarila, da se finančna situacija na področju zdravstva zadnjih pet let zaostruje
               in da notranjih rezerv v sistemu ni več. Današnja situacija kaže sliko prezadolženih
               bolnišnic zaradi nepokritih izgub ter zmanjševanja cen zdravstvenih storitev. V
               zadnjih letih nismo pristopili k sistemskemu reševanju problematike, celo nasprotno,
               od leta 2008 smo v zdravstveni sistem vnesli dodatne obveznosti z raznimi zakoni.
               Bilo je sprejetih več ukrepov, ki so bili nujni zaradi zaostrene finančne situacije.
               Glede na grozeče izgube Zavoda za zdravstveno zavarovanje Slovenije so pripravljeni
               ukrepi, ki bi morali v zdravstveno zavarovalnico prinesti okoli 100 milijonov
               dodatnih sredstev, in sicer iz naslova povečanja oziroma razširitve prispevnih osnov
               na prejemke iz drugega pogodbenega razmerja. Predlog zakona usklajuje tudi pravni red
               Republike Slovenije z zakonodajo Evropske unije, in sicer uvaja direktivo o prostem
               pretoku pacientov, kar pomeni, da bodo pri uveljavljanju zdravstvenih storitev v
               drugih državah članicah EU za zavarovane osebe obveznega zdravstvenega zavarovanja
               veljali enaki postopki kot v Sloveniji, zavarovane osebe pa bodo upravičene do
               povračila stroškov za čezmejno zdravstveno varstvo.</p>
               <p>Predstavnica Zakonodajno-pravne službe je v nadaljevanju povzela pisno mnenje in
               poudarila, da so bile pripombe upoštevane z vloženimi amandmaji poslanskih skupin
               koalicije. Predstavnik Državnega sveta Republike Slovenije mag. Peter Požun je v
               nadaljevanju predstavil mnenje in pripombe Državnega sveta k predlogu zakona. Državni
               svet podpira odločitev reševanja stanja zdravstvenega sistema tudi z novim načinom
               prispevka, opozarja pa na določene skupine državljanov, ki bodo s spremembo zakona
               prizadete, in sicer brezposelne osebe, mlade brezposelne osebe, študenti po 26 letu,
               tujci z dovoljenjem za začasno bivanje in samozaposleni. V nadaljevanju je državni
               svetnik podrobneje predstavil stališča in pripombe k posameznim členom predloga
               zakona.</p>
               <p>V razpravi so člani odbora iz vrst opozicijskih poslanskih skupin nasprotovali
               nujnemu postopku, ker gre za zelo pomembne spremembe vsebinske narave. Predvsem zakon
               ne bo rešil največjega problema, zadostnega financiranja zdravstvenega področja.
               Sprememb bi se morali lotiti sistemsko, ne pa parcialno, s tem da so in bodo finančni
               učinki manjši, kot so bili predvideni. Predlagatelj uvaja novo vsebino in
               implementira direktivo o čezmejnem zdravstvu, ki je bila sprejeta že leta 2011, sedaj
               pa se pritiska na poslance in Državni zbor za sprejetje po nujnem postopku, češ da bo
               rok zamujen. Nedopustno je tudi, da se po nujnem postopku povečujejo prispevki,
               medtem ko na ostalih področjih ni zaslediti ukrepov racionalizacije in iskanja
               notranjih rezerv. V nadaljevanju razprave so nekateri člani odbora poudarili, da s
               predlogom zakona marsikdo ni zadovoljen, da pa je glede na stanje zdravstvene
               blagajne potrebno breme zavarovanja bolj enakomerno porazdeliti. Ni pravično, da
               nekatere kategorije zavarovancev plačujejo relativno majhne prispevke za velik obseg
               pravic. Vsekakor pa bo treba področje zdravstvenega zavarovanja na novo urediti s
               sistemskim zakonom, na katerega se že vse predolgo čaka. Odbor je sprejel več
               amandmajev.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni vsi sprejeti amandmaji. Dopolnjeni predlog zakona je sestavni del tega
               poročila. Odbor pa je sprejel tudi dodatni sklep. Ministrstvo za zdravje naj do konca
               leta 2013 pripravi osnutek novega zakona o zdravstvenem varstvu in zdravstvenem
               zavarovanju. Do konca marca 1014 naj predlog zakona predloži v obravnavo Državnemu
               zboru.</p>
            </sp>
            <sp xml:id="SDZ6-Redna-18-2013-10-25.sp5">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Gospod Darko Jazbec bo predstavil stališče Poslanske skupine Pozitivna
               Slovenija.</p>
            </sp>
            <sp xml:id="SDZ6-Redna-18-2013-10-25.sp6">

               <speaker>DARKO JAZBEC (PS PS):</speaker>

               <p>Hvala lepa za besedo in lep pozdrav vsem prisotnim!</p>
               <p>Prejšnje poročilo je bilo mogoče malo bolj subjektivno obarvano, ne toliko kot
               poročilo matičnega delovnega telesa. V Pozitivni Sloveniji podpiramo predlog
               spremembe tega zakona. Zaradi časovne zakasnitve in raznih pritiskov posameznih
               interesnih združenj bo učinek teh zakonskih sprememb manjši, kot so bila pričakovanja
               v idejni zasnovi. Vsebinsko smo že slišali, gre za tri področja, to je ta finančni
               učinek, drugo je prenos direktive EU o čezmejnem zdravstvenem varstvu. Prav
               simbolično je, da ravno danes poteče rok za implementacijo te direktive. Tretje
               področje pa je nova opredelitev do presežkov iz dopolnilnega zdravstvenega
               zavarovanja. Glede financ gre za dve materiji. Eno je dodatni denar, torej okrog 36
               milijonov evrov bi se naj izteklo v zdravstveno blagajno. V Pozitivni Sloveniji se
               zavedamo, da to ne pomeni neke dokončne stabilnosti, še manj pa dolgoročne rešitve
               financiranja, vseeno pa pripomore k izogibanju kolapsa zdravstvene blagajne. Druga
               podmaterija tega finančnega aspekta je pravičnost. V Sloveniji zbiramo denar za
               zdravstvo po treh principih. Eno je pravičnost, da vsak da nekaj, drugo je
               vzajemnost, da vsak da enako, tisti, ki rabi zdravstvene storitve in tisti, ki ne
               rabi, in tretje solidarnost. S tem zakonom najbolj povečujemo pravičnost, saj
               odpravljamo nekatera nesorazmerja. V Sloveniji imamo izjemno, izjemno kompliciran
               sistem izračuna prispevkov. Kar 25 različnih formul, postavk. Tako da je dolgoročen
               cilj poenotenje prispevne stopnje, vendar bo potrebno še veliko truda pri pripravi
               takšnega sistemskega zakona. Ta zakon sicer poskuša slediti načelu vsak dohodek
               šteje, vendar se je pripetilo nekaj izjem, zato je prav, da jih omenimo. To so
               pasivni dohodki, kmetje in upokojenci. Ti so izvzeti iz teh obremenitev. Ali gre za
               privilegirane skupine ali ne, bo pokazala nadaljnja razprava ob pripravi sistemskega
               zakona. Treba je poudariti, da pri polnjenju te zdravstvene blagajne imamo 25
               različnih shem obračuna, pri praznjenju pa imamo vsi enake pravice iz zdravstva.</p>
               <p>Drugo področje je implementacija direktive EU o čezmejnem zdravstvenem varstvu. Iz
               leta 2011 je ta direktiva. Seveda ne bi sledila takoj kazen, mogoče opomin, vendar v
               Pozitivni Sloveniji se zavedamo, da tudi beseda kredibilnost ima veliko vlogo, saj je
               neposredno povezana z zaupanjem tujih institucij. Že sedaj imamo v pravilniku
               obveznega zdravstvenega zavarovanja podane možnosti zdravljenja v tujini. V lanskem
               letu recimo je bilo 780 takšnih odobritev. Zdravstvena zavarovalnica pri teh
               postopkih uporablja tri druge uredbe Sveta Evrope in Evropskega parlamenta. To so
               uredbe o koordinaciji sistemov socialne varnosti. Vse te uredbe in pravilniki
               ostanejo v veljavi tudi po prenosu te direktive, zato ni nobene dileme in so
               ohranjene vse dosedanje pravice, tudi na primer spremstvo in sobivanje enega od
               staršev bolnega otroka in je diskusija o tem brezpredmetna. S prenosom te direktive
               se pravice v principu širijo predvsem za vse ambulantne zdravstvene storitve, medtem
               ko bodo hospitalne in terciarne storitve potrebovale predhodno odobritev. Kot smo že
               slišali, so uvedene tudi nacionalne kontaktne točke. To so točke, kjer dobimo
               informacije tako prebivalci Slovenije kot pa tudi tujci o čezmejnem zdravstvenem
               varstvu.</p>
               <p>Če poznamo zdravstveni sistem in vsebino tega zakona, potem je sprejetje tega zakona
               praktično nujno. Hvala lepa.</p>
            </sp>
            <sp xml:id="SDZ6-Redna-18-2013-10-25.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Alenka Jeraj bo predstavila stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-18-2013-10-25.sp8">

               <speaker>ALENKA JERAJ (PS SDS):</speaker>

               <p>Hvala za besedo, še enkrat.</p>
               <p>Težave imamo v zdravstvu, vendar ne samo zaradi finančne krize, pač pa zato, ker
               nismo naredili nekaterih prilagoditev, pa tudi zato, ker smo v zadnjih petih letih
               izgubili veliko delovnih mest, s tem pa se je bistveno za skoraj 100 tisoč zmanjšalo
               število vplačnikov tako v zdravstveno kot pokojninsko blagajno. To se nam ni zgodilo
               zaradi krize, torej zaradi krize pa tudi zaradi napačnih ukrepov Pahorjeve vlade, ki
               jih sedaj nadaljuje vlada Alenke Bratušek. V zdravstveni blagajni bo 15,9 milijonov
               evrov manj zaradi dviga DDV oziroma bo potrebnih dodatnih sredstev. Minister Gantar,
               član te vlade, in poslanci koalicije ste za dvig DDV glasovali, sedaj pa nam pravite,
               da moramo nujno sprejeti ta zakon, ker je v zdravstveni blagajni primanjkljaj. V
               letošnjem letu iz tega naslova 15,9 milijonov evrov, naslednje leto bomo potrebovali
               skoraj 32 milijonov. Vlada in koalicija s svojimi nespametnimi ukrepi povzroča izgube
               v bolnišnicah. Se sprašujemo, ali bo izplen, za enkrat še kaže, da ne, dviga DDV tako
               velik, kot ste sanjali in kot smo vam že ob sprejemu povedali, da ne bo. To kažejo
               prakse iz drugih držav. Skratka napačni ukrepi. Dvigujete davke, vinjete, prevoze in
               s tem povzročate nove primanjkljaje in izgube delovnih mest, s tem pa ponovno manj
               plačnikov v zdravstveno in pokojninsko blagajno. Leta 2008 je bilo zaposlenih pri
               pravnih osebah in zasebnikih 789 tisoč 864 delavcev, avgusta letos 698 tisoč 319. In
               toliko jih vplačuje v pokojninsko in zdravstveno blagajno, skoraj 92 tisoč manj.</p>
               <p>Zdravstvena blagajna je obremenjena z mnogimi stroški, ki ne spadajo v zdravstvo:
               pogrebnine, posmrtnine, nenujni prevozi in tako naprej. Upravljanje in nadzor nad
               zdravstveno blagajno sta zastarela in neučinkovita. Dobro se nadzorujejo samo čisti
               koncesionarji, ki so online povezani z zavarovalnico. Če bi zavarovalnica in gospod
               Fakin tako, kot nadzoruje te, nadzoroval zdravstvene domove in bolnišnice, bi bilo
               težav bistveno manj. Sistem se ni bistveno spremenil, veliko stvari teče po starem.
               Redke prilagoditve in spremembe ter ponekod zahteve vodstva po boljšem in bolj
               racionalnem delu ter boljši organizaciji naletijo na odpor, ker to s seboj prinese
               tudi večjo obremenitev zaposlenih in bolj učinkovito kadrovsko politiko. Nekateri
               profili v zdravstvu še vedno delajo pod posebnimi pogoji, čeprav razlogov za to že
               dolgo ni več in se privilegiji vlečejo od zakonov iz 70. let prejšnjega stoletja. V
               Evropi so take posebnosti že davno ukinili. Nekaj podobnega velja le še v Grčiji, za
               katero pa vemo, da jo ravno iz teh razlogov vsi rešujemo. V zdravstvu je podobno kot
               v drugih sistemih, ki jih v resnici nikoli nismo reorganizirali in se nam slabe
               prakse vlečejo še iz prejšnje države. Nekateri so preobremenjeni in izgorevajo,
               medtem ko drugi delajo premalo, so premalo učinkoviti, niso racionalni pri
               materialnih stroških, se obnašajo neodgovorno in s skupnimi sredstvi ravnajo kot
               slabi gospodarji, popolnoma drugače, kot bi ravnali, če bi odločali o svojem lastnem
               denarju. In tistim, ki izgorevajo, se zdi čedalje bolj neumno, da se tako trudijo za
               enako plačo, kot jo ima sodelavec ali pa ima celo večjo zaradi posebnih pogojev in
               dežurstev.</p>
               <p>Obžalujemo, da še vedno ni sprejeta javna mreža niti niso sprejeta merila in
               normativi, s katerimi bi lahko analizirali slabosti sistema in jih učinkovito
               odpravljali. Vendar ni vse v zakonodaji. Problemi in reševanje le-teh se začne in
               konča pri ljudeh, pri posameznikih v sistemu, pri odgovornih, ki imajo zato tudi
               višje plače. Zato stalni izgovori na pomanjkljivo zakonodajo niso primerni, ker
               boljše organizacije delitve dela, sodelovanja v kolektivu ne more urediti in
               predpisati noben zakon. Lažna solidarnost med profili, ki delajo pod posebnimi
               pogoji, zmanjšuje sredstva tudi za tiste, ki so ob takih nepravilnostih in
               neenakostih tiho. Kaj ima zakonodaja s tem, da je 200 mladih zdravnikov na Zavodu za
               zaposlovanje, medtem ko je zaposlenih 300 zdravnikov, ki že leta, najstarejši že 15
               let, izpolnjujejo pogoje za upokojitev. Naslednje leto bo takih še 85. Kako to
               upravičujejo njihovi nadrejeni? Kje je tu logika? Šolanje posameznega zdravnika je
               skupaj s stroški specializacije od 400 do 450 tisoč evrov. Toliko smo kot država
               vložili v te mlade ljudi, ki nam bodo zaradi takega stanja odšli v tujino. Pri nas pa
               brez težav dela 200 tujih zdravnikov. Kdo jih zaposli? Mi, politiki, ki smo dežurni
               krivci za vse, zagotovo ne. Državna sekretarka je na Odboru za zdravstvo povedala, da
               rezerv v sistemu ni, kar je, milo rečeno, smešno. Sama sem jih nekaj naštela, vsak
               dan pa jih v ambulantah in na pregledih opazijo tudi pacienti. Problem je le v tem,
               ali jih hočemo videti in izkoristi ali pa ne.</p>
               <p>Poslanska skupina ima redna srečanja z volivci na terenu, po regijah, pogosto
               obiščemo tudi zdravstvene ustanove. V nekaterih so ogromno naredili na področju
               organizacije, nadzora dela, pri delitvi dela, drugje se tega niti lotili še niso, pač
               pa čakajo, da bo pritekel denar in naj se z izgubami ukvarja država.</p>
               <p>Zato zakona v SDS ne podpiramo.</p>
            </sp>
            <sp xml:id="SDZ6-Redna-18-2013-10-25.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Dr. Andreja Črnak Meglič bo predstavila stališče Poslanske skupine Socialnih
               demokratov.</p>
            </sp>
            <sp xml:id="SDZ6-Redna-18-2013-10-25.sp10">

               <speaker>DR. ANDREJA ČRNAK MEGLIČ (PS SD):</speaker>

               <p>Spoštovani, prav lep pozdrav!</p>
               <p>Naj uvodoma podobno kot kolega izrazim nestrinjanje z neobjektivno predstavljenim
               poročilom odbora.</p>
               <p>Predlog zakona o spremembah in dopolnitvah Zakona o zdravstvenem varstvu in
               zdravstvenem zavarovanju, ki je pred nami, lahko vsebinsko razdelimo na tri sklope.
               Prvi prinaša implementacijo Direktive EU o uveljavljanju pravic o čezmejnem
               zdravstvenem varstvu, ki določa upravičenost in povračilo stroškov zavarovanim
               osebam, ki se odločijo za zdravljenje v drugi članici EU. Višina povračila bo enaka
               povprečni ceni enakih storitev v Sloveniji. Drugi sklop novele prinaša širitev
               prispevnih osnov na avtorske, podjemne pogodbe, sejnine, nagrade in povečanje
               prispevnih stopenj nekaterih kategorij zavarovancev, ki po trenutno veljavnih
               določilih za enak obseg pravic plačujejo v zdravstveno blagajno občutno manj kot
               kategorija redno zaposlenih. Razmerje med najvišjimi in najnižjimi vplačili za enak
               obseg pravic je ena proti deset. Razloga za vpeljavo sprememb sta torej dva: odprava
               nesorazmerij v plačevanju prispevkov za obvezno zavarovanje in s tem povečevanje
               solidarnosti in pravičnosti sistema, pa tudi izboljšanje finančne stanja v zdravstvu,
               saj se bo na ta račun v zdravstveno blagajno nateklo 36 milijonov več sredstev. Na
               žalost ta novela še vedno ne sledi načelu vsak prihodek šteje, zato v osnovo za
               plačilo prispevka tudi po sprejetju tega zakona ne bodo vključene dividende,
               najemnine in obresti. Ker govorimo o interventnem zakonu, je le-ta nakazal in
               izpeljal zgolj nekatere spremembe. Smo na začetku poti, pomembno pa je, da vemo, da
               je pot, po kateri hodimo, prava. Potrebujemo celovito prenovo sistema zdravstvenega
               zavarovanja, zato nas veseli, da je Odbor za zdravje na predlog Poslanske skupine SD
               soglasno sprejel sklep, s katerim poziva ministrstvo za zdravje, da do konca leta
               pripravi osnutek novega zakona o zdravstvenem zavarovanju, do konca marca pa ga vloži
               v parlament.</p>
               <p>Tretji, a še zdaleč ne najmanj pomemben del zakona pa se nanaša na regulacijo
               razporeditev dobičkov, ki jih ustvarjajo zasebne zavarovalnice iz naslova
               dopolnilnega zdravstvenega zavarovanja. Tako imenovani Bručanov zakon je v četrti
               točki 62. člena Zakona o zdravstvenem zavarovanju določil, da morajo zavarovalnice
               polovico dobička, ki ga ustvarijo iz dopolnilnega zavarovanja nameniti za to isto
               zavarovanje. Evropska komisija od leta 2009 vodi postopek zoper Slovenijo, ker naj bi
               to določilo kršilo prost pretok kapitala v Evropski uniji. Ker slovenski vladi žal ni
               uspelo prepričati komisije, da dopolnilno zdravstveno zavarovanje ni tržno
               zavarovanje, saj te zavarovalnice nimajo vpliva ne na ceno, ne na kakovost
               zdravstvenih storitev in da je dopolnilno zavarovanje sestavni del sistema
               zagotavljanja zdravstvenega varstva prebivalstva in je tako v javnem interesu,
               interventni zakon v 12. členu kot odgovor na opomin Evropske komisije črta sporno
               določbo, sicer bi po zagotovilih vlade tvegali nadaljevanje postopka zoper državo in
               eventualno plačevanje kazni. Zato se nam še enkrat z dodatnimi argumenti postavlja
               vprašanje upravičenosti nadaljnjega obstoja dopolnilnega zdravstvenega zavarovanja,
               od katerega imajo koristi samo zasebne zavarovalnice. Socialnim demokratom nam je z
               velikimi napori uspelo pridobiti podporo predlogu, da preprečimo zavarovalnicam, ki
               izvajajo dopolnilno zdravstveno zavarovanje, da bi prosto razpolagale z že nabranim
               denarjem, ki so ga kopičile iz polovice dobičkov od leta 2006 do 30. 9. letos.
               Nabralo se je 30 milijonov evrov. Na podlagi sprejetega amandmaja k 18. členu bodo te
               zavarovalnice zbrana sredstva morala v celoti porabiti za dopolnilno zavarovanje
               najkasneje do 30. junija 2014. Predlog je najprej posvojila koalicija, podprli pa so
               ga brez glasu proti tudi poslanci opozicije.</p>
               <p>Z amandmaji, ki smo jih sprejeli na odboru, Socialni demokrati menimo, da je zakon
               ustrezen in ga bomo tudi podprli. Hvala lepa.</p>
            </sp>
            <sp xml:id="SDZ6-Redna-18-2013-10-25.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Kristina Valenčič bo predstavila stališče Poslanske skupine Državljanske
               liste.</p>
            </sp>
            <sp xml:id="SDZ6-Redna-18-2013-10-25.sp12">

               <speaker>KRISTINA VALENČIČ (PS DL):</speaker>

               <p>Hvala za besedo, spoštovani predsednik. Minister s sodelavci, kolegice in
               kolegi!</p>
               <p>Tako kot vse zahtevne in težke zgodbe ima tudi ta zdravstvena zelo dolgo brado in
               seveda dobre in slabe plati. Ker so s tega mesta dobre zgodbe premalokrat povedane,
               bom začela pri teh.</p>
               <p>V Državljanski listi smo prepričani, da imamo v Sloveniji zdravstveno oskrbo na
               visokem nivoju, da je naše zdravstvo kvalitetno in dostopno vsem prebivalcem, da
               imamo vrhunske zdravstvene strokovnjake, ki uspejo uspešno slediti hitremu razvoju na
               področju zdravljenja, na nekaterih področjih prevzemajo celo pionirsko vlogo. In
               seveda si tak nivo želimo vsi ohraniti, če ne še povečati. Vse to pa ne sme biti
               opravičilo ali potuha, da spregledamo številna dejstva, ki govorijo o tem, da je naš
               zdravstveni sistem potreben resne prenove, če želimo to, kar imamo danes, ohraniti.
               Tudi v koalicijsko pogodbo smo marca med drugim zapisali, da bomo pripravili načrt za
               ureditev sistema financiranja zdravstva, ki bo zmanjšal nepotrebne izdatke
               zdravstvene blagajne ter posodobili obstoječi sistem obračunavanja stroškov v
               zdravstvu. Zato smo v Državljanski listi upravičeno pričakovali, da bomo kot prvi
               predlog s strani ministrstva dobili predlog temeljite zdravstvene reforme, ki bo
               odpravljal težave in vzroke, ki so privedli zdravstveno blagajno v rdeče številke.
               Ministrstvo se je odločilo drugače in najprej pripravilo interventni zakon, ki
               vsebuje nekatere nujne ukrepe zgolj za izboljšanje finančnega stanja v zdravstvu. Za
               Državljansko listo je bil seveda tak pristop nesprejemljiv, zato smo takoj spomladi
               dali konkretne pripombe in opozorili, da polovičarske rešitve za nas niso
               sprejemljive. Še toliko bolj, ker so šli prvotni predlogi v smeri dodatne obremenitve
               aktivnega prebivalstva. Ko je Državljanska lista opozarjala na predlagane rešitve, ki
               so bile po naši oceni polovične, nepravične in niso odpravljale diskriminacije med
               zavezanci, smo dobivali le nizke udarce v smislu, da povzročamo škodo slovenskemu
               bolniku in da se bodo bogatejši zdravili na račun revnejših. Kar ne ubija krepi, bi
               lahko bil najkrajši povzetek oziroma poduk te zgodbe o interventnem zakonu za
               Državljansko listo. Ne zatiskamo si oči pred luknjo v zdravstveni blagajni. Strinjamo
               se z ministrstvom, da je treba takoj začeti z reševanjem našega zdravstvenega sistema
               in da je treba odpraviti nesorazmernost pri plačevanju prispevkov med obstoječimi
               kategorijami upravičencev. V postopku usklajevanj smo oblikovali predlog, ki je danes
               pred nami in ki je razumni kompromis, sprejemljiv tudi za Državljansko listo.
               Predlog, s katerim smo vsi deležniki enako nezadovoljni. Pomembno je, da zadnji
               predlog bistveno manj obremenjuje aktivni del prebivalstva in gospodarstvo, da se je
               prispevna stopnja razširila tudi na druge dohodke iz naslova dela, ki do sedaj niso
               bili oprispevčeni, in da nismo povzročili novih nesorazmerij in novih diskriminacij
               pri obstoječih kategorijah zavezancev. Predlog ureja tudi čezmejno zdravstveno
               varstvo in s tem prenos evropske direktive v slovenski pravni red, pri čemer za
               paciente ohranjamo enak nivo pravic in višino zaračunanih zdravstvenih storitev, kot
               veljajo za istovrstne storitve doma. Odpravljamo tudi sporno 4. točko drugega
               odstavka 62. člena zakona, ki je zavarovalnice zavezovalo, da so morale polovico
               pozitivnega izida nameniti za izvajanje dopolnilnega zavarovanja, pri čemer jasno
               določamo, da se obstoječe rezerve iz tega naslova porabijo do 30. junija 2014, in to
               le za dopolnilno zdravstveno zavarovanj, torej nazaj za zavarovance, saj gre za denar
               zbran na račun dviga zdravstvenih premij. Ob tem se je ministrstvo in koalicija
               zavezala, da se do marca naslednjega leta pripravi celovita prenova zdravstvenega
               zavarovanja in zdravstvene dejavnosti, kar je za Državljansko listo tudi ključno.</p>
               <p>Naj zaključim, za Državljansko listo, ki deluje državotvorno tako v prejšnji kot v
               sedanji vladi, je ta predlog skupaj s koalicijskimi amandmaji sprejemljiv in ga bomo
               tudi podprli. Bomo pa še naprej vztrajali, da prenovimo zdravstvo v smeri javnega
               zdravstva, da se bodo zdravstvene storitve plačevale iz javne zdravstvene blagajne,
               izvajalci pa bodo ocenjeni glede na strokovnost, kakovost, zadovoljstvo pacientov in
               strokovno učinkovitost. Prepričana sem, da ta koalicija zmore sprejeti tudi
               zdravstveno reformo. Kjer je volja, je vedno tudi pot.</p>
            </sp>
            <sp xml:id="SDZ6-Redna-18-2013-10-25.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Jasmina Opec bo predstavila stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-18-2013-10-25.sp14">

               <speaker>JASMINA OPEC (PS SLS):</speaker>

               <p>Hvala lepa za besedo. Lepo pozdravljeni vsi skupaj.</p>
               <p>V Poslanski skupini Slovenske ljudske stranke smo večkrat izrazili nasprotovanje, da
               se tako pomemben zakon, ki posega v višino prispevkov in odmerjanja pravic na podlagi
               prispevkov, zakon, ki spreminja veliko členov in dodaja nove vsebine, sprejema po
               nujnem postopku tako rekoč čez noč. Ko gre za odločanje o najvišjih vrednotah na
               lestvicah univerzalnih in osebnostnih vrednot, kot sta zdravje in življenje človeka,
               nobeno hitenje ni sprejemljivo, saj lahko povzroči nepopravljivo škodo. Novela Zakona
               o zdravstvenem varstvu in zdravstvenem zavarovanju ne bo rešila največjega problema.
               To je zadostnega financiranja zdravstva, ne bo prinesla stabilizacije blagajne, ne bo
               zagotovila dodatnih potrebnih zdravnikov, niti zmanjšala čakalnih dob. Lahko pa
               zaradi nedodelanih rešitev, krivičnih določb, ki najbolj obremenjujejo tiste, ki
               nimajo, ki jih povečanje prispevkov lahko pahne čez rob zmogljivosti, študente,
               brezposelne, samozaposlene, nezadostnih utemeljitev sprememb in dopolnitev povzroči
               ogromno škodo. Posledično lahko tak zakon dolgoročno celo vpliva na zmanjšanje
               prilivov, namesto da bi dosegel namen, zaradi katerega ga je vlada vložila v
               postopek. To je povečanje prilivov v blagajno. Z zakonom se povečujejo prispevki za
               mlade, brezposelne, študente, za samozaposlene, medtem ko se je koalicija odločila,
               da dividende in najemnine tudi v prihodnje ne bodo vir prispevka. Nesprejemljivo je,
               da se na arbitraren način odloča, komu se bodo povečali osnova in prispevki za namen
               polnjenje blagajne. In še bolj nesprejemljivo je, da se blagajna polni predvsem na
               račun tistih, ki nimajo za seboj močnih lobijev oziroma močnega kapitalskega ozadja,
               da bi bili sposobni vplivati na svoj položaj. Takšen način ne bo rešil zdravstvene
               blagajne, bo pa povzročil veliko krivic in nepravičnosti.</p>
               <p>Z zakonom se prav tako implementira direktiva o čezmejnem zdravstvu, sprejeta aprila
               2011, z rokom implementacije 25. oktober. Pričakovati bi bilo pravočasno vložitev
               zakona zaradi tako pomembne implementacije, saj se morajo vsi odgovorni pravočasno
               pripraviti na nove postopke in obveznosti, predvsem pa imajo pacienti pravico do
               pravočasne obveščenosti o novostih. Na podlagi direktive se z zakonom med drugim
               omejujejo pravice pri čezmejnem zdravstvenem varstvu pri spremstvu otrok.
               Predstavnica Vlade je sicer zagotovila, da naj bi ostale pravice glede otrok iste,
               določbe in obrazložitev k členu zakona pa govorijo drugače. Na nepravičnost in
               nesprejemljivost nepriznavanja stroškov za spremstvo otroka opozarjajo tudi starši in
               opozarja tudi varuhinja človekovih pravic.</p>
               <p>V Poslanski skupini Slovenske ljudske stranke smo na odboru vložili tudi amandma, s
               katerim smo želeli črtati določbo, po kateri bodo po novem stroške obveznega
               zdravstvenega zavarovanja za tujce, ki imajo v Republiki Sloveniji stalno bivališče
               in izpolnjujejo pogoje za denarno socialno pomoč, po novem plačevale občine. Te se že
               sedaj soočajo z velikimi težavami pri izvrševanju zakonsko že sedaj določenih
               obveznosti na področju predšolske vzgoje, sociale in infrastrukture. Z amandmajem smo
               opozorili tudi na določbo, ki govori o zbiranju osebnih podatkov zavarovancev s
               strani Zavoda za zdravstveno zavarovanje, kot sta zdravstveno stanje in diagnoza. Ta
               določba se nam zdi sporna z vidika posega v zasebnost in človekove pravice. Menimo,
               da bi morali za nadzor porabe sredstev in ureditev obvladovanja stroškov ubrati
               način, ki manj posega v človekovo zasebnost. Žal sta bila oba amandmaja na odboru
               zavrnjena.</p>
               <p>V Slovenski ljudski stranki smo mnenja, da je v času, ko v zdravstveni blagajni
               primanjkuje denarja in ko se povečujejo prispevki brez povečevanja pravic, nedopustno
               razmišljanje, da bi se rezerve iz pozitivnega izida dopolnilnih zavarovanj prenašale
               iz postavke Rezerve iz dobička na postavko Kapitalske rezerve in se s tem odprla
               možnost, da se ta sredstva uporabljajo za namene deljenja dobička ne pa za potrebe
               bolnikov. Na Odboru za zdravstvo je bil sprejet amandma koalicije, ki rešuje problem
               delitve dobičkov iz dodatnega zavarovanja do junija leta 2014, z obljubo, da bo do
               takrat že sprejet novi zakon in reforma v zdravstvu. Vlada in pristojni minister
               nista z novelo zakona predlagala celovitih in sistemskih rešitev za stabilizacijo
               zdravstvene blagajne in odpravo slabosti v sistemu zdravstva, ki neustavljivo
               povečuje luknjo v zdravstveni blagajni.</p>
               <p>V Poslanski skupini Slovenske ljudske stranke smo prepričani, da bi edino nujne
               sistemske rešitve zdravstvu zagotovo prinesle v kratkem času pokritje izgube in celo
               prihrankov. V postopek smo vložili amandmaje, glede glasovanja o zakonu pa se bomo v
               poslanski skupini odločili na podlagi razprave in sprejetih amandmajev. Hvala
               lepa.</p>
            </sp>
            <sp xml:id="SDZ6-Redna-18-2013-10-25.sp15">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-18-2013-10-25.sp16">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovani minister s sodelavcema, spoštovane
               kolegice in kolegi!</p>
               <p>Danes končno sprejemamo tako nujno potrebni interventni zdravstveni zakon, ki bo
               prinesel vsaj nekaj dodatnega denarja našemu javnemu zdravstvu. Dejstvo je, da se
               slovenskemu javnemu zdravstvu še vedno ne obetajo svetli časi. Zaradi vse večje
               brezposelnosti v zdravstveno blagajno priteka vse manj denarja, kar pomeni da postaja
               solidarnost zdravstvenega sistema vse bolj pomembna. Vendar pa morajo za dosego tega
               vsi, ki prejemajo kakršne koli dohodke na podlagi zaposlitve ali dejavnosti,
               prispevati v zdravstveno blagajno svoj delež.</p>
               <p>Prav zato po oceni Poslanske skupine Demokratične stranke upokojencev Slovenije ta
               predlog novele pomeni začetek zmanjševanja razlik pri vplačevanju prispevkov za
               zdravstveno zavarovanje.Verjamemo, da se samostojni podjetniki jezijo, ker se jim bo
               povečal prispevek za obvezno zdravstveno zavarovanje, vendar jih moramo ob tem
               spomniti, da kljub povišanemu prispevku za espeje še vedno največje breme pri
               plačevanju v zdravstven blagajno nosijo redno zaposleni, ki ne morejo sami izbirati,
               koliko bodo vplačevali v zdravstveno blagajno. Oboji pa koristijo enako kvalitetne
               zdravstvene storitve, ne glede na to, koliko prispevajo v zdravstveno blagajno za
               osnovno zdravstveno zavarovanje.</p>
               <p>S to novelo bodo po naši oceni vsaj malo zmanjšane možnosti nadaljnjega večjega
               zniževanja cen zdravstvenih storitev za izvajalce, torej bolnišnice, zdravstvene
               domove in tako naprej, kar v Poslanski skupini DeSUS pozdravljamo. Nadaljnjega
               zniževanja cen v obsegu, kot se je dogajalo v zadnjih letih, po naši oceni slovensko
               zdravstvo ne bi zdržalo in bi posledično prišlo do resnih ovir pri delovanju javnega
               zdravstva. Seveda pa ne moremo mimo ene najbolj vznemirljivih sprememb v tem predlogu
               novele. Gre namreč za predlagane spremembe pri načinu izplačil presežkov
               prostovoljnih zavarovalnic, ki so jih dobile na podlagi vplačil dodatnega
               zdravstvenega zavarovanja. Ta oblika zavarovanja je specifična za našo državo, saj
               gre v bistvu za obvezno kvazi prostovoljno dodatno zavarovanje. Če zavarovanec namreč
               za dodatno zavarovanje ne plačuje, mora doplačati za praktično sleherno zdravstveno
               storitev, ki jo je deležen. Tega Evropska komisija preprosto noče razumeti, saj nam
               že od leta 2007 žuga s kaznijo, češ, da z določbo, da morajo zavarovalnice denar od
               dodatnega zavarovanja vrniti v javno zdravstveno blagajno, kršimo določbe pogodbe o
               delovanju Evropske unije glede prepovedi omejevanja prostega pretoka kapitala. Ob tem
               pozabljajo, da gre za denar zavarovancev, ki se mora vrniti v javno zdravstveno
               blagajno, saj se iz nje pokrivajo javne zdravstvene storitev. In od tega poslanke in
               poslanci v Poslanski skupini DeSUS ne bomo odstopili.</p>
               <p>Prav zato smo tudi podprli amandma k 18. členu predloga novele, ki omogoča, da se
               denar zavarovancev vrne v javno zdravstveno blagajno. Omenjeni amandma je namreč
               preoblikoval določbe 18. člena na način, da se sredstva, ki so se skladno s četrto
               točko drugega odstavka 62. člena veljavnega zakona oblikovala od leta 2005 dalje –
               gre za polovico pozitivnega izida iz dopolnilnega zavarovanja, v celoti porabijo za
               dopolnilno zdravstveno zavarovanje najkasneje do 30. junija 2014, ko naj bi
               predvidoma bila že sprejeta novela zakona, ki naj bi ukinila dopolnilno zdravstveno
               zavarovanje.</p>
               <p>V Poslanski skupini DeSUS želimo in upamo, da bomo v tem mandatu premogli dovolj
               razuma in modrosti, da bomo končno ukinili dodatno zdravstveno zavarovanje, kajti ta
               sistem se je pri nas popolnoma izrodil in gre zgolj v korist zasebnih zdravstvenih
               zavarovalnic. Pravzaprav gre za kvazi zasebno zavarovanje v najhujši obliki, saj cene
               storitev oblikuje država, o cenah zdravil se pogaja Zavod za zdravstveno zavarovanje
               Slovenije, zasebne zavarovalnice pa jemljejo predvsem provizijo, in to enako visoko
               za bogate kot za revne.</p>
               <p>Naj na koncu še enkrat ponovim, da bomo poslanke in poslanca Poslanske skupine
               Demokratične stranke upokojencev Slovenije predlog zakona podprli. Hvala.</p>
            </sp>
            <sp xml:id="SDZ6-Redna-18-2013-10-25.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Ljudmila Novak bo predstavila stališče Poslanske skupine Nove Slovenije.</p>
            </sp>
            <sp xml:id="SDZ6-Redna-18-2013-10-25.sp18">

               <speaker>LJUDMILA NOVAK (PS NSi):</speaker>

               <p>Hvala. Spoštovani gospod predsednik, spoštovani gospod minister, kolegice in kolegi
               lepo pozdravljeni!</p>
               <p>Zdravje je neprecenljiva vrednota, ki je pri državljankah in državljanih v Republiki
               Sloveniji ocenjena najvišje. V Novi Sloveniji lahko predlagano novelo Zakona o
               zdravstvenem varstvu in zdravstvenem zavarovanju strnemo v besedno zvezo: več
               prispevkov manj pravic.</p>
               <p>Zdravstveno zakonodajo je potrebno skrbno, temeljito, modro prenoviti. V Novi
               Sloveniji ocenjujemo, da je zdravstveno stanje zdravstvenega sistema resno in je
               potrebno nujne reanimacije, če se izrazim v zdravstvenem žargonu. Reanimacija, ki je
               predlagana v interventnem zakonu z višanjem prispevnih stopenj, kot tudi njihova
               širitev na vse oblike dela, je neustrezna. Predlagana sprememba zakona o zdravstvenem
               varstvu in zdravstvenem zavarovanju je le neustrezen kozmetični popravek, ki bo
               agonijo javnih zdravstvenih izvajalcev le še podaljševal, prizadeto prebivalstvo pa s
               prispevki dodatno obremenil. Predlog zakona vnaša še večjo neenakost med državljane,
               in sicer z višanjem prispevkov tistim, ki so ostali brez dela ali pa so zaradi tega,
               da bi še lahko obdržali delo, pripravljeni mnogokrat sprejeti nečloveške delovne
               pogoje, kar se posledično odrazi tudi na zdravju. V Novi Sloveniji z zaskrbljenostjo
               ugotavljamo, kako socialna država vedno bolj izginja izpred oči. Vlada samo povečuje
               davke, pobira jih pa tistim, ki so v revščini ali na njenem skrajnem robu. Zelo nas
               mora skrbeti, da je 20 % Slovencev revnih oziroma na pragu revščine. Sprašujemo se,
               kaj pomeni to povišanje in širitev prispevnih stopenj za zdravstveno varstvo. Odgovor
               je samo eden, preproste državljane, ki so res v težkem finančnem položaju, bo še
               dodatno prizadel. Prav tako izločitev pogrebnine in posmrtnine iz obveznega
               zavarovanja, ki bosta poslej le še socialnovarstveni prejemek, vezan na varstveni
               dodatek. Kaj pa tista skupina upokojencev, ki se je varstvenemu dodatku odpovedala,
               pa ima zelo nizko pokojnino in bo zaradi te spremembe ostala še brez teh pravic?
               Zakaj pa niste med kategorijo zavezancev vključili tiste petičneže, ki lepo živijo od
               visokih najemnin in dividend, ali pa na primer ne bi od Zavoda za zdravstveno
               zavarovanje Slovenije zahtevali standarde in normative, saj drugače noben dodaten
               ukrep ne more biti realiziran in pravičen do vseh zavarovancev. V zdravstveni
               blagajni so še rezerve, ampak se jih ta vlada napačno loteva. Kako je mogoče, da
               enako zdravilo stane v Sloveniji tudi nekajkrat več kot v sosednji Avstriji, da o
               izvajanju javnih naročil pri gradnji Onkološkega instituta niti ne govorimo,
               interesni lobij z dobički pa se na račun javne zdravstvene blagajne koplje v denarju,
               nam pa ostaja vedno bolj obubožan zdravstveni sistem. Za celoten zdravstveni sistem
               bi zadostovalo precej manj sredstev, pa ne bi potrebovali čakalnih dob in omejitev
               števila zdravstvenih storitev. Za celostno ureditev problematike zdravstva moramo
               najprej vedeti, koliko denarja za to imamo glede na sedanji sistem pobiranja
               prispevkov in koliko smo za to še pripravljeni prispevati iz lastnega žepa ali pa se
               za to zavarovati in poskrbeti za vse tiste, ki za dodatno zavarovanje nimajo denarja.</p>
               <p>Glede prenosa direktive o čezmejnem prehodu pacientov, pa je pogled povsem preprost.
               Osnovno je, da regulator, Ministrstvo za zdravje, sprejme take ukrepe, da izvajalci v
               Sloveniji ne bodo v podrejenem položaju v primerjavi s tistimi v tujini. Ko zbolimo
               mi sami, je vsaka čakalna dobra za nas same predolga. Dokazano je, da z vsakim dnem
               čakanja stroški, potrebni za ozdravitev, eksponentno naraščajo. Trenutni sistem
               dogovarjanja programa zdravstvenih storitev je tak, da se Zavod za zdravstveno
               zavarovanje Slovenije in izvajalec dogovorita za program, ki ga plača zavod, ne
               vključuje pa potreb zavarovanca. In zato so čakalne dobe.</p>
               <p>Poslanci Nove Slovenije zakona ne bomo podprli.</p>
            </sp>
            <sp xml:id="SDZ6-Redna-18-2013-10-25.sp19">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem smo končali s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih. V razpravo dajem 5. člen ter
               amandmaje Slovenske ljudske stranke, Slovenske demokratske stranke, Nove Slovenije
               ter amandma poslanskih skupin koalicije.</p>
               <p>Želi kdo razpravljati? Vabim vas k prijavi za razpravo.</p>
               <p>Mag. Ivan Vogrin, izvolite.</p>
            </sp>
            <sp xml:id="SDZ6-Redna-18-2013-10-25.sp20">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Verjetno je težko k tem stališčem kaj inovativnega dodati. V ustaljeni praksi je
               pozicija za sprejetje zakona, opozicija je pa proti. In če bi bile obrnjene vloge, bi
               bilo podobno. Pa vendarle bi jaz mogoče opozoril na en drug problem v tej zvezi.
               Glejte, najbolj pogost argument je, da zdravstveni sistem za svoje funkcioniranje
               nima denarja v povezavi s tem zakonom. Drug argument vlade in posredno pozicije je,
               da proračun ne vzdrži več dodatnih obremenitev. Vse to drži, to tudi vsi vemo.
               Proračun ne vzdrži več dodatnih obremenitev, zdravstveni sistem, takšen, kot je, pa
               potrebuje več denarja. In zdaj smo pred dilemo, najenostavnejšo, dvignimo prispevne
               stopnje in bo prišlo več denarja. Veste, kakšna bližnjica je to? Drugače se
               vprašajmo. Zdravstveni sistem nima denarja. Proračun ne zmore dodatnih obremenitev in
               nima denarja. Kdo pa še ima denar v tej državi? Odgovor je na dlani in sledi iz
               zakona, tisti, ki delajo, delavec, obrtnik, podjetnik, se pravi tisti, ki nimajo
               moči, da bi se branili. In še jih obremenimo. To pa je odlična rešitev. To je pa
               najboljša rešitev, kar je mogoča. In iskrene čestitke za tako dobro rešitev. V
               Financah so napisali: <q>"Davke dvigniti zna vsak bedak"</q>. Jaz osebno menim, da bi morali
               iti po drugačni poti. Glejte, mi govorimo že leta in leta o tako imenovanih
               strukturnih reformah. In to je spet samo en obvod do tistega, da bomo do strukturnih
               reform znotraj posameznih sektorjev zdravstva, državne uprave, javnega sektorja
               morali priti. Mi potrebujemo strukturne reforme. Bom zelo konkreten. V kratkem vam
               bom poslal, nekaterim ne, ker vidim, da se hudujete, podatke v zdravstvenem sistemu,
               koliko ljudi ima plače, neto plače dvakrat večje kot predsednica vlade. Tem je treba
               vzeti. To so strukturne reforme. Plače, ki so v razmerju v krizi več kot 1 : 5 so
               škodljive, so nepoštene. Tu je treba začeti. Nadalje imamo direktorje zdravstvenih
               domov, ki so direktorji javnega zavoda, imajo espje in še delajo dodatno. Ali veste,
               kakšno plenjenje je to? To so strukturne reforme. Napravimo red, uravnotežimo javne
               finance, da dejansko vzamemo tistim, ki imajo. Za stanje, v kakršnem smo, za stanje
               javnih financ, stanje sposobnosti ustvarjanja dodane vrednosti in bruto družbenega
               produkta dobivajo preveč. In je to nepoštena delitev. To ni normalno, da mi zdaj
               obremenjujemo ljudi, ki že imajo tako ali tako zelo nizke dohodke. Obstajajo podatki
               in jaz ministra razumem – kaj pa naj on drugega naredi? Ni mogoče tako ali tako
               nobenih strukturnih reform narediti, ker koalicija pač na to uho ne sliši in dajmo
               dvigniti prispevne stopnje. Narobe rešitev. Hvala lepa, da ste me poslušali.</p>
            </sp>
            <sp xml:id="SDZ6-Redna-18-2013-10-25.sp21">

               <speaker>PREDSEDNIK JANKO VEBER:</speaker>

               <p>Mag. Ivan Vogrin, moram priznati, da se nam res lahko zahvalite, kajti razpravljali
               ste o splošnih zadevah, o zakonu v celoti, ne o amandmaju, ne o 5. členu. Nisem vas
               želel prekinjati, ker imate pet minut na razpolago sicer v tej razpravi, vendar
               opozarjam na to, da smo dejansko pri 5. členu in med drugim 5. člen govori o pravici
               do zdravljenja v tujini. Vsi, ki boste naprej razpravljali, boste morali razpravljati
               o 5. členu in amandmajih k 5. členu, ne pa opravljati splošno razpravo.</p>
               <p>Naslednja ima besedo gospa Jasmina Opec.</p>
            </sp>
            <sp xml:id="SDZ6-Redna-18-2013-10-25.sp22">

               <speaker>JASMINA OPEC (PS SLS):</speaker>

               <p>Hvala za besedo.</p>
               <p>V Slovenski ljudski stranki smo vložili amandma, s katerim predlagamo črtanje pete
               in osme alineje tretjega odstavka 44. člena. Za črtanje pete alineje predlagamo
               črtanje določbe, ki določa, da zavarovana oseba v primeru zdravljenja v drugi državi,
               članici Evropske unije, ni upravičena do povračila stroškov za sobivanje enega od
               staršev v zdravstvenem zavodu z bolnim otrokom do starosti otroka vključno pet let. S
               črtanjem osme alineje pa črtamo določbe, ki določajo, da zavarovana oseba ni
               upravičena do povračila stroškov za potne stroške in spremstvo.</p>
               <p>V Slovenski ljudski stranki menimo, da je nedopustno, da bi si morali stroške za
               spremstvo otroka za zdravljenje v tujini plačati zavarovanci sami, torej starši,
               kadar ni možno zdravljenje v naši državi. Ni sprejemljivo, da se zavarovancem
               določajo drugačne pravice le glede na to, na kateri lokaciji se opravlja zdravstvena
               storitev, še posebej je to nedopustno, kadar gre za otroke.</p>
               <p>Na spornost predlagane ureditve sta opozorila tudi varuhinja človekovih pravic in
               Državni svet. Varuhinja človekovih pravic je med drugim dejala: <q>"Varuh opozarja, da
               brez utemeljenega razloga določate pravico otrok in njihovih staršev različno zgolj
               na podlagi krajev, kjer bodo zdravstvene storitve opravljene. Za zdravljenje otrok v
               tujini bi morala veljati enaka pravila kot za zdravljenje v domovini, saj se otrokove
               potrebe prav v ničemer ne spremenijo, ko prestopi državno mejo."</q> Nerazumna je zato
               določba, ki majhnim otrokom do pet let na zdravljenje v tujini ne omogoča spremstva
               staršev, ki jim sicer v Sloveniji nedvomno pripada.</p>
               <p>Državni svet v svojem mnenju ugotavlja naslednje: "S predlagano ureditvijo se bo
               posredno onemogočalo otrokom koristiti pravice, ki izhajajo iz direktive, saj otrok
               brez spremstva staršev in njihovega sobivanja ne bo mogel oditi na zdravljenje v
               tujino, če starši ali njegov spremljevalec ne bodo mogli sami plačati potnih
               stroškov, stroškov spremstva in sobivanja v zdravstvenem zavodu.</p>
               <p>V Slovenski ljudski stranki se zavedamo, da moramo v zdravstveni blagajni oklestiti
               tudi stroške, ampak, prosim vas, ne tega početi na račun otrok.</p>
            </sp>
            <sp xml:id="SDZ6-Redna-18-2013-10-25.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednja ima besedo Alenka Jeraj, izvolite.</p>
            </sp>
            <sp xml:id="SDZ6-Redna-18-2013-10-25.sp24">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Predsedujoči, jaz vam že takoj povem, da bom povedala nekaj stvari tudi na splošno,
               ker s tem amandmajem jemljemo denar za sredstva za spremstvo otrok, in je treba
               povedati, zakaj sredstev v zdravstvu ni in kaj je problem.</p>
               <p>Če bi mi nadzorovali zdravstveni sistem, kot sem rekla, tako kot nadzoruje
               zavarovalnica čiste koncesionarje, potem ne bi imeli težav. Sem prepričana, da je v
               zdravstvu, v sistemu ogromno rezerv ...</p>
            </sp>
            <sp xml:id="SDZ6-Redna-18-2013-10-25.sp25">

               <speaker>PREDSEDNIK JANKO VEBER:</speaker>

               <p>Gospa Alenka Jeraj, dovolite mi, ne glede na vašo uvodno napoved, da boste
               razpravljali o vsem, v celoti ...</p>
            </sp>
            <sp xml:id="SDZ6-Redna-18-2013-10-25.sp26">

               <speaker>ALENKA JERAJ (PS SDS):</speaker>

               <p>Ne, ne bom razpravljala o vsem, bom samo povedala, zakaj nimamo denarja in zakaj
               moramo potem sprejemati takšen amandma, da bomo vrnili denar za spremstvo otrok.</p>
            </sp>
            <sp xml:id="SDZ6-Redna-18-2013-10-25.sp27">

               <speaker>PREDSEDNIK JANKO VEBER:</speaker>

               <p>No, saj na to sem vas želel opozoriti, morate se držati 5. člena in amandmaja k temu
               členu in potem ne bo težav.</p>
            </sp>
            <sp xml:id="SDZ6-Redna-18-2013-10-25.sp28">

               <speaker>ALENKA JERAJ (PS SDS):</speaker>

               <p>Če bi nadzorovali, kako in kje nam denar odteka in se prilagajali razmeram takrat, ko
               se razmere zgodijo, na primer cel kup stvari je v zdravstvu, ki jih zelo dobro že
               leta in leta marsikdo ve, demografske spremembe in tako naprej, pa zato nismo
               reorganizirali nobene pediatrične ambulante. Imamo pa problem, ker nimamo
               pedopsihiatrov, ker nimamo kam namestiti otrok. Tudi v tem amandmaju se pogovarjamo o
               otrocih, ali bodo imeli neko pravico ali je ne bodo imeli, torej pravico, da so z
               njimi v tujini, ko odhajajo, njihovi starši. Govorimo o otrocih do osemnajstega leta.
               Kadar gre nekdo v tujino zaradi hude bolezni, če povem samo primer, recimo presaditev
               pljuč, česar v Sloveniji ne delamo, pač pa morajo zato oditi na Dunaj, mora tak otrok
               imeti ob sebi mamo, ker se mora dnevno ali pa na ure odločati o tem, kaj bodo
               zdravniki naredili. Ves čas mora sprejemati različne odločitve. To imamo sedaj
               urejeno v pravilniku. Gospod Fakin je na odboru povedal, da je to urejeno in da teče.
               Res teče, vendar pa cel kup stvari sedaj uvajamo in določamo z zakonom. Tega pač ne,
               to ostaja v pravilniku. Pravilnik, kot veste, je podzakonski akt, o njem v Državnem
               zboru ne bomo odločali, pač pa bo v sodelovanju med zavarovalnico in ministrstvom
               pravilnik morda spremenjen, skoraj zagotovo bo spremenjen zaradi sprememb zakona, in
               lahko se zgodi, da tega v pravilniku več ne bo.</p>
               <p>Zato smo predlagali amandma in ga tokrat ponavljamo. Kot rečeno, starš mora biti pri
               takem otroku. Ves čas odloča o pomembnih odločitvah glede zdravljenja, otrok ne more
               sam odločati, ker ni polnoleten. Poleg tega tisti, ki ste zdravniki, veste, da je
               opora staršev pri tako hudih boleznih nujna za ozdravitev, da opogumiš otroka, da
               skrbiš za otroka takrat, ko je v nekem tujem okolju in poleg tega še bolan.
               Ocenjujemo, da se ponovno varčuje na najbolj ranljivih skupinah, ki niso same krive,
               da potrebujejo zdravljenje v tujini. Po drugi strani pa, kot sem rekla, se ogromne
               vsote izgubljajo v zdravstvenem sistemu. Zato bom amandma, ki smo ga vložili v SDS
               skupaj z Novo Slovenijo, tudi podprla.</p>
               <p>Dokler bomo samo dodajali nov denar, ne pa tudi ugotavljali, kje nam odtekajo
               milijoni – vsak dan lahko beremo v časopisih o nekaterih netransparentnih porabah.
               Zdaj se oglašajo že zdravniki, razne iniciative se organizirajo ravno zato, ker tega
               več ne morejo gledati, kako se ne pogleda, kje so notranje rezerve, kako se neenotno
               naroča, kako se zapravlja pri medicinski opremi. Nekateri imajo ogromno težav s
               koncesionarji, ampak, ali ste že slišali, da je kakšen koncesionar trikrat preplačal
               zobozdravstveni stol? Niti slučajno, ker ga je kupil s svojim denarjem, ker je za to
               vzel kredit na 20 let in ga bo še 20 let odplačeval. Treba je samo stvari
               nadzorovati. In če jih dobro nadzorujemo, se nam ne bodo dogajale stvari, ki se nam
               dogajajo. Zato se sprašujemo, kako se nam lahko to dogaja na Onkološkem inštitutu,
               kako se nam dogaja v Kliničnem centru, kako vodovod popravljamo vsaki dve leti, s tem
               da je nekdo krepko zaslužil, ko je delal Onkološki inštitut ...</p>
            </sp>
            <sp xml:id="SDZ6-Redna-18-2013-10-25.sp29">

               <speaker>PREDSEDNIK JANKO VEBER:</speaker>

               <p>Gospa Jeraj, to resnično nima nobene povezave s tem amandmajem ...</p>
            </sp>
            <sp xml:id="SDZ6-Redna-18-2013-10-25.sp30">

               <speaker>ALENKA JERAJ (PS SDS):</speaker>

               <p>Saj sem povedala, glejte, če varčujemo tukaj ...</p>
            </sp>
            <sp xml:id="SDZ6-Redna-18-2013-10-25.sp31">

               <speaker>PREDSEDNIK JANKO VEBER:</speaker>

               <p>Tako da vas moram drugič opozoriti.</p>
            </sp>
            <sp xml:id="SDZ6-Redna-18-2013-10-25.sp32">

               <speaker>ALENKA JERAJ (PS SDS):</speaker>

               <p>A potem dobim pa – kaj? Moram iz dvorane? Hvala za opozorilo.</p>
               <p>Glejte, če pravila iz prvega odstavka, se pravi, da za zavarovano osebo, ki še ni
               dopolnila 18 let, zavarovalnica pokrije stroške potovanja med zdravljenjem oziroma
               tistega, ki tega otroka spremlja, bomo prihranili tako malo, da je to manj kot kaplja
               v morje pri vseh teh nepravilnostih, o katerih sem govorila. Zato bom ta amandma
               podprla in predlagam, da ga tudi vi.</p>
            </sp>
            <sp xml:id="SDZ6-Redna-18-2013-10-25.sp33">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati o 5. členu in amandmaju? Vabim vas k prijavi za razpravo.</p>
               <p>Besedo ima gospa Lejla Hercegovac.</p>
            </sp>
            <sp xml:id="SDZ6-Redna-18-2013-10-25.sp34">

               <speaker>MAG. LEJLA HERCEGOVAC (PS PS):</speaker>

               <p>Hvala lepa. Spoštovani predsednik, spoštovane poslanke in poslanci, spoštovani
               minister z ekipo!</p>
               <p>5. člen je zelo poseben člen, ker smo pri njem vsi občutljivi – govori o zdravljenju
               otrok v tujini. Tu je res bilo nekaj stvari nejasnih, zaradi česar je prišlo do
               velikega nerazumevanja tega člena. Ta člen nič ne odvzame nobenemu otroku, ki gre v
               tujino na zdravljenje, ker smo to že imeli v zakonu v naši državi dobro urejeno. Na
               primer, če ima otrok bolezen, ki je ne moremo zdraviti v Republiki Sloveniji, dobi
               odobritev Zavoda za zdravstveno zavarovanje, dobi odobritev za spremstvo in normalno
               gre v tujino na zdravljenje in so plačani vsi stroški. Tukaj je luknja, ki daje
               dvojno razumevanje. Del se plačuje iz obveznega zdravstvenega zavarovanja, to je
               največji del. En majhen del se plačuje pa iz dopolnilnega zdravstvenega zavarovanja.
               Na ta 23. člen, ko se bo preoblikoval zakon o zdravstvenem zavarovanju, je treba biti
               pozoren, da bo tistih 10 % šlo v osnovno zdravstveno zavarovanje. Na to opozarjam
               vse, tudi Ministrstvo za zdravje in Zavod za zdravstveno zavarovanje, da tukaj ne
               naredimo napake v prihodnosti. Torej tistih 10 % ostaja odprto, kako bo urejeno v
               novem zakonu. Drugače pa 5. člen ne odvzema nič nobenemu otroku.</p>
               <p>Kar pa se tiče posebnih operacij, ne glede nato, da mi, recimo, imamo določene
               stvari urejene in če nimamo to popolnoma urejeno, da bi zadostovalo za določeno
               bolezen ali operacijo, ima pacient pravico iti z odobritvijo Zavoda za zdravstveno
               zavarovanje in s povračilom stroškov. Zatakne se, če nekdo od staršev želi s svojim
               otrokom v tujino, pa imamo mi v Republiki Sloveniji urejeno zdravstvene ambulante in
               strokovnjake, ki zdravijo določene bolezni. Seveda v takih primerih potni stroški ne
               morejo biti plačani, niti spremstvo. Zato ker ni potrebno, da tak otrok gre v tujino.
               Seveda vsak ima pravico po direktivi EU iz leta 2011, da gre s svojim otrokom na
               zdravljenje v tujino, ampak nima pa pravice do povračila stroškov za vse stvari.
               Torej za tisto, česar ne delamo v Sloveniji, operacije in posebne bolezni, če je
               zdravljenje izčrpano v Republiki Sloveniji in je potrebno nadaljnje zdravljenje in
               pričakujemo zdravljenje te bolezni, ima pravico s polnimi pooblastili s spremstvom in
               plačilom stroškov. Mislim, da tukaj ni velikih dilem. Lahko razmišljamo na različne
               načine. Ne bi pa brala odgovore Ministrstva za zdravje na matičnem delovnem telesu,
               pa tudi direktorja Zavoda za zdravstveno zavarovanje, v katerih je lepo pojasnjeno,
               kako in kaj je s 5. členom. Mislim, da je 5. člen urejen in da ga lahko sprejmemo.
               Hvala.</p>
            </sp>
            <sp xml:id="SDZ6-Redna-18-2013-10-25.sp35">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naslednji ima besedo gospod Borut Ambrožič.</p>
            </sp>
            <sp xml:id="SDZ6-Redna-18-2013-10-25.sp36">

               <speaker>BORUT AMBROŽIČ (NeP):</speaker>

               <p>Hvala z besedo, predsedujoči.</p>
               <p>Kolegica Hercegovac je pravzaprav povzela to, kar sem tudi sam želel povedati. 5.
               člen, podpiram takšno ureditev. Seveda je pa res, da se v praksi, to vedo najbolje
               tisti, kot sem že včeraj povedal ob poročilu varuhinje človekovih pravic, na terenu
               srečujejo z dnevnimi problemi pacientov, posledično tudi staršev, ki kot skrbniki
               uveljavljajo pravice svojih mladoletnih otrok. V praksi to seveda mnogokrat ni
               enostavno. Zato bi zastopniki pacientovih pravic in tudi vsi, ki te pravice
               uveljavljajo, želeli v mnogih primerih bolj human odnos s strani zdravstvene
               zavarovalnice oziroma njihovih strokovnih služb, do katerih pridejo vloge po
               zdravljenju v tujini in pa sorodnih storitvah. Sicer pa menim, da je uveljavitev
               oziroma vnos te direktive v našo slovensko zakonodajo poenotenje s siceršnjo evropsko
               zakonodajo na tem področju in kot pravica na papirju, zato ne moremo govoriti o
               kršenju teh pravic, ker ostajajo pravzaprav iste, vendar poenotene. Zato bom člen
               podprl. Hvala.</p>
            </sp>
            <sp xml:id="SDZ6-Redna-18-2013-10-25.sp37">

               <speaker>PREDSEDNIK JANKO VEBER:</speaker>

               <p>Hvala tudi vam. Naslednji ima besedo gospod Jožef Horvat.</p>
            </sp>
            <sp xml:id="SDZ6-Redna-18-2013-10-25.sp38">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani gospod minister s sodelavci, kolegice in
               kolegi.</p>
               <p>Povsem logično je, da bom podprl amandma k 5. členu, saj smo ga sopodpisali. Želel
               bi, da bi dikcije, saj to je bila naša intenca, v tem členu bile ekzaktnejše. Naj
               natančno povem, kakšna je obrazložitev našega amandmaja. V pravilih obveznega
               zdravstvenega zavarovanja je v 135. členu določeno, da Zavod za zdravstveno
               zavarovanje Slovenije v celoti povrne stroške spremstva za otroke do 18. leta
               starosti, če so v Sloveniji izčrpane vse možnosti zdravljenja v primerih prekoračitve
               dopustne čakalne dobe. Mi pa s tem predlaganim amandmajem želimo, da se ureditev te
               pravice prenaša na zakonsko raven in ne bo več prepuščena vsakokratni spremembi
               pravil obveznega zdravstvenega zavarovanja. Za to gre. Gre za dvig nivoja določitve
               tega segmenta. Se pravi, da ne bo več ta odločitev prepuščena vsakokratni spremembi
               pravil obveznega zdravstvenega zavarovanja, ki jih sicer določa skupščina Zavoda za
               zdravstveno zavarovanje Slovenije, ne pa parlament. Zato mi v naši poslanski skupini,
               kakor tudi kolegi v SDS menimo, da je področje povračila stroškov treba urediti
               enotno v zakonu, ne le deloma, kot je zdaj predlagano.</p>
               <p>Me pa v tej razpravi, ki se je sicer šele začela, sem pa pozorno poslušal stališča
               poslanskih skupin in me tudi tokrat kot vedno veseli, če najdemo, kljub temu da
               sedimo na različnih bregovih, če lahko tako rečem, te parlamentarne arene, ampak da
               imamo nekaj skupnih točk. In te so bistvene in na teh bistvenih točkah bi morali
               graditi. Jaz sem prepričan, da je gospod minister že slišal, kaj so tiste bistvene
               skupne točke. Pozorno sem poslušal stališče Poslanske skupine Socialnih demokratov in
               kolegica dr. Andreja Črnak Meglič zelo dobro pozna to področje. In ne samo med
               vrsticami, direktno se je slišalo, zaznalo, da je treba, gospod minister, vendarle na
               dopolnilnem zdravstvenem zavarovanju, beri obveznem, treba nekaj narediti. Tu imamo
               problem in dajmo se ga lotiti in dopolnilno zdravstveno zavarovanje odpravimo. Mi se
               zdaj na nek način lotevamo muhe, slon pa ostaja. Res je, da se boste sklicevali
               najbrž na direktive Evropske unije, ampak to stvar imamo v Sloveniji nekako
               specifično rešeno, pa da ne bo pomote, jaz zagovarjam da ostane še več solidarnosti
               in vzajemnosti v tem našem zdravstvenem sistemu. Na ta način iskati denar, niti ne
               vemo, če ga bo sploh dovolj, ampak na ta način, da obremenjujemo fizične osebe, ki
               niso zavarovane, posledično občine, spet dušimo gospodarstvo, namesto da bi razvijali
               ...</p>
            </sp>
            <sp xml:id="SDZ6-Redna-18-2013-10-25.sp39">

               <speaker>PREDSEDNIK JANKO VEBER:</speaker>

               <p>Gospod Horvat, ...</p>
            </sp>
            <sp xml:id="SDZ6-Redna-18-2013-10-25.sp40">

               <speaker>JOŽEF HORVAT (PS NSi):</speaker>

               <p>... gospodarstvo, ki nam bo preko prispevkov ...</p>
            </sp>
            <sp xml:id="SDZ6-Redna-18-2013-10-25.sp41">

               <speaker>PREDSEDNIK JANKO VEBER:</speaker>

               <p>... moram vas opozoriti, da smo pri ...</p>
            </sp>
            <sp xml:id="SDZ6-Redna-18-2013-10-25.sp42">

               <speaker>JOŽEF HORVAT (PS NSi):</speaker>

               <p>... dajalo ...</p>
            </sp>
            <sp xml:id="SDZ6-Redna-18-2013-10-25.sp43">

               <speaker>PREDSEDNIK JANKO VEBER:</speaker>

               <p>... 5. členu...</p>
            </sp>
            <sp xml:id="SDZ6-Redna-18-2013-10-25.sp44">

               <speaker>JOŽEF HORVAT (PS NSi):</speaker>

               <p>... več v zdravstveno blagajno.</p>
               <p>Res je, gospod predsednik, jaz se opravičujem vam in kolegicam in kolegom, ampak po
               dosedanji moji, sicer samo 6-letni praksi, vi imate daljšo, je vedno tako, da smo
               poslanci vendarle v tej dvorani lahko pri obravnavi k 1. členu oziroma prvemu
               obravnavanemu tudi kaj splošnega povedali. Ali se motim?!</p>
            </sp>
            <sp xml:id="SDZ6-Redna-18-2013-10-25.sp45">

               <speaker>PREDSEDNIK JANKO VEBER:</speaker>

               <p>Se, se. Pri 5. členu smo.</p>
            </sp>
            <sp xml:id="SDZ6-Redna-18-2013-10-25.sp46">

               <speaker>JOŽEF HORVAT (PS NSi):</speaker>

               <p>Dobro, če se motim, se opravičujem in tukaj naredim piko. Veseli pa me, da imamo
               neke skupne točke in dajmo na teh točkah graditi, da bomo imeli Ministrstvo za
               zdravje, ne pa ministrstvo za zavarovalnice. Hvala lepa.</p>
            </sp>
            <sp xml:id="SDZ6-Redna-18-2013-10-25.sp47">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naslednja ima besedo gospa Kristina Valenčič.</p>
            </sp>
            <sp xml:id="SDZ6-Redna-18-2013-10-25.sp48">

               <speaker>KRISTINA VALENČIČ (PS DL):</speaker>

               <p>Hvala lepa za besedo in lep pozdrav vsem skupaj.</p>
               <p>Vesela sem, da so se kolegi iz koalicije, ki ta problem poznajo tudi v praksi, prej
               oglasili in jasno in nedvoumno razložili, za kaj gre pri tej 5. točki. Ne bi namreč
               rada, da bi izpadlo tako, kot je bilo iz prvih razprav slišati, da tej koaliciji ali
               pa tej vladi ni mar za otroke oziroma da varčujemo na zdravljenju otrok. To zanikam.
               Z nobenim posegom v ta zdravstveni sistem tega ne počnemo.</p>
               <p>Bi pa rada, tako kot je gospa Hercegovac že prej omenila, prebrala, kaj je gospod
               Fakin sam povedal ali pa samo na kratko povzela. Torej že sedaj plačujemo vsem tistim
               staršem, ki izčrpajo vse možnosti zdravljenja za svoje otroke v Sloveniji, torej
               povrnemo jim vse stroške. Ne smemo pa pozabiti, da s to direktivo omogočamo čezmejno
               zdravljenje tudi za ambulantne in specialistične preglede. In tam je pa sistem malo
               drugačen, zato moramo ta amandma oziroma to točko gledati tudi malo širše.</p>
               <p>Še enkrat pravim, nivo pravic za paciente se ni spremenil, in to je bilo zame
               bistveno, da bom, podoben amandma smo podprli tudi že na odboru in zdaj smo ga
               koalicijsko tudi še ustrezno uskladili, tako da sledi tudi mnenju Zakonodajno-pravne
               službe. Torej ne varčujemo pri zdravljenju otrok.</p>
            </sp>
            <sp xml:id="SDZ6-Redna-18-2013-10-25.sp49">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo Darko Jazbec.</p>
            </sp>
            <sp xml:id="SDZ6-Redna-18-2013-10-25.sp50">

               <speaker>DARKO JAZBEC (PS PS):</speaker>

               <p>Hvala lepa za besedo.</p>
               <p>Predlagani amandma je posledica nerazumevanja, neznanja, kakor želite, zato je ravno
               ta polemika. Sicer ne razumem zakaj, ker smo na matičnem delovnem telesu to
               razjasnili. Vse pravice glede prevozov in sobivanja ostanejo. Tukaj so pravilniki
               zdravstvene zavarovalnice in uredbe EU. Ni kar tako preprosto kršiti uredbe EU. Če bi
               se že zgodil vaš črni scenarij, o katerem pripovedujete, bi tožbo posamezniki dobili
               na Evropskem sodišču in bi kasneje morali vrniti ta denar.</p>
               <p>Vprašanje je, zakaj pa ni to v zakonu. Zakaj pa se potem branimo, če je to vse res,
               kar se govori, da niso kršene pravice? Eno je, če so take pravice v zakonu, drugo pa
               je, če so v pravilniku. Odločitev, kdaj kdo potrebuje nujno zdravljenje v tujini, to
               je živa entiteta, potrebno je, da komisija mnogokrat odloči za vsak primer posebej.
               In če imaš v pravilniku, je nek manevrski prostor, če pa je v zakonu, pa je tega
               manevrskega prostora mnogo manj. Da vam razložim na primeru. Ta direktiva lahko tudi
               dovoli čezmejno zdravstveno varstvo, nekaj, kar ni nujno za otroka, neko operacijo,
               ki načeloma se lahko tu izvede. In je tudi možno, da bo komisija odobrila, ker
               navsezadnje to direktiva želi. Ampak v tem primeru pa stroški za prevoz res niso
               upravičeni, ker je čisto na lastno željo. Če bi bilo pa to v zakonu, bi pa morali
               biti. Pa še drug primer. Če bi bil vložen takšen amandma, kot ste ga predlagali, ne
               zahteva se odobritev zdravljenja v tujini za ambulantne posege, v tem primeru bi
               potni stroški predstavljali praktično plačilo izleta v tujino za neko malo zadevo, za
               katero zdaj po tej direktivi lahko gre.</p>
               <p>To bi bilo neko varovanje v zakonu na zalogo, za naprej. Če bi slučajno kdaj
               zmanjkalo denarja in da bi pravila v zdravstveni zavarovalnici spremenili. Torej mi
               bi v zakon dali neko varovanje na zalogo. Gre pa preprosto za to, da se omogoča
               individualna odločitev. Kot pa sem že povedal, pa predpisi za to obstajajo in veljajo
               dalje tudi na nivoju EU. Hvala.</p>
            </sp>
            <sp xml:id="SDZ6-Redna-18-2013-10-25.sp51">

               <speaker>PREDSEDNIK JANKO VEBER:</speaker>

               <p>Hvala tudi vam. Še je želja po razpravi. Replika, gospod Horvat, izvolite.</p>
            </sp>
            <sp xml:id="SDZ6-Redna-18-2013-10-25.sp52">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Jaz bi spoštovanemu kolegu Darku Jazbecu, dr. medicine, rad repliciral, saj nisem
               zameril, da je dosedanje razpravljavce gledal oziroma najbrž tudi direktno mene,
               čeprav me ni omenjal, da nas je nekako obtožil, da razpravljamo v smislu neznanja, da
               smo nepoznavalci. Tukaj ne rabite nobenega znanja, morate samo prebrati, zakaj smo mi
               vložili ta amandma. Vložili smo ga zato, da se določila iz pravilnika, ki ga sprejema
               skupščina ZZZS, prenesejo na zakon. Kateri je bolj eksakten oziroma kateri predpis
               ima večjo težo? Najbrž zakon, ki ga sprejme parlament.</p>
               <p>Tistega obkladanja z neznanjem pa od vas kolega Darko Jazbec, doktor medicine, nisem
               tega pričakoval. Hvala lepa.</p>
            </sp>
            <sp xml:id="SDZ6-Redna-18-2013-10-25.sp53">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Še je interes in vas vabim k prijavi za razpravo.</p>
               <p>Besedo ima gospa Alenka Jeraj, izvolite.</p>
            </sp>
            <sp xml:id="SDZ6-Redna-18-2013-10-25.sp54">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Od vas, predsedujoči, bi pričakovala, da glede na to, da zelo pazite, da mi ne bi
               kam zašli in bi govorili samo o amandmaju, da bi opozorili tudi kolege, ko nas
               žalijo, da ne razumemo in da želimo uveljaviti nekaj, kar po njihovem razumevanju ne
               sodi v zakon. Za vse tiste, ki imate težave s tem, da bodo hodili na presaditev pljuč
               na Dunaj na izlet, vam preberem najprej, kaj sploh spreminjamo. 44.a člen pravi tako,
               govorim prvi, drugi odstavek, za tretjega pa potem mi dodatno predlagamo: <q>"Zavarovana
               oseba ima pravico do pregleda, preiskave ali zdravljenja v tujini oziroma do
               povračila stroškov teh storitev, če so v Republiki Sloveniji izčrpane možnosti
               zdravljenja, s pregledom, preiskavo ali zdravljenjem v tujini pa je utemeljeno
               pričakovati ozdravitev ali izboljšanje ali preprečitev nadaljnjega slabšanja
               zdravstvenega stanja."</q> Drugi odstavek 44.a člena: <q>"Stroški zdravstvenih storitev iz
               prejšnjega odstavka se zavarovani osebi povrnejo v višini dejanskih stroškov teh
               storitev v državi, v kateri so bile uveljavljene."</q> To je sedaj v zakonu.</p>
               <p>In mi predlagamo tretji odstavek: <q>"Če pravico iz prvega odstavka tega člena,"</q> torej
               ko so izčrpane vse možnosti v Sloveniji, <q>"uveljavlja zavarovana oseba, ki še ni
               dopolnila osemnajst let, ima na potovanju, med zdravljenjem, pregledom ali preiskavo
               pravico do spremstva."</q> Torej, kdo zdaj ne razume?</p>
               <p>V prvem odstavku govori, da lahko gre nekdo v tujino, če je izčrpal v Sloveniji vse
               možnosti in v tem primeru se mu bodo ti stroški povrnili. Osebi v spremstvu se bodo
               ti stroški povrnili samo v primeru, da je ta zavarovana oseba izčrpala vse možnosti v
               Sloveniji. Vam še enkrat preberem ali ne znamo brati vsi skupaj? 44.a člen jasno
               pove, da gre samo za tiste, ki bodo v Sloveniji izčrpali možnosti. Mi imamo paciente,
               ki potrebujejo, kot sem že omenila, presaditev pljuč ali kaj podobnega, česar v
               Sloveniji ne delamo, zato morajo iti na Dunaj. In če je tam mladoletna oseba, mora
               imeti starš kot spremljevalec to urejeno. Vi pravite, da je to urejeno v pravilniku.
               Res je. Ampak kdo garantira, da bo to v pravilniku ostalo? Zakaj pa vsa ostala
               plačila urejamo potem v zakonu? Pa dajmo še to urediti v pravilniku, zato ker moramo,
               ker to pravi direktiva.</p>
               <p>In zakaj potem tukaj eno kategorijo izvzemamo, torej spremstvo? Nekdo tukaj želi
               nekaj privarčevati. Jaz vas ne razumem, gre za to, da tudi ni toliko primerov,
               mislim, da je gospod Fakin povedal in tudi ne vem, kakšni stroški so, nam sicer ni na
               odboru eksaktno povedal, kakšne stroške smo do zdaj s tem imeli. Tudi sama sem
               povedala, da je to dejansko zdaj urejeno v pravilniku in da se izvaja. Vendar pa zdaj
               sprejemamo zakon, kjer tega ne dajemo notri, kar pa pomeni, da se jutri morda, ko se
               bo pravilnik spremenil, ne bo več izvajalo na takšen način. Samo to je naš cilj.
               Predlagamo, da se ta amandma sprejme, ki zelo jasno določa, da gre samo v primeru, ko
               zdravljenja v Sloveniji za tisto bolezen ali pa tisto zdravljenje ni več. Dajte si to
               prebrati. Jaz moram reči, da mene niste prepričali in obžalujem, da se moramo tukaj
               obkladati z žaljivkami. Jaz ne želim nikomur reči, da ne razume, tako kot ste vi nam,
               in sem vam zdaj poskušala dokazati, kaj v resnici piše in kaj v resnici predlagamo.
           </p>
            </sp>
            <sp xml:id="SDZ6-Redna-18-2013-10-25.sp55">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naj samo pojasnim, ne želim prekinjati razprav, ki se nanašajo na samo vsebino.
               Ravno razprave so namenjene temu, da obrazložite to vsebino. In če je prišlo do tega,
               da nekdo meni, da ne razume vsebine, se mi zdi, da je razprava nujno potrebna. Zato
               razprave v tem smislu ne bom prekinjal.</p>
               <p>Imate razpravo ali repliko, gospa Hercegovac?</p>
            </sp>
            <sp xml:id="SDZ6-Redna-18-2013-10-25.sp56">

               <speaker>MAG. LEJLA HERCEGOVAC (PS PS):</speaker>

               <p>Enkrat v Državnem zboru ena pozitivna replika. Če bo pacient dobil odobritev od
               Zavoda za zdravstveno zavarovanje za odhod v tujino, bo dobil tudi povračilo stroškov
               do 18. leta vse. Torej tisto ne prejudicira, da ne, ampak prejudicira za tiste, če ne
               dobijo odobritve, da ne bodo dobili povračila stroškov. Tako da tukaj je res
               razumevanje različno, a sigurno bo povračilo stroškov dobil vsak, ki bo imel
               odobritev od Zavoda za zdravstveno zavarovanje.</p>
            </sp>
            <sp xml:id="SDZ6-Redna-18-2013-10-25.sp57">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Dr. Gorenak, samo naj pojasnim, ni treba, da je nekdo poimensko imenovan, da dobi
               možnost replicirati. Če ni bil pravilno razumljen, mu pač dam potem tudi možnost, da
               skozi repliko to tudi dodatno pojasni. Zato je tudi gospa Hercegovac dobila možnost
               replike.</p>
               <p>Besedo pa dajem mag. Barbari Žgajner Tavš.</p>
            </sp>
            <sp xml:id="SDZ6-Redna-18-2013-10-25.sp58">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo predsednik.</p>
               <p>Poglejte, verjemite, da tudi koalicija ne bi podprla predloga zakona, vsaj v
               Pozitivni Sloveniji ne, o tem smo se pogovarjali, če bi držale trditve, ki prihajajo
               s strani opozicije. Jaz želim in tukaj verjamem direktorju zdravstvene zavarovalnice,
               Zavoda za zdravstveno zavarovanje Republike Slovenije, tudi ministru oziroma državni
               sekretarki, ki je na matičnem delovnem telesu zelo jasno povedala. Direktivo, ki jo
               sprejemamo v ta interventni zakon, z njo ne posegamo v obstoječi sistem. In jaz upam,
               da bo tudi minister danes še enkrat jasno in glasno povedal vsem nam in pa seveda
               tudi tistim, ki morebiti imajo dvome oziroma so skeptični, če bo res novela zakona
               prinesla neke nepredvidljive oziroma negativne spremembe, ki bi lahko vplivale na
               zdravstveno varstvo naših otrok v tujini, seveda povezano s stroški spremstva.</p>
               <p>Če dovolite, pa bom poskušala, da ne bom kar tako na splošno govorila, zelo jasno
               prebrati stališče, podano konkretno na to temo, ki je prišlo s strani ministrstva.
               <q>"Ta direktiva o uveljavljanju pravic pacientov pri čezmejnem zdravstvenem varstvu po
               drugi strani posamezni državi članici ne nalaga obveznosti plačila katerihkoli drugih
               stroškov kot stroškov zdravstvenih storitev. V četrtem odstavku 7. člena daje državi
               članici zdravstvenega zavarovanja zgolj možnost, da lahko določi povrnitev tudi
               drugih povezanih stroškov, kot so stroški nastanitve, potni stroški ali dodatni
               stroški invalidnih oseb, ki bi lahko nastali zaradi ene ali večplastne invalidnosti,
               kadar je čezmejnega varstva deležna invalidna oseba ..."</q> in tako dalje, da ne berem
               vsega. Obstoječa ureditev, kakršno imamo in je z novelo zakona ne spreminjamo, pa že
               v tem trenutku s predlaganim zakonom določa vse tiste pravice, o katerih ste
               govorili. In še enkrat, mi z interventnim zakonom ne posegamo v nobeno pravico. Je pa
               res, da bi, če bi sprejeli vaš amandma, jaz verjamem, da a priori uzakonili neko
               pravico, za katero pa verjamem, da ni nujno vedno, v vsakem primeru, res tista, ki je
               nujna. Jaz verjamem, da bi širili pristojnosti, ki nam jih nalaga direktiva po
               nepotrebnem. Kajti vsakdo, ki mu zdravstvena zavarovalnica odobri, ima možnost, da
               dobi povračilo stroškov v tistih primerih, ki so nujni oziroma za katere v naši
               državi ni ekvivalentnega zdravljenja. Če rečem po domače oziroma tako, da bomo
               razumeli vsi. Minister, jaz pa vas prosim za intervencijo, da še enkrat vsem skupaj,
               predvsem pa tistim, ki se jih ta novela najbolj dotika, razjasnimo, kaj delamo z
               interventnim zakonom, konkretno v okviru 5. člena in v katere pravice posegamo
               oziroma ne posegamo. Še enkrat, če bi s 5. členom nižali standard in pravice otrok do
               zdravljenja, verjemite, v Pozitivni Sloveniji takega zakona ne bi podprli.</p>
            </sp>
            <sp xml:id="SDZ6-Redna-18-2013-10-25.sp59">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Minister, želite besedo?</p>
               <p>Besedo ima minister za zdravje gospod Tomaž Gantar.</p>
            </sp>
            <sp xml:id="SDZ6-Redna-18-2013-10-25.sp60">

               <speaker>TOMAŽ GANTAR:</speaker>

               <p>Najlepša hvala, gospod predsednik.</p>
               <p>Torej dejstvo je, da v nobenem primeru ne posegamo v pravice otrok do spremstva s
               tem predlogom, ki je pripravljen. Celo nasprotno. Ne bi ponovno ponavljal vsega, kar
               je bilo sedajle s strani predvsem koalicijskih poslancev, poslank izrečeno, da zakon
               to v naprej zagotavlja in se v tem delu ne krči niti možnost povračila stroškov za
               spremstvo otrok. Celo nasprotno, mi dvigujemo to pravico s temi predlogi iz
               pravilnika na zakonsko raven, medtem ko za natančno seveda opredelitev bo pa še vedno
               potreben pravilnik. In pravilnika, tudi če je bila kakšna skrb v tej smeri izražena,
               tudi ZZZS sam ne more sprejemati brez soglasja ministra. Se pravi, ni bil namen v
               nobenem primeru poseganje v to, in jaz res ne vidim argumentov za sprejetje amandmaja
               na način, kot je bil predlagan. Celo obratno, v naših predlogih in v naši zakonodaji
               je zapisano, ne samo do povračila stroškov spremstva v Evropski skupnosti, mi z
               obstoječo ureditvijo vračamo stroške spremstva tudi za zdravljenje v Združenih
               državah Amerike ali pa, ne vem, na katerem koncu sveta. Res pa je, da se sama
               direktiva nanaša zgolj in samo na povračilo stroškov, ampak velja zato ravno
               zapisano, in to, kar je v naši zakonodaji. Zato se mi zdi ta obsežna razprava o
               nečem, kar obstaja, kar je zapisano in v kar se nihče ne spušča in celo zagotavljamo
               v osnovi to pravico na zakonskem nivoju. Zato se mi v resnici zdi, da očitno ne
               razumemo, o čem govorimo. Jaz še enkrat pravim, da ne bom govoril predolgo, še
               enkrat, zagotavljam, da ne posegamo v nobeno pravico otrok in ne bi tega niti
               slučajno niti sam dopuščal ali predlagal kakšne podobne rešitve. Pa ne glede na to,
               če pomeni velik strošek v zdravstveni blagajni ali pa če pomeni majhen strošek. O tem
               pač ne bi niti diskutirali. Hvala.</p>
            </sp>
            <sp xml:id="SDZ6-Redna-18-2013-10-25.sp61">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Vabim vas k prijavi.</p>
               <p>Besedo ima gospa Alenka Jeraj.</p>
            </sp>
            <sp xml:id="SDZ6-Redna-18-2013-10-25.sp62">

               <speaker>ALENKA JERAJ (PS SDS):</speaker>

               <p>Ja. Kolegica Žgajner Tavš je rekla, da ne bi širili pristojnosti, ki ni nujna,
               minister pa pravi, da je to zdaj že notri. Jaz pravim, da tega ne bomo širili, ker to
               že obstaja. S tem se vsi strinjamo, da v pravilih je to že določeno. Ampak poglejte,
               v pravilih je bilo določeno tudi to, kar imamo sedaj v 44. a in 44. b členu. Prenesli
               smo prvi odstavek 135. člena pravil, ko so izčrpane možnosti zdravljenja. To smo
               prenesli v 44. a člen. Drugi odstavek 135. člena, prekoračene dopustne čakalne dobe,
               smo prenesli v 44. b člen. V zakon pa nismo prenesli pravice do spremstva, to je
               tretji odstavek 135. člena. Zdaj minister pravi, da to je notri. Povejte mi, kje to
               piše. Jaz tega ne vidim. In zato sprašujem, 44. člen jasno govori v prvem odstavku,
               kdo ima pravico do pregleda, ko izčrpa tukaj vse možnosti, potem kdo te stroške
               poravna in zraven je v pravilih spadalo tudi spremstvo. Sedaj tega ni. In jaz ne
               morem kar na lepe oči verjeti, da bo to v pravilih ostalo. Lahko bo, ampak ne razumem
               te logike, da nekaj urejamo zdaj v zakonu in pravimo, da s tem izboljšujemo pogoje,
               tega pa ne želimo urediti v zakonu. Razen če je kje drugje, ampak potem, minister, mi
               prosim povejte, kje, ker jaz tega ne vidim.</p>
            </sp>
            <sp xml:id="SDZ6-Redna-18-2013-10-25.sp63">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima minister.</p>
            </sp>
            <sp xml:id="SDZ6-Redna-18-2013-10-25.sp64">

               <speaker>TOMAŽ GANTAR:</speaker>

               <p>Hvala.</p>
               <p>Še enkrat. Verjetno vsakega posameznega primera z zakonom ne moremo urejati. Zato
               obstajajo tudi pravila oziroma podzakonski akti. In v podzakonske akte nihče ne more
               samovoljno ali na kakršen koli drugačen način posegati. In ne razumem, zakaj je ta
               razprava potrebna, glede na to, da je ureditev, ki že velja, ki se že uporablja, zato
               ni nihče prikrajšan, določa pa konkretne primere, v katerih se ta pravica lahko
               uveljavlja. In če želimo vsak konkreten primer spravljati v zakonodajo, potem imamo
               težavo in bomo imeli težavo na vseh področjih.</p>
               <p>Vsi se strinjamo z vami, da je smiselno, da ta pravica je. In tudi dejansko obstaja.
               Tukaj ni nobenega razloga, mislim, da smo tukaj na isti strani. Samo vi bi jo želeli
               v zakonu, mi pa smatramo, da zadostuje in da v ničemer ne bo nihče prikrajšan, če je
               to v naprej v pravilih in natančno opredeljeno, kako, na kakšen način, pod kakšnimi
               pogoji. V tem je razlika, da vi želite korak naprej in nekaj več, kar ne sodi v
               zakon.</p>
            </sp>
            <sp xml:id="SDZ6-Redna-18-2013-10-25.sp65">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še je želja po razpravi, zato vas vabim k prijavi.</p>
               <p>Besedo ima gospod Ivan Grill.</p>
            </sp>
            <sp xml:id="SDZ6-Redna-18-2013-10-25.sp66">

               <speaker>IVAN GRILL (PS SDS):</speaker>

               <p>Hvala lepa.</p>
               <p>Najprej se nisem želel na ta amandma oglasiti, ampak ravno zadnja razprava ministra
               me je pa spodbudila, da ga le konkretno vprašam. Povejte, v čem se zakon poslabša ali
               je nedopusten ali nevzdržen, če se ta amandma sprejme. Je tukaj samo razlog v tem, da
               bo en stavek ali dva več napisan? Če je to, kar vi trdite, sedaj ta pravica obstaja,
               ki je določena s pravilnikom, verjamem da je, ampak akt pravilnika je možno zelo
               enostavno spreminjati, ravno tako uredbo. To lahko vi naredite na vladi oziroma na
               sami zavarovalnici, brez da se o tem seznani javnost in brez da o tem razpravljamo v
               parlamentu in ne da smo o tem neposredno tudi seznanjeni. Glede na to, da je v tem
               amandmaju ta zadeva tako na splošno določena, in verjamem, da bi bilo treba tudi z
               nekimi pravilniki mogoče res posamezne primere definirati, sem prepričan, da s tem
               amandmajem v ničemer zadeve ne poslabšamo. Ali zato, ker ga je predlagala opozicija,
               temu nasprotujete ali se skriva v ozadju nek namen, čez mesec, dva, pol leta, ko bo
               mogoče denarja zopet premalo, se bo spremenil pravilnik. Tukaj je ta nevarnost, ki jo
               želimo mi s tem amandmajem, da se v tem zakonu določi, minimizirati oziroma
               preprečiti. Samo na lepe besede žal ne moremo verjeti, kajti pogosto se dogaja, da se
               zadeve potem tiho, brez da je o tem seznanjena javnost, še manj parlament,
               spreminjajo v škodo naših pacientov. Zato sam mislim, da ni razloga, da se temu
               amandmaju nasprotuje. Hvala lepa.</p>
            </sp>
            <sp xml:id="SDZ6-Redna-18-2013-10-25.sp67">

               <speaker>PREDSEDNIK JANKO VEBER:</speaker>

               <p>Besedo dajem ministru.</p>
            </sp>
            <sp xml:id="SDZ6-Redna-18-2013-10-25.sp68">

               <speaker>TOMAŽ GANTAR:</speaker>

               <p>Hvala.</p>
               <p>Verjemite mi, da nihče v koaliciji, tudi če bi mi to predlagali – pa nismo, teh
               pravic ne bi podprl ali pa omejeval. To je prvo dejstvo. Drugo, kar vi izpostavljate
               kot vprašanje, je po mojem vprašanje, ki je zelo široko, se pravi, kje je potem meja
               med zakonom in podzakonskimi akti, v čem je potem sploh smisel podzakonskih aktov. Mi
               bi z zakonsko opredeljivo ene takšne določbe prejudicirali številne okoliščine, kjer
               morda tudi to ni smiselno. In dejansko ni potrebno.</p>
               <p>Zato še enkrat, so podzakonski akti, so pravilniki, ki to omogočajo, ki to delajo in
               do zdaj je to potekalo tudi normalno. In mi v to področje tudi nismo posegli. Zato v
               tem delu v resnici ne vidim nobenega smisla v takšnem predlogu.</p>
            </sp>
            <sp xml:id="SDZ6-Redna-18-2013-10-25.sp69">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati?</p>
               <p>Gospa Lejla Hercegovac, izvolite.</p>
            </sp>
            <sp xml:id="SDZ6-Redna-18-2013-10-25.sp70">

               <speaker>LEJLA HERCEGOVAC (PS PS):</speaker>

               <p>Opravičujem se, ker se tretjič javljam pri istem členu, ampak bom kratka. Kjer je
               zapisano v 5. členu, da je čezmejno zdravljenje v primerih, če so izčrpane vse
               možnosti v Republiki Sloveniji, gre avtomatično ta pacient na odobritev Zavoda za
               zdravstveno zavarovanje. In z odobritvijo ima avtomatično povrnjene potne stroške.
               Absolutno ni nujno, da to stoji, je pa avtomatično. Zakaj je pa nevarno, da stoji?
               Zato, ker bi potem vsak lahko po svoje menil, da so izčrpane možnosti in sam šel v
               tujino. Tako da bi ti stroški bili. Vsak starš bi lahko na podlagi ne vem česa želel
               v Avstriji ali Franciji opraviti pregled. Ni možno, da stoji v zakonu, glede na
               proračun državne blagajne. Ne ovira se pa niti en pacient, ki potrebuje zdravljenje v
               tujini. Resnično bo vsak dobil potne stroške takrat, ko bo imel odobritev Zavoda za
               zdravstveno zavarovanje. Tukaj sploh ni dilem. Razumem vaše dileme, zato sem se
               tretjič oglasila. Vsak bo dobil povračilo potnih stroškov, če je odobritev na Zavodu
               za zdravstveno zavarovanje. Hvala.</p>
            </sp>
            <sp xml:id="SDZ6-Redna-18-2013-10-25.sp71">

               <speaker>PREDSEDNIK JANKO VEBER:</speaker>

               <p>Hvala.</p>
               <p>K besedi se je prijavila gospa Alenka Jeraj.</p>
            </sp>
            <sp xml:id="SDZ6-Redna-18-2013-10-25.sp72">

               <speaker>ALENKA JERAJ (PS SDS):</speaker>

               <p>Itak mora dobiti odobritev zavoda, torej zavarovalnice. In ne govorimo o potnih
               stroških pacienta, pač pa govorimo o spremstvu, torej za tistega, ki gre z otrokom na
               presaditev pljuč na Dunaj, ne pa o potnih stroških. Tukaj piše samo, da stroški
               zdravstvenih storitev iz prejšnjega odstavka, torej za pacienta, se povrnejo v višini
               dejanskih stroškov teh storitev v državi, v kateri so bile uveljavljene. Ne govori pa
               nič o spremstvu. To nas moti, ker pač se bojimo, da boste s pravilnikom, ko bo gospod
               Fakin ugotovil, da nima denarja, tega ne bo odobril, in ne bo pač nekdo mogel iti.
               Otroku bo odobril, normalno, presaditev pljuč, ne bo pa mogla iti mama zraven, ker bo
               rekel, da tega v zakonu ni, pravilnik smo spremenili in lahko gre na svoje stroške ob
               njem sedet. Ne gre pa na Dunaj na izlet, da si bo Dunaj ogledovala, ampak bo sedela
               pri postelji. Skratka, ne govorimo o povračilu potnih stroškov, pač pa govorimo o
               povračilu tistega, ki je spremljevalec.</p>
            </sp>
            <sp xml:id="SDZ6-Redna-18-2013-10-25.sp73">

               <speaker>PREDSEDNIK JANKO VEBER:</speaker>

               <p>Gospod minister, izvolite.</p>
            </sp>
            <sp xml:id="SDZ6-Redna-18-2013-10-25.sp74">

               <speaker>TOMAŽ GANTAR:</speaker>

               <p>Hvala.</p>
               <p>Samo še ta stavek. Tak pravilnik z mojim podpisom ne bo šel nikdar naprej, kot vi
               pravite, da bi to omejil.</p>
            </sp>
            <sp xml:id="SDZ6-Redna-18-2013-10-25.sp75">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Smo izčrpali vsebino 5. člena in amandmajev? Ugotavljam, da ni prijavljenih k
               razpravi, zato zaključujem razpravo o 5. členu.</p>
               <p>Prehajamo na razpravo o 8. členu in amandmaju Slovenske ljudske stranke, Slovenske
               demokratske stranke in Nove Slovenije k 8. členu.</p>
               <p>Želi kdo razpravljati? Vabim vas k prijavi.</p>
               <p>Gospod Andrej Čuš ima besedo.</p>
            </sp>
            <sp xml:id="SDZ6-Redna-18-2013-10-25.sp76">

               <speaker>ANDREJ ČUŠ (PS SDS):</speaker>

               <p>Predsedujoči, hvala za besedo.</p>
               <p>Interventni zakon s področja zdravja se seveda dotika tudi mladih, in sicer
               študentov po 26 letu, ter mladih, ki so žal zaradi trenutne gospodarske situaciji v
               naši državi brezposelni. Nekako moram povedati, da ne morem podpreti nekih sprememb
               zakona, ki bi dodatno bremenile študente in druge mlade. Sicer je bil na odboru že
               izglasovan en amandma, ampak še vseeno po trenutno obstoječi oziroma trenutnem
               postopku kaže, da bi se mesečni prispevek za obvezno zdravstveno zavarovanje povečal
               s 14,17 evra na 22,7 evra, kar bi letno prineslo, da bi vsakega študenta nad 26 let
               in tudi brezposelnega mladega kaznovali s 100 evri dodatnih doplačil, torej s 170
               evrov na 270 evrov. Če nekako malo pogledamo čez palec, lahko ugotovimo, da gre tukaj
               za eno štipendijo. In politika, ki govori, da je treba podpirati mlade in da je treba
               delati za njih, ne bi smela delovati tako, da dodatno obremenjuje mlade. V Sloveniji
               imamo trenutno okrog 16 tisoč študentov, ki so starejši od 26 let. Tukaj bi rad
               izpostavil, da so tudi nekateri študijski programi po bolonjski reformi naravnani
               tako, da niti ne moreš pred 26. letom sploh doštudirati, tako da mislim, da so tukaj
               študentje arhitekture, veterine in medicine že takoj na začetku v deprivilegiranem
               položaju oziroma neenakem, saj bodo že po defoltu morali plačevati te prispevke. Da
               ne govorim o drugih študentih magistrske ali doktorske ravni.</p>
               <p>Rad bi tudi dodal, da se mi zdi zelo zanimivo, da bo minister za zdravje kot
               zdravnik kaznoval ravno bodoče zdravnike, saj njihov študij traja najmanj 7 let. V
               času študija, ko ti študentje tako presežejo starost 26 let, si morajo po sedanji
               ureditvi sami plačevati prispevke za zdravstveno zavarovanje. Kot sem prej dejal, bo
               zakon prizadel preko 37 tisoč mladih, ki zaradi nenasitne vlade Alenke Bratušek, ki
               tolče in udriha po gospodarstvu, ne morejo najti zaposlitve in tako jih bomo še
               dodatno kaznovali. Letno bomo vzeli še 4 milijone evrov mladim, samo zato da bomo
               potem lahko lažje krpali luknje in sofinancirali tajkune, bankirje in drugi
               privilegirance.</p>
               <p>Zato bom podprl amandmaje poslanskih skupin SDS in Nove Slovenije.</p>
            </sp>
            <sp xml:id="SDZ6-Redna-18-2013-10-25.sp77">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naj samo povem, da je tudi amandma Slovenske ljudske stranke vsebinsko enak.</p>
               <p>Dr. Andreja Črnak Meglič ima besedo.</p>
            </sp>
            <sp xml:id="SDZ6-Redna-18-2013-10-25.sp78">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>To, kar so opozorili že nekateri moji kolegi, zdravstveni sistem je zelo kompleksen
               in ga je treba obravnavati v celoti, da razumemo, kaj s posameznimi koraki počnemo.
               Včeraj smo zelo veliko poslušali o pravičnosti socialne države. V svojem uvodnem
               nastopu sem povedala, da smer, ki ubira ministrstvo s spremembami, ki jih je
               zastavilo v interventnem zakonu, pravzaprav zasleduje večjo pravičnost zdravstvenega
               sistema. Zakaj? Zato ker imamo v Sloveniji 21 različnih skupin zavarovancev, ki
               plačujejo različne višine prispevkov, uživajo pa enake pravice. Povejte mi, v kateri
               državi to tako obstaja. To so neka zatečena stanja, za katera mi ne trdimo, da jih
               moramo odpraviti čez noč. Nasprotno. Treba si je vzeti dovolj časa, da prehod
               naredimo vzdržen. Vendar pa, če želimo večjo pravično zdravstvenega sistema in pravo
               solidarnost, ne pa lažno solidarnost, potem moramo stremeti k temu, da se razširijo
               zavarovalne osnove, ne samo na prihodke iz dela, ampak tudi na druge prihodke in
               postopoma zviševati prispevne stopnje oziroma jih izenačiti za vse kategorije. V
               sklopu tega lahko gledamo tudi rešitve 8. člena. Ker se je tudi v koaliciji doseglo
               soglasje, da je morda prvotno načrtovani prehod nekoliko preoster, smo sprejeli
               amandma k 8. členu, s katerim smo znižali povečanje prispevka samozavarovanih s
               prvotno mišljenih 35 % zadnje povprečne letne plače na 25 %. Torej smo znižali za
               10%.</p>
               <p>Na drugi strani bi rada povedala, da Zakon o zdravstvenem zavarovanju pravi v 21.
               točki, da tisti državljani, ki imajo status prebivalca Republike Slovenije, niso pa
               zavarovani z drugega naslova, imajo v 48. členu zagotovilo, da občine za zavarovance
               iz tega naslova poravnavajo stroške za obvezno zdravstveno zavarovanje. To se pravi,
               prijavljeni na zavodu ali kakorkoli že imajo pravico do povračila. In to niso njihovi
               stroški. Opozorila pa bi vas, da v te amorfni skupini samozavarovanih obstajajo tudi
               mnoge kategorije, ki krepko živijo od kapitalskih dobičkov, plačujejo pa 14 evrov.</p>
               <p>Glede študentov. Glejte, z vso empatijo do študentov, moram vendar reči, da je 26
               let visoka meja. Slovenija se srečuje z velikim problemom fiktivnih vpisov; vemo, da
               je to pač varovalka oziroma rešitev zaradi reševanja problema brezposelnosti. Pa
               vendar, s takim načinom, da mi to branimo še naprej, ne bomo ničesar prispevali k
               omejevanju teh fiktivnih vpisov. In enostavno ne vidim tega pomisleka na tak način.
               Tudi kolega Jazbec, ki je zdravnik, je lepo povedal, do 26. leta študentje medicine,
               če redno in normalno študirajo, lahko doštudirajo. Sama sem doštudirala pri 22.
               letih, pa še mamica sem bila. Ne vem, kdo zdaj študira do 26. leta. Ali se vam zdi,
               da res govorimo o pravih študentih ali govorimo o tistih, ki se fiktivno vpisujejo?
               Treba si je razčistiti in natočiti čistega vina.</p>
               <p>Sicer pa, kot pravim, amandmaja ne bom podprla, ker mislim, da smo dosegli zadostno
               mero kompromisa v koaliciji, se odločili za zelo blag in postopen prehod, in menim,
               da enostavno velja s to potjo nadaljevati. Hvala lepa.</p>
            </sp>
            <sp xml:id="SDZ6-Redna-18-2013-10-25.sp79">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospa Jasmina Opec.</p>
            </sp>
            <sp xml:id="SDZ6-Redna-18-2013-10-25.sp80">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Vsi se strinjamo, da je zdravstvena blagajna v rdečih številkah in da je treba
               sprejeti nujne ukrepe, da to stanje izboljšamo. Tudi v Slovenski ljudski stranki smo
               na to opozarjali že večkrat tudi z raznimi poslanskimi vprašanji. Vendar smo se
               veliko bolj osredotočali na tisto stran, ki se imenuje odhodki. Mi pa zdaj tu
               govorimo o povečanju prispevkov, ni pa bil sprejet še noben ukrep, kako odhodke
               narediti, da ne bodo tako veliki. Prispevke je enostavno povečati, po liniji
               najmanjšega odpora – sprejmeš zakon in dvigneš prispevke.</p>
               <p>Že v stališču poslanske skupine sem opozorila, da se nam zdi še posebej nepravično,
               da se ti prispevki posebej povečujejo za določeno kategorijo prebivalstva, ki že tako
               nimajo sredstev za preživetje, brezposelni in, da, tudi študentje. Tudi sama sem
               diplomirala zelo hitro, pri 23 letih. Vendar sem bila tudi mlada brezposelna, ker sem
               diplomirala ravno v začetku obdobja, ko je nastopila kriza. In vem, kako je biti
               brezposeln, ko moraš gledati na vsak evro, ki ga imaš v svoji denarnici. In vprašanje
               je, ko si enkrat brezposeln, od kod naj plačuješ višje prispevke, če že tako nimaš
               sredstev za preživetje. Ali bo to posledično pomenilo, da brezposelni ne bodo mogli
               več plačevati in bodo prikrajšani za pravice? Ne vem, samo sprašujem.</p>
            </sp>
            <sp xml:id="SDZ6-Redna-18-2013-10-25.sp81">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Še je interes, zato vas vabim k prijavi. Besedo ima gospod
               Darko Jazbec.</p>
            </sp>
            <sp xml:id="SDZ6-Redna-18-2013-10-25.sp82">

               <speaker>DARKO JAZBEC (PS PS):</speaker>

               <p>Hvala lepa za besedo.</p>
               <p>Spet imam občutek, da delamo zgodbo tam, kjer je ni. Ta višina prispevka se je z
               amandmajem že znižala na 22 evrov, torej s 14 na 22 evrov. Morate vedeti, da imamo v
               Evropski uniji najnižji prispevek za osnovno zdravstveno zavarovanje. Če pogledamo
               sosednjo Hrvaško, ima ta prispevek okrog 350 kun. Dejansko smo minimalno dvignili to
               osnovno zdravstveno zavarovanje. Do 27. rojstnega dneva je običajno 8 let študija,
               kar načeloma zadošča tudi za najdaljši študij, ki je medicina. Ampak treba je
               povedati, da to ni neka velika številka. Če bi polovico študentov zadnjega letnika
               medicine preseglo preko 8 let, česar v resnici ne, bi to bilo nekaj čez sto
               študentov. So še ene drugi študiji, v vsakem študiju lahko greš čez to številko v
               letih. Vendar tukaj poslušamo o izjemno velikih številkah. Predstavnik Študentske
               organizacije je na delovnem telesu govoril o številki 37 tisoč, tukaj smo danes nekaj
               tisoč slišali. Torej gre za ene druge zgodbe, za fiktivne vpise, in tega verjetno ne
               bomo zdaj poskušali varovati in tudi sistem ni motivacijski. Drugo, kar bi povedal,
               ta meja 26 let. Gre samo za nek pravni red, uskladitev z drugo zakonodajo, kjer zdaj
               sploh ne posegamo v to. Že ZPIZ 2 govori o tem, da družinska pokojnina pripada do
               konca šolanja oziroma največ do dopolnjenega 26. leta. Potem imamo Zakon o zakonski
               zvezi in družinskih razmerjih, ki govori tudi o dolžnosti preživljanja otroka največ
               do dopolnjenega 26. leta. Tako da je ta meja postavljena že zdavnaj v naši
               zakonodaji, prispevki so minimalno povišani, najmanj v Evropski uniji, in številka
               teh posameznikov ni tako visoka, kot se pripisuje. Hvala.</p>
            </sp>
            <sp xml:id="SDZ6-Redna-18-2013-10-25.sp83">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naslednji ima besedo gospod Tomaž Lisec.</p>
            </sp>
            <sp xml:id="SDZ6-Redna-18-2013-10-25.sp84">

               <speaker>TOMAŽ LISEC (PS SDS):</speaker>

               <p>Hvala, predsednik. Minister z ekipo, kolegi, kolegice!</p>
               <p>Medtem ko se vlada sklicuje, da notranjih rezerv na področju zdravstva ni več, pa
               bodo zapitek teh nenotranjih rezerv vsaj pri tem členu, če ta amandma Nove Slovenije,
               SDS in tudi kolegov iz SLS ne bo sprejet, plačali mladi, mladi po 26. letu starosti,
               ki še študirajo, in mladi brezposelni. Jaz se strinjam, če mladi dolgo študirajo, da
               je problem, ampak to ni problem tega zakona, je problem nekega drugega zakona in
               nekega drugega ministra. Jaz napore tistega ministra podpiram, kajti menim, da
               resnično mladi, vsaj na tej prvi stopnji, predolgo študirajo, fiktivni vpisi so
               problem, so bili vedno problem, na to sem opozarjal sam, pa tudi nisem bil idealen
               študent, že sam sem bil v mladinskih strukturah malo bolj aktiven. Socialna vlada, to
               je ta vlada, bo enega izmed mnogih zapitkov približne vrednosti 3,5 milijona, glede
               na to, da so podatki – kolegi iz SLS so lepo napisali, približno 37 tisoč je takšnih
               oseb, torej 3,5 milijonov bodo plačali mladi. Torej tisti mladi, na katerih naj bi ta
               vlada gojila neke upe, kako so prihodnost mladih. Včeraj je kolega Andrej rekel kaj
               je prihodnost mladih. Ja, krediti in dolgovi, ki jih z vsakim dnem oziroma vsakim
               zakonom pripravlja ta vlada. Ne bom vam govoril o drugih zakonih, da me ne bo
               predsednik opomnil, ker bi jih lahko našteval vsaj dve minuti. Minister za zdravje
               očitno ne znate narediti reda na javnih naročilih, to je rak rana zdravstvenega
               sistema, ampak ker tega ne znate narediti, ste račun, kljub temu da ste na odboru
               videli napako in vsaj deloma zmanjšali ta znesek boste to minimalno doplačilo, če se
               igramo v številkah, to je za približno 70 % zvišanje prispevka za študente in mlade
               brezposelnosti, ja, čisto ena tako majhna številka, če pa smo v praksi, je pa to za
               tiste, ki ne prihajamo iz Ljubljane, kjer je pivo in pica malo cenejša, pa je to na
               mesečni ravni ena pica in eno pivo. Morda ne veliko, ampak za mlade, ki so, kot sem
               že prej rekel, ne bom govoril o drugih davkih, je to še en dodaten pogoj, da se mladi
               resnično z vsakim dnevom bolj sprašujejo, zakaj sploh še ostati v tej Sloveniji,
               zakaj ne pobrati šila in kopita in iti v druge države, kjer te različni sistemi, tudi
               zdravstveni, ne udarijo toliko po glavi. Resnično še en člen, ki ste ga naredili
               mladim ne po meri in jih prisiljujete k temu, da mladim ta država oziroma ta vlada
               postaja neprijazna država.</p>
               <p>Prej je bilo veliko govora o pravičnosti, o privilegijih, tokrat govorimo o
               nepravičnih ukrepih in nepravičnemu privilegiju, ki ga bodo plačali mladi. Zanimivo
               pa je predvsem to, da študentje medicine, ki imajo enega najtežjih študijev, enega
               najdaljših, in ko govorimo o zdravstvenem sektorju, prav tistim mladim, novim
               zdravnikom, ki jih na področju Slovenije, vsaj slovenske narodnosti, ogromno
               primanjkuje, bodo plačali največji zapitek tega člena, če ta amandma ne bo sprejet.
               Občutek imam, da nekateri ali se ne znajo ukvarjati z mladimi ali se nočejo ali pa
               morda celo nekateri kar želijo izbrisati mlade, med njimi tudi študente. In tako se
               poleg napada na vseh področjih se pri tem amandmaju na žalost dogaja tudi napad na
               visoko izobrazbo oziroma na mlade, ki želijo dokončati neko visoko šolo. Jaz pa
               verjamem, da če bo tako ostalo, kaj nam bodo pomagali mladi, visoko izobraženi, ker
               bodo s tistim dnevom verjetno, če že ne prej, ko bodo diplomirali, resno razmislili,
               ali je samo Avstrija obljubljena dežela ali pa je še kakšna druga dežela veliko bolj
               obljubljena, kot pa je na žalost ta naša država. Vlada, predstavniki koalicije,
               resnično, pa nisem več najmlajša generacija, da ne bo pomote, ampak hvala, ker mladim
               vsak mesec dajete tudi s tem predlogom zakona nove davčne oziroma zdravstvene
               obremenitve.</p>
               <p>Jaz bom amandma podprl, zakona pa, če ta amandma ne bo sprejet, nikakor ne morem
               podpreti, ker te zapitke, namesto da bi drugje iskali vire, plačajte sami, ne pa da
               jih naprtite mladim. Hvala.</p>
            </sp>
            <sp xml:id="SDZ6-Redna-18-2013-10-25.sp85">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Kristina Valenčič.</p>
            </sp>
            <sp xml:id="SDZ6-Redna-18-2013-10-25.sp86">

               <speaker>KRISTINA VALENČIČ (PS DL):</speaker>

               <p>Hvala lepa in lep pozdrav še enkrat!</p>
               <p>Naj na začetku pri tem amandmaju povem, da je Državljanska lista za to kategorijo
               upravičencev opozorila tudi že v postopku usklajevanja. In koalicija je temu
               prisluhnila, zato smo tudi na odboru sprejeli amandma, ki postopno ali pa nekoliko
               manj zvišuje to prispevno stopnjo. Sta se pa na odboru pokazala pri sami razpravi dve
               dejstvi. Prvič seveda to, da se matematika pri številu upravičencev te kategorije
               nekako ne izide. Študentska organizacija operira z enimi številkami, celo sindikati
               so se oglasili z drugimi številkami. V gradivu, ki ga je pripravilo ministrstvo
               pravijo, da je oseb, ki si same plačujejo prispevke, je nekaj čez 77 tisoč,
               brezposelnih 120 tisoč. Rada bi ponovila tisto, kar je povedala kolegica Črnak
               Meglič, za tiste, ki si sami ne morejo plačevati oziroma ki nimajo dohodkov, iz
               katerih bi se lahko to plačevalo, za njih poskrbi občina, in to je v zakonu že
               določeno. Tisto, kar se mi zdi pa še pomembno, pa da morebiti podkrepim še s
               številkami, zakaj smo mi v bistvu vztrajali, ko smo se pogovarjali o razširitvi teh
               osnov in dvigu prispevnih stopenj, da tudi malo dvignemo iz ponujenih okvirov, pa
               podatki, ki nam jih je enkrat na koalicijskem usklajevanju posredovalo ministrstvo. V
               zdravstveno blagajno se letno zbereta cca dve milijardi evrov, od tega milijardo 800
               prispevajo redno zaposleni. Se pravi, da to pomeni recimo na leto 2 tisoč 300 evrov v
               povprečju na zaposlenega. Seveda imamo progresivno lestvico in je odvisno seveda od
               prihodkov, ampak o povprečju govorim. Kmetje 400 evrov na leto, brezposelni 900
               evrov, upokojenci 660 evrov. To samo nekatere od teh kategorij.</p>
               <p>Tisto, na kar želim opozoriti, je to, kar je povedala že gospa Črnak Megličeva, da
               imamo veliko zmedo, ogromno kategorij in da je treba te stvari poenotiti.</p>
            </sp>
            <sp xml:id="SDZ6-Redna-18-2013-10-25.sp87">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dr. Andreja Črnak Meglič, izvolite.</p>
            </sp>
            <sp xml:id="SDZ6-Redna-18-2013-10-25.sp88">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>Naj uvodoma ugotovim, zelo težko se je z argumenti boriti proti demagogiji, zelo,
               zelo težko. Moram celo reči brezupno. Da začnemo pri Adamu, kot temu rečemo –
               študirajoča mladina. Tudi če govorimo o bolonji, prva bolonja se konča pri
               triindvajsetem letu, druga bolonja pri 25.letu. Do 26.leta vsi, ki redno študirajo,
               morajo doštudirati. To se pravi, problem, ki ga vi tukaj odpirate, je dejansko
               problem fiktivnih vpisov in morebiti nekaterih izjem, ko nekatere kategorije niso
               mogle začeti študirati takoj po srednji šoli. Ampak načeloma je to vprašanje
               fiktivnih vpisov. Dajmo si natočiti čistega vina. Redno študirajoča mladina, tista,
               ki mora delati tako, da bo pravzaprav študij končala v zakonitem roku, bo to do 26.
               leta storila.</p>
               <p>Drugič. Še enkrat prosim ministrstvo, da pojasni, kakšne so pravice brezposelnih
               oseb. Kot jaz vem, morajo biti prijavljene kot aktivni iskalci zaposlitve na zavodu
               za zaposlovanje in če nimajo lastnik virov prihodkov za njih obvezno zdravstveno
               zavarovanje pokrije občina. Se pravi, da niso prav v ničemer na slabšem. Ampak to
               pokriva občina. O kom in o čem pravzaprav danes govorimo?</p>
               <p>In še enkrat. Pravičnost sistema pomeni, da obremenjujemo približno vse kategorije
               zavarovancev za enak obseg pravic. To je pravičnost. In mi smo daleč od te
               pravičnosti. Že ko smo naredili prvi korak, imamo take probleme, da se s tem
               sprijaznimo. Kaj šele, ko bomo šli v celovito spremembo zakona, saj lahko samo
               dvignemo roke in rečemo, brezupno, ker bo spet demagogija, koliko koga obremenjujemo,
               premagala.</p>
               <p>Jaz vas resnično prosim, pogovarjajmo se o dejstvih, pogovarjajmo se o tem, kar
               moramo pravzaprav storiti. Za mene bolj pomemben argument od tega, da je treba stvari
               v zdravstveni blagajni sanirati – in seveda sem prva, ki zagovarja, da je treba
               narediti celovito prenovo zdravstvenega sistema, ampak ga na žalost v 20 letih noben
               minister ni naredil in zdaj ne more ta minister plačati ceho za vse skupaj – je za
               mene, ali smo nastavke naredili pravilne in ali bomo v sistemskem zakonu sledili
               temu, kar mora pravzaprav sistemski zakon zagotavljati. To pa je pravičnost
               zdravstvenega sistema. Hvala.</p>
            </sp>
            <sp xml:id="SDZ6-Redna-18-2013-10-25.sp89">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Replika. Izvolite, gospod Lisec.</p>
            </sp>
            <sp xml:id="SDZ6-Redna-18-2013-10-25.sp90">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Replika je težko dosegljiva pri takem izvajanju. Jaz sem samo rekel, da fiktivni
               vpisi so problem. Celotno zdravstveno varstvo je problem. Ampak vi s tem, če ne boste
               podprli tega amandmaja, račun izstavljate mladim. Ja, fiktivni vpisi so problem,
               mladi brezposelni so problem, ampak vi jih dodatno obremenjujete. In, spoštovana
               predhodnica, nimajo vsi mladi tiste sreče, da gredo po osnovni šoli takoj v srednjo
               šolo in takoj po srednji šoli tudi študirat. To je prvo dejstvo.</p>
               <p>In drugo dejstvo, na katerega se izgovarjate, ja, če ne bodo plačali mladi, bo
               plačala občina. Super. Resnično pohvalno za vse tiste, ki delujemo v kakšnem
               občinskem svetu, da sploh imamo še voljo, da sploh še kaj delamo na lokalni
               samoupravi, ki jo degradirate in jo uničujete. Ja, še en račun, ki se bo povišal na
               ravni lokalne samouprave. Resnično. Zdaj pa res bo kmalu zadnji čas, da vse občine
               ukinemo, zato da občine ne bodo plačevale študija mladim, ampak da bo plačevala
               država, za kar je tudi zadolžena. Gospa predhodnica, vsi študirajoči nimajo idealnih
               primerov tako na področju zdravstva, sociale in še na kakšnem drugem področju, da bi
               lahko redno študirali in da bi lahko redno zaključili.</p>
               <p>Prej sem vsem rekel, nisem bil primer idealnega študenta, niti sedaj nisem, ko še
               naprej študiram, ampak da pa te zapitke, če tega amandmaja ne boste podprli, naprtite
               pa mladim, je pa malo sprevrženo s strani tistih, ki tako veliko govorite o mladih in
               tako veliko govorite o socialni državi. Socialna država, takšna, ja, hvala lepa.</p>
            </sp>
            <sp xml:id="SDZ6-Redna-18-2013-10-25.sp91">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Andrej Čuš, izvolite.</p>
            </sp>
            <sp xml:id="SDZ6-Redna-18-2013-10-25.sp92">

               <speaker>ANDREJ ČUŠ (PS SDS):</speaker>

               <p>Hvala za besedo.</p>
               <p>Če je za Socialne demokrate pravično to, da dodatno obremenimo mlade, potem ste vse
               prej kot socialni. Mogoče bi lahko rekli, da ste kaviar socialni, da mladi plačujejo
               vaše življenje na veliki nogi. Dodatno bomo obremenili mlade, kot je bilo rečeno,
               tiste, ki so brezposelni, tiste, ki študirajo na dodiplomski stopnji, pa so začeli
               študirati kasneje, kot je že prej gospod Lisec povedal. Ni šel vsak študirat takoj po
               končani srednji šoli oziroma maturi. Kot je bilo pa ugotovljeno, bodo na udaru tudi
               študentje magistrskih in doktorskih bolonjskih programov. In tem mladim ste tako že
               ukradli prihodnost, zdaj jih boste pa še bolj obremenili. Pohvalno! Bravo!</p>
               <p>Veliko je bilo govora tudi o fiktivnih vpisih. Problematike fiktivnih vpisov se
               zavedamo vsi tukaj prisotni in mislim, da se je že kar nekaj naporov vložilo v to, da
               se fiktivni vpisi zmanjšujejo. Ugodnosti, če tako rečem, oziroma tudi pravice iz
               zavarovanja in statusa študenta so vezane na status sam, torej to mora urejati
               minister, pristojen za izobraževanje, znanost in šport. In tega ne ureja in ne more
               urejati minister za zdravje. In ko je toliko govora o tej vaši politiki, ki je
               uperjena izrazito proti mladim in zadolževanju, bi vam rad povedal. Vsi verjetno
               poznate, tudi predsednica Vlade veliko govori, <q>"vklopi razum, zahtevaj račun"</q>. Mene
               pa je ena skupina mladih ravno nekaj dni nazaj kontaktirala in pa mi je rekla:
               <q>"Andrej, takšna politika, ki jo izvaja vlada Alenke Bratušek, pa nam žal mladim daje
               sporočilo: vklopi razum, odidi vun."</q></p>
            </sp>
            <sp xml:id="SDZ6-Redna-18-2013-10-25.sp93">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Čuš.</p>
               <p>Lista razpravljavcev je za enkrat končana. Ostajamo še pri 8. členu in pri amandmaju
               k 8. členu. Vidim, da še želite razpravljati. Prosim prijavite se. Imamo prijavljenih
               še šest razpravljavcev.</p>
               <p>Prvi je na vrsti gospod Jožef Horvat.</p>
            </sp>
            <sp xml:id="SDZ6-Redna-18-2013-10-25.sp94">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica, kolegice in kolegi, gospod minister, še enkrat lep
               pozdrav vsem!</p>
               <p>Poglejte, gotovo je vsebina amandmaja, ki ga je praktično celotna opozicija
               predlagala, smiseln. In jaz vas tukaj, tudi vas, kolegice in kolegi iz opozicije,
               prosim za podporo. Če je bila takšno problematiziranje v zvezi s študenti nad 26
               letom, ja seveda, jaz sem prvi, ki si želim, da do 26. leta vsak doštudira. Ampak na
               žalost je v Sloveniji unikum glede šolskega sistema v Evropi in imamo pač najdaljši
               čas študija. In to moramo popraviti. To seveda ni stvar ministra za zdravje, ampak
               kakšnega drugega, univerz itn. Tukaj jaz, kot smo v obrazložitvi amandmaja napisali,
               se osredotočim predvsem na mlade, ki so brezposelni. In sedaj tem mladim brezposelnim
               dvigujete stroške za zdravstveni prispevek. Lepo vas prosim! Jaz bi želel ministru
               ponovno sporočiti, da ima pri nas v Novi Sloveniji oziroma upam si trditi na strani
               celotne opozicije zaveznike, ko gre za temeljito kompleksno prenovo zdravstvenega
               sistema. Res je, je zelo kompleksen, in res je, v dvajsetih letih se ga nismo lotili
               tako, kot je treba. Mi zdaj vsi govorimo samo o prihodkovni strani zdravstvene
               blagajne. Obremenjujemo mlade brezposelne, obremenjujemo espeje itn. Kaj smo,
               kolegice in kolegi, naredili na stroškovni strani zdravstvene blagajne? Ali so javna
               naročila glede zdravil in ostalih pripomočkov idealna? Ali so investicije v
               zdravstvene objekte idealne pri nas? Tisti, ki se prijavljajo na te razpise, verjetno
               vsi vidijo in računajo na vrečo brez dna. Zakaj bi vzel 10, če lahko 100. In tukaj je
               problem, kolegice in kolegi, in na tem področju moramo delati. Ta rešitev, ki jo bo
               verjetno koalicija izglasovala, je parcialna. Vprašanje, če bo imela toliko finančnih
               učinkov, kot so zapisane v predlogu zakona. Morda se bomo drugi mesec ali pa čez dva
               meseca srečevali spet z noveliranjem tega zakona o zdravstvenem varstvu in
               zdravstvenem zavarovanju. Never ending story. Dokler se ne bomo korenito lotili
               reforme zdravstvenega sistema. In tukaj, gospod minister, v Poslanski skupini Nove
               Slovenije imate zaveznika. Korenita reforma. Hvala lepa.</p>
            </sp>
            <sp xml:id="SDZ6-Redna-18-2013-10-25.sp95">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Alenka Bikar, izvolite.</p>
            </sp>
            <sp xml:id="SDZ6-Redna-18-2013-10-25.sp96">

               <speaker>ALENKA BIKAR (PS PS):</speaker>

               <p>Hvala lepa za besedo. Lep pozdrav vsem prisotnim!</p>
               <p>Ja, vsi si želimo in večkrat je bilo to tudi v razpravi danes, pa tudi sicer
               poudarjeno, da želimo živeti v pravičnejši, enakopravnejši in solidarni državi. Na
               splošno lahko povem, da podpiram zakon, saj zakon, ki ga danes sprejemamo, gre v to
               smer, poskuša vsaj približno izenačiti prispevne stopnje za vse udeležence na trgu
               dela, kar pomeni, da naj bi vsi, ki koristijo zdravstvene storitve, v tako imenovano
               zdravstveno blagajno prispevali zneske, ki so bolj enakopravni oziroma bolj solidarno
               razporejeni. Vsi – tudi študentje. Ti so do sedaj plačevali 14 evrov. Kot rečeno, naj
               bi po koalicijskem usklajevanju v zakonu ta znesek sedaj bil 22,72 evrov. Kar pa se
               tiče mladih brezposelnih, naj povem, da za njih prispevke plačuje občina. To plačuje
               sedaj in to bo tudi v bodoče. Ko bodo prispevki enakomerno razporejeni, pa to ne
               pomeni, da bodo imeli pacienti manj pravic. Ne, pravice pacientov ostajajo
               nespremenjene. To je treba poudariti, saj se zakon ne spušča v tako imenovano
               košarico zdravstvenih storitev in jih torej ne spreminja. Težava je samo to, da bi
               bilo ta zakon treba sprejeti že včeraj, če lahko tako rečem. Naj povem še, da je bilo
               na odboru vloženih kar nekaj amandmajev opozicije, ki so bili podobni koalicijskim,
               tako da se mi zdi, da si vi želimo podobno in stvari vidimo dosti podobno. Zato
               pozdravljam tudi sklep, ki smo ga sprejeli na odboru, da se že v začetku naslednjega
               leta pošlje v Državni zbor nov sistemski zdravstveni zakon, da ga lahko skupaj
               naredimo boljšega in takega, ki bo zadovoljil vse prebivalce naše Slovenije.</p>
               <p>Tega amandmaja SLS pa ne bom podprla. Hvala.</p>
            </sp>
            <sp xml:id="SDZ6-Redna-18-2013-10-25.sp97">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Kristina Valenčič, izvolite.</p>
            </sp>
            <sp xml:id="SDZ6-Redna-18-2013-10-25.sp98">

               <speaker>KRISTINA VALENČIČ (PS DL):</speaker>

               <p>Hvala lepa.</p>
               <p>Naj samo svoje predhodno izvajanje dopolnim še z nekaterimi dejstvi. Ko sem prej
               govorila o številkah, ki jih prispevajo posamezne kategorije v zdravstveno blagajno,
               sem želela ponazoriti samo to, da se življenjska doba z leti seveda podaljšuje, da
               prispevamo največji del v zdravstveno blagajno v svojem aktivnem delu in da verjetno,
               ko se bomo temeljito pogovarjali o prenovi tega sistema bo beseda tekla tudi o
               številki 26, torej o študentih, starih do 26 let.</p>
               <p>Naslednja stvar. Ko smo sprejemali pokojninsko reformo v bivši koaliciji, smo
               sprejeli tudi eno določilo, in sicer da študentje po umrlem staršu prejemajo
               pokojnino do 26. leta starosti. Pa se ne spomnim take debate, kot jo imamo danes
               okoli 26. leta starosti. Še eno dejstvo. Jaz sem tudi sprejela predstavnike
               študentske organizacije v našo poslansko pisarno, kjer so me tudi opozorili na
               njihovo razmišljanje, na njihove težave, ki naj bi jih prinesel dvig te spremembe. In
               sami so povedali, da razumejo, da tisti študentje, ki se vključujejo v študij z
               zamikom, tudi sprejemajo to svojo odgovornost, da študij po 26. letu prinaša tudi
               določene finančne obremenitve in da razumejo, da mora tudi ta kategorija študentov
               svoj delež prispevati. In zato smo prisluhnili in to stopnjo bistveno znižali.</p>
               <p>In še ena stvar. Sindikati so cel čas, ko smo mi, bom rekla, nasprotovali
               interventnemu zakonu, bili za interventni zakon. Celo dvakrat je Državljanska lista
               dobila javno pismo o tem, kako smo mi tisti, ki rušimo zdravstveni sistem in
               zdravstveno blagajno. In šele na odboru v sredo so sindikati prišli s predlogom, ki
               tudi po njihovem mnenju rešuje tisto kategorijo, ki naj bi jo oni zastopali. Tako da
               razumi potem tisti, ki lahko.</p>
            </sp>
            <sp xml:id="SDZ6-Redna-18-2013-10-25.sp99">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Valenčič. Obvestili so me, da so se nam na balkonu pridružili
               obiskovalci iz Rdečega križa iz Pomurja. Vse skupaj prav lepo pozdravljam in vam
               želim, da spremljate pozorno to razpravo v Državnem zboru.</p>
               <p>Na vrsti je gospa Lejla Hercegovac.</p>
            </sp>
            <sp xml:id="SDZ6-Redna-18-2013-10-25.sp100">

               <speaker>MAG. LEJLA HERCEGOVAC (PS PS):</speaker>

               <p>Hvala lepa za besedo.</p>
               <p>8. člen je tako kot 5. člen zame zelo zelo kompliciran, problematičen in vedno imam
               težave, ko govorim o takih členih. Govorimo o mladih, govorimo o brezposelnih in
               govorimo o študentih. Dosedanji zakon je za študente zelo zelo dobro skrbel. Moja
               pripomba se nanaša na širitev preventivnih pregledov, ki jih nimamo zadosti v državi
               in jih študentje potrebujejo.</p>
               <p>Kar pa se tiče interventnega zakona in dvigovanja stopnje, ki se plačuje od osnove,
               v višini predloženih 35 %, se nanaša na bruto osnovo za pokojninsko in invalidsko
               zavarovanje. Je pa res, da bi bilo lepo, če ne bi sploh nič dvigovali. Enkrat sem v
               tem državnem zboru rekla, da nisem tukaj, da karkoli dvigujem niti enemu človeku.
               Ampak, oprostite, v zdravstveno blagajno morajo vsi prispevati svoj del. 8. člen,
               sindikati zagovarjajo 20-odstotni dvig, sprejet je 25-odstotni. V prvem predlogu je
               bilo 35 %, to pomeni, da to, kar zagovarjajo sindikati, je zelo usklajeno s tistim
               našim zakonom. Za vse tiste, kot so moji predhodniki že povedali, ki so študentje, če
               pa so brezposelni in nimajo zavarovanja, za to poskrbi občina. Vsi tisti, ki delajo,
               pa so dolžni plačevati določene prispevke v zdravstveno blagajno. Zato mislim, da
               tudi v tem členu ni velikega nerazumevanja. Strinjam se s tem, da moramo biti pozorni
               pri pripravi novega zakona o zdravstvenem zavarovanju in zdravstveni dejavnosti.
               Hvala.</p>
            </sp>
            <sp xml:id="SDZ6-Redna-18-2013-10-25.sp101">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite še mag. Majda Potrata, imate besedo.</p>
            </sp>
            <sp xml:id="SDZ6-Redna-18-2013-10-25.sp102">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Če bo delovanje mladih v politiki na taki ravni politične kulture, kot sem jo
               zasledila pri kolegu Čušu in Liscu, sem zaskrbljena, ker gre za preprosto izrabo
               radikalnosti stališč in radikalnosti jezika, ne pa poglobljene argumentacije. Sem,
               moram priznati, ogorčena nad to ravnijo, ki je bila na ravni zmerjanja političnih
               nasprotnikov. Metafore, ki so bile uporabljene, so pač zunaj politične kulture.
               Kakorkoli se že kdo prijema za roke ali drugače gestikulira, gospod poslanski kolega,
               vi ste tako mojster tega in imate dobre učence v svojih mlajših kolegih. Toliko glede
               tega, ker se mi zdi v resnici nespodobno takšno razpravljanje.</p>
               <p>Zdaj pa še nekaj o pavšalnem zmerjanju Socialnih demokratov o njihovem nesprejemanju
               in nerazumevanju za mlade. Veste, resolucija o nacionalnem programu za visoko šolstvo
               in še nekatera druga zakonodaja gre v tej smeri, da ne bo čas študija zamejen s 26.
               letom starosti, ampak da bo brezplačno šolanje omogočeno v določenem časovnem izseku
               vsem, ki bodo vstopali v študij tudi kasneje. To je skandinavski model. Pri Švedih je
               tako, da ima 6 let pravico to dobo študija izrabiti kadarkoli v svojem življenju.
               Ampak ni samo brezplačni študij tisti, ki je lahko zakonsko reguliran drugače. Tukaj
               se pa usklajuje, kot je kolega Jazbec razlagal in tudi drugi, z nekatero drugo
               zakonodajo, in ne more biti zunaj tega konteksta. Če pa razpravljamo o razumevanju
               mlade generacije, o razumevanju mladih in kaj podobnega, potem je pa treba razumeti
               tudi to, da vsi niso študentje. Jaz bi sicer bila zelo zadovoljna, ampak ravno z one
               strani je mogoče slišati pogosto, kako je treba bolj zamejiti vpise, ker gre za
               velike stroške. Jaz sicer opozarjam, da je trend v Evropi tak, da se mu Slovenija
               glede deleža študirajočih približuje in je to vse samo dobro, ampak jaz slišim od
               nekaterih parlamentarnih strank tudi drugačna stališča, kako bi število tistih, ki se
               vpisujejo v študij, moralo biti primerljivo z deležem tistih, ki diplomirajo. Tako da
               veste, to glede študentov je zame neka taka zgodba, da je zelo pisana, da ne rečem,
               zdaj bom pa še jaz uporabila neko metaforo, včasih kot sračje gnezdo. Odvisno od
               tega, o katerem zakonu o tem razpravljamo. Poudarjam pa, da gre za nerazumevanje
               temeljnega problema in bi bilo računati tudi na solidarnost med mladimi. Kaj pa tisti
               mladi, ki ne študirajo in vplačujejo v zdravstveno blagajno, računajoč na to, da bodo
               imeli tudi ugodnosti, ki jih naš zdravstveni sistem ponuja.</p>
               <p>Tako da ste na zelo spolzkih tleh. Argumentom ne prisluhnete. Mislim pa, da je bilo
               to v razpravi na odboru dovoljkrat poudarjeno in podpiram rešitev, ki jo je sprejel
               odbor. Hvala.</p>
            </sp>
            <sp xml:id="SDZ6-Redna-18-2013-10-25.sp103">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dve roki vidim. Želite? Ja, samo niste razpravljali.</p>
               <p>Postopkovno, gospod Lisec.</p>
            </sp>
            <sp xml:id="SDZ6-Redna-18-2013-10-25.sp104">

               <speaker>TOMAŽ LISEC (PS SDS):</speaker>

               <p>Hvala, predsedujoča.</p>
               <p>Glede politične kulture predhodnice. Kar sama izvaja, vedno želi naprtiti drugim. In
               bi želel, da se predhodnica meni in mojemu poslanskemu kolegu Andreju Čušu opraviči.
               Razen če je mislila s tem, ko naju je zmerjala z radikalnežema, da nasprotujeva
               njenim razmišljanjem, potem sem v bistvu bil pohvaljen. Drugače pa ne pristajam na
               njeno politiko, da smo radikalni, da smo zmerjali in pa da smo razpravljali
               nepoglobljeno in celo nespodobno. Gospa predhodnica je razpravljala mimo zakona, mimo
               člena in mimo amandmaja, poleg tega pa nas je zmerjala z radikalci in zato zahtevam
               skupaj s kolegom Andrejem, da se nama gospa Potrata opraviči. Hvala.</p>
            </sp>
            <sp xml:id="SDZ6-Redna-18-2013-10-25.sp105">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospa Potrata.</p>
            </sp>
            <sp xml:id="SDZ6-Redna-18-2013-10-25.sp106">

               <speaker>MAG. MAJDA POTRATA (PS SD):</speaker>

               <p>Hvala, gospa podpredsednica.</p>
               <p>Gospodu Liscu, pa še komu iz SDS sem kadarkoli pripravljena jezikovni poduk dati in
               jim razložiti besedišče slovenskega jezika pa kaj iz zvrstnosti slovenskega jezika.
               Nekatera dejanja pač kažejo na to, da nekaterih stvari ne razumejo. Beseda
               <q>"radikalec"</q> ali <q>"radikalen"</q> ni ne zmerljivka, ne slogovno zaznamovana beseda, ne
               ekspresivna beseda, ampak polnopomenska nevtralna beseda v Slovarju slovenskega
               knjižnega jezika. Torej se ne bom opravičevala. Hvala.</p>
            </sp>
            <sp xml:id="SDZ6-Redna-18-2013-10-25.sp107">

               <speaker>PODPREDSEDNICA ROMANA TOMC:</speaker>

               <p>Prav gotovo pa to ni bil postopkovni predlog. Tokrat ste spet izrabili poslovnik.
               Jaz se pa opravičujem gospodu Jazbecu, ker sem ga prej izpustila z liste in ima še
               besedo za razpravo.</p>
               <p>Izvolite, gospod Jazbec.</p>
            </sp>
            <sp xml:id="SDZ6-Redna-18-2013-10-25.sp108">

               <speaker>DARKO JAZBEC (PS PS):</speaker>

               <p>Hvala lepa za besedo.</p>
               <p>Glejte, mi pač imamo v Sloveniji to osnovno zdravstveno zavarovanje in dopolnilno
               zelo hecno. Lahko je kombinacija 14 evrov osnovno zdravstveno pa dvakrat dražje
               dopolnilno. Logično bi bila obratna kombinacija. In ko se je kot posledica Zujfa
               podražilo dopolnilno zavarovanje, v opoziciji niste bili glasni in uporabljali
               izrazov, da je to napad na visoko izobrazbo in kaj jaz vem kaj še vse. Dejansko imamo
               zelo nizko zastavljeno to osnovno zdravstveno zavarovanje in se mi zdi s strani
               opozicije, da se sugerira odhod mladih v tujino, če citram, <q>"kjer te zdravstveni
               sistem ne udari tako po glavi"</q>, da tega res ni možno razumeti. Kam pa naj gredo v
               tujino, kjer je cenejše od 14 evrov osnovno zavarovanje? Mislim, to so čisto na pamet
               izjave rečene. Slovenija se lahko pohvali, da smo evropski prvaki: največ zdravja za
               1 evrov. Problem pa je stabilnost zdravstvene blagajne. In o tem danes ravno
               govorimo. Vidim, da je polno nerazumevanja spet prihodkovna, odhodkovna stran. Mi
               lahko jutri saniramo izgube bolnišnic, pa to ne pomeni, da ne bo naslednje leto 150
               milijonov v zdravstveni blagajni minusa, ker gre za različna dva nivoja, notranji in
               zunanji dolg. Gre za stabilnost blagajne, ker zdravstvena blagajna plačuje programe
               zdravstvenih storitev. Če ni vira financiranja, potem je možno samo ali poseči v
               košarico pravic ali zmanjšati programe, da ne omenjam katastrofe, da se poseže v
               kvaliteto. To nima neposredne zveze, posredno že, neposredne pa ne, z izgubami
               znotraj javnih zdravstvenih zavodov. Hvala.</p>
            </sp>
            <sp xml:id="SDZ6-Redna-18-2013-10-25.sp109">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Besedo je želel še minister gospod Gantar.</p>
            </sp>
            <sp xml:id="SDZ6-Redna-18-2013-10-25.sp110">

               <speaker>TOMAŽ GANTAR:</speaker>

               <p>Hvala, predsedujoča.</p>
               <p>Nihče med nami, ponovno podobno kot prej, ne želi dvigovati prispevkov in
               obremenjevati. Prej smo govorili o otrocih, zdaj govorimo o mladih. Po drugi strani
               imamo zdravstveni sistem, ki je v resnih težavah zaradi situacije, v kateri se je
               država znašla. Če je država v boljših obdobjih lahko dopuščala, da je sistem
               plačevanja zdravstvenih storitev nesolidaren, ker je bilo denarja še relativno
               dovolj, je v času, ko poskušamo vsem prebivalcem naprej zagotavljati obstoječ nivo
               zdravstvenih storitev, treba postopno povečati in vzpostavljati tudi sistem
               solidarnosti nas področju vplačevanja. In v resnici je ni države, ki za štirinajst
               evrov nudi to, kar nudimo mi.</p>
               <p>Jaz sem vesel, da je prišlo do kompromisa, da se je z amandmajem tudi ta vrednost
               omilila, kolikor se je lahko omilila. Pa še tega ne bi bilo, če ne bi po zakonu
               obstajala možnost, da vseeno tudi ti študentje so zavarovani. Poglejte, meje 26 let
               si ni izmislilo zdravstvo, meja 26 let je vezana na več pravic in velja v tem primeru
               tudi za področje zdravstva. In če ne bi obstajala enaindvajseta točka 15. člena v
               zakonu, potem bi nas to v resnici lahko izredno skrbelo, ker bi lahko tem mladim
               omejevali. Glede na to, da ta varovalka je in da so z možnostjo, čim postanejo
               aktivni iskalci zaposlitve, da imajo možnost zavarovanja, če nimajo svojega
               premoženja, pa imajo krite vse stroške obveznega zdravstvenega zavarovanja. Mislim,
               da tudi s tem predlogom, ki smo ga dali res v razmerah, ko je dodaten denar potreben,
               da imamo vsi zagotovljene pravice v zdravstvu, je to kompromis, ki smo ga morali
               sprejeti, pa čeprav verjamem, da ne z velikim veseljem, sigurno pa ne s tem, da bi
               pričakovali, da bi nam za to kdo ploskal.</p>
               <p>Še enkrat. Rešujemo pravice vseh nas, vseh državljanov, od otrok do najstarejših, in
               jih skušamo ohranjati krizi navkljub na nivoju, kot jih imamo danes. In to je namen
               tega. Vsako dvigovanje prispevkov je neljubo in, še enkrat, izenačujemo oziroma
               približujemo solidarnost pri vplačevanju v času, kjer je to potrebno. Hvala.</p>
            </sp>
            <sp xml:id="SDZ6-Redna-18-2013-10-25.sp111">

               <speaker>PODPREDSEDNICA ROMANA TOMC:</speaker>

               <p>Hvala lepa tudi ministru. Sprašujem, ali želi še kdo razpravljati k 8. členu. Je še
               nekaj želja. Prijave tečejo.</p>
               <p>Dr. Gorenak, izvolite.</p>
            </sp>
            <sp xml:id="SDZ6-Redna-18-2013-10-25.sp112">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Tekom dopoldneva oziroma zjutraj smo bili priča enemu hudemu omejevanju, ki ga je
               peljal predsednik Državnega zbora o striktnem razpravljanju k posameznemu amandmaju,
               čeprav vsi vemo, da smo že velikokrat v tej dvorani Državnega zbora razpravljali o
               vseh amandmajih, ko je pa časa zmanjkalo, smo pa nehali razpravljati. Jaz sem kar
               vesel, predsednica, da dopuščate, bom rekel širino razprave, tako kot ste jo
               dopustili pri Pozitivni Sloveniji. Strinjam se s takšnim načinom. Težko pa je
               poslušati že šesto leto zlorabe gospe Potrata z vidika proceduralnih predlogov, kar
               bo naredila tudi po mojem nastopu. Zdaj to lahko pričakujemo.</p>
               <p>Veste, govoriti o knjižnem jeziku, gospa Potrata, vse lepo in prav, ampak jaz
               mislim, da imate v koaliciji kar veliko dela, da to počnete. Tudi če komu ni
               slovenščina materni jezik, ga bom jaz skušal razumeti v tem državnem zboru, ker gre
               za poslanca, tako da ni nobene potrebe, da se vtikate v knjižni jezik in razlagate
               tukaj neko zgodbo mlajšim poslancem, kar se tiče mojih učencev in študentov. Jaz sem
               na njih ponosen, vi pa raje sodite svoje, pa sebe pa svoje zakone, berite, ni
               potrebno potem.</p>
               <p>Kar se tiče samega zakona oziroma amandmaja, o katerem govorimo. Jaz bom rekel tako,
               minister, saj je vse lepo in prav, oba skupaj sva sedela na vladi, v prejšnji vladi,
               vendar zadnji zakon s področja zdravstva je spisala gospa Zofija Mazej Kukovič. Noben
               zdravstveni minister v Pahorjevi vladi, in tudi ne vi v prejšnji vladi in sedanji
               vladi niste prinesli še enega zakona. To je sedaj edini zakon in ta zakon pravzaprav
               dviguje davke, recimo po domače, prispevne stopnje ali kakorkoli. To je najlažje. To
               je daleč daleč najlažje narediti. To zna narediti vsakdo. Precej težje pa je narediti
               red v zdravstvu. To je tisto, kar je problematična zadeva. Tukaj imam jaz težave s
               podporo takemu zakonu in seveda ga ne bom podprl oziroma naše amandmaje ja.</p>
               <p>Kar pa se tiče gospe Potrata, ki ima vedno težave z menoj, ja stran glejte, saj ni
               treba mene gledati. Jaz sem ponosen tudi na mlajše kolege, če kaj povzamejo pa meni
               kdaj. In nič hudega ni, če to naredijo. Boljše bo, če se ukvarjate z zakonodajo, za
               kar ste plačani, in ne z menoj in z mojimi kolegi. No, izraba poslovniškega predloga
               pa sledi. Hvala lepa.</p>
            </sp>
            <sp xml:id="SDZ6-Redna-18-2013-10-25.sp113">

               <speaker>PODPREDSEDNICA ROMANA TOMC:</speaker>

               <p>Izvolite repliko, mag. Potrata.</p>
            </sp>
            <sp xml:id="SDZ6-Redna-18-2013-10-25.sp114">

               <speaker>MAG. MAJDA POTRATA (PS SD):</speaker>

               <p>Gospa podpredsednica, vi ste meni dali besedo po tistem, ko sta dva poslanca vaše
               poslanske skupine zahtevala od mene opravičilo. Torej sem reagirala na tisto, kar je
               bilo zahtevano. Na postopkovno replicirati nisem mogla in potem ste me ukorili, češ,
               spet ste izrabili postopkovno. Jaz danes še nisem ničesar, zato je beseda spet pred
               tem popolnoma neopravičena, ampak kaže samo na vašo pristranskost do mene, ki sem jo
               zaznala že velikokrat in vas na to tudi opozorila.</p>
               <p>Gospoda Gorenaka nočem razočarati in se bom oglasila zaradi tega, ampak vam moram
               povedati, da vam repliciram zaradi tega, ker se name pogosto obračajo ljudje, ki
               pričakujejo, da bom reagirala, kadar raven govora v Državnem zboru zdrsne pod raven
               zbornega jezika. In ko sem bila nekajkrat že vprašana, kako ocenjujem jezikovno raven
               v Državnem zboru in kako poslanke in poslanci govorijo, sem rekla, da različno. Sodim
               namreč, da jezik izraža vsakega človeka posebej, zato gospodu Gorenaku ne zamerim, če
               uporablja pogovorni ali pogosto celo narečni jezik. On že ve, zakaj to raven
               uporablja. Ampak dejstvo je, da bi v Državnem zboru, v javnem prostoru kot
               predstavniki zakonodajne veje oblasti morali govoriti zborno. In če bi zahtevali
               zborno govorico, potem bi imeli v tem državnem zboru v tem sklicu veliko dela.
               Nedopustno se mi pa zdi, da se kdo spotika ob govor tistega, ki mu slovenščina ni
               materinščina. Izpolnil je prvi pogoj, da je v državnem zboru, se naučil slovenščine,
               pravim pa, da jaz ne vem, ali obstaja bistvena razlika med tem, da nekdo, ki mu je
               slovenščina materinščina, ne uporablja zbornega jezika, ali če tega jezika ne
               uporablja nekdo, ki mu slovenščina ni materinščina. Jaz upam, da sem bila dovolj
               nazorna pri tem. Gospod Gorenak, pa lahko odkimava kolikor hoče, ampak dejstvo je, da
               če se kdo spotika ob koga, potem se gospod Gorenak ob mene pogosto, se do mene vede
               paternalistično. In povedala sem že, da je v starih demokracijah takšno obravnavanje
               poslanskih kolegic nedopustno. Pojdite si pogledat kakšno lekcijo lepega vedenja je
               dobil ...</p>
            </sp>
            <sp xml:id="SDZ6-Redna-18-2013-10-25.sp115">

               <speaker>PODPREDSEDNICA ROMANA TOMC:</speaker>

               <p>Gospa Potrata, če drugega ne, 3 minute so minile ...</p>
            </sp>
            <sp xml:id="SDZ6-Redna-18-2013-10-25.sp116">

               <speaker>MAG. MAJDA POTRATA (PS SD):</speaker>

               <p>... ja, samo stavek bom zaključila. Kakšno lekcijo je dobil predsednik Velike
               Britanije ...</p>
            </sp>
            <sp xml:id="SDZ6-Redna-18-2013-10-25.sp117">

               <speaker>PODPREDSEDNICA ROMANA TOMC:</speaker>

               <p>... izvolite ...</p>
            </sp>
            <sp xml:id="SDZ6-Redna-18-2013-10-25.sp118">

               <speaker>MAG. MAJDA POTRATA (PS SD):</speaker>

               <p>... ko se je tako vedel do poslanke.</p>
            </sp>
            <sp xml:id="SDZ6-Redna-18-2013-10-25.sp119">

               <speaker>PODPREDSEDNICA ROMANA TOMC:</speaker>

               <p>Gospa Potrata, po poslovniku je replika namenjena temu, da poveste, kje ste bili
               narobe razumljeni. Vi ste si tokrat repliko privoščili za dajanje učnih uric meni in
               kolegom. Jaz upam, da se to v bodoče ne bo dogajalo, če pa se že bo, prosim bodite
               vsaj do vseh enako kritični.</p>
               <p>Gospod Tanko želite? Postopkovno.</p>
               <p>Izvolite, gospod Tanko.</p>
            </sp>
            <sp xml:id="SDZ6-Redna-18-2013-10-25.sp120">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Če bi prebrali 4. člen Poslovnika Državne zbora, bi videli, da v prvem odstavku
               piše, da Državni zbor posluje v slovenskem jeziku. Slovenski jezik ima tudi narečja,
               ne piše v izbornem knjižnem jeziku, ampak v slovenskem jeziku. In slovenska narečja
               so sestavni del slovenskega jezika. Ni pa sestavni del slovenskega jezika tisto, na
               kar je opozoril gospod Gorenak. In če že zahtevate od drugih poslancev, predvsem od
               naše poslanske skupine, da govorijo v izbornem slovenskem jeziku, knjižnem jeziku,
               maternem jeziku, potem velja za poslovanje Državnega zbora Poslovnik Državnega zbora.
               In dobro bi bilo, da v koaliciji, gospa Potrata, vi imate izkušnje z izobraževanjem,
               tudi predvsem s področja slovenskega jezika, naredite kakšne urice in dodelate to
               materijo. Nedostojno pa je, da oporekate razprave poslancem, ki govorijo v slovenskem
               jeziku, v tistem, ki ga v tistem področju, od koder prihajajo, govorijo. To se mi pa
               zdi žaljivo do kogarkoli tukaj. Mi smo strpni in prenašamo tudi takšne razprave, ki
               niso v slovenskem jeziku, ne protestiramo, vi pa se obregnete ob to, če kdo uporabi
               kakšen slengovski del v svoji razpravi ali pa mu je nekoliko bližja razprava in govor
               v dialektu.</p>
               <p>Zato predlagam, spoštovana gospa Potrata, da če že govorite o čemerkoli, da najprej
               dobro preberete Poslovnik Državnega zbora in pogledate, kaj piše v 4. členu
               Poslovnika, čisto na začetku med tistimi uvodnimi določbami. Hvala lepa.</p>
            </sp>
            <sp xml:id="SDZ6-Redna-18-2013-10-25.sp121">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Naslednji ima besedo gospod Čuš. ... <stage>/ oglašanje iz dvorane/</stage>...</p>
               <p>Gospa Potrata, gospod Tanko je posebej omenil, da se sklicuje na 4. člen Poslovnika
               Državnega zbora. Jaz razumem, da je bil to postopkovni predlog.</p>
               <p>Izvolite, gospod Čuš, imate besedo.</p>
            </sp>
            <sp xml:id="SDZ6-Redna-18-2013-10-25.sp122">

               <speaker>ANDREJ ČUŠ (PS SDS):</speaker>

               <p>Hvala lepa.</p>
               <p>Ker je v vmesnem času potekalo kar nekaj interakcij, dovolite, da se tudi sam
               odzovem na le-te, čeprav se tudi sam dobro zavedam, da so danes tema amandmaji k
               zakonu s področja zdravstva.</p>
               <p>Gospa Potrata, sam vas osebno zelo spoštujem, in ne zdi se mi smiselno, da se zdaj
               tu prerekamo o nekih takšnih otroških zadevah, bom rekel. Ste pa tudi vi zelo
               problematični z vidika tega, kaj učite druge ali mlade, saj ste a priori proti vsemu,
               kar pride iz vrst SDS in bi se tudi vi morali malo vprašati kaj in kako.</p>
               <p>Sam gospoda Jazbeca iz vrste Pozitivne Slovenije zelo spoštujem, je odličen kirurg,
               ga moram pohvaliti, mislim, da me je leta 2002 operiral na roki in sem mu za to vedno
               hvaležen, ampak o določenih vprašanjih, tudi danes, pa se očitno ne strinjava. Danes
               so predstavniki koalicije govorili o solidarnosti, medsebojni pomoči in razumevanju,
               ampak dajte mi kot predstavniku mladih nekaj razložiti. To, kar ste vi zdaj
               ustvarjali ves čas samostojne države, povzročili ste to, da vsak novorojenec, ki
               pride na svet, ima 8 tisoč evrov pufa, potem pa sami zahtevate solidarnost,
               sodelovanje in razumevanje. Mislim, da ste vi tisti, ki bi se kot prvi morali vsem
               mladim in mladim, ki še prihajajo, opravičiti, da ste živeli na preveliki nogi in ste
               porabili več, kot ste ustvarili. To je temeljni problem. Tukaj bi, mislim da, morali
               precej več razpravljati.</p>
               <p>Kar se tiče področja zdravstva in teh ukrepov in amandmajev naše poslanske skupine.
               Sam sem prepričan, da je precej notranjih rezerv na področju zdravja. Ta zakonodaja,
               ta interventni zakon se mi zdi samo ohranjanje trenutnega stanja, torej tega statusa,
               in zadolževanje na račun mladih. Prej sem povedal, koliko je vsak zadolžen. Če sem
               prej pravilno razumel razpravo iz vrst Pozitivne Slovenije, ki se je pohvalila, da je
               razumela ta problem in tudi znižala breme za mlade, torej študente in za vse
               brezposelne, bi vam morali sedaj čestitati in se vam zahvaliti, ker nam boste dodatno
               na leto vzeli samo 4 milijone evrov. Mislim, da bi se morali vsi lotiti reševanja
               sistemsko, ne pa da ohranjamo trenutni status in še malo vzamemo davkoplačevalcem in
               davkoplačevalkam. Saj to je najlažje. Celotna vlada se loteva reševanja problematike
               na povsem napačnih koncih. Vse morajo plačati mladi. In puf, tega bodo plačali mladi.
               Sami vemo, da 10 % letnega proračuna namenimo samo za obresti, in to raste. Tisti
               ljudje, ki so odgovorni za to, tudi v zdravstvu, pa ne odgovarjajo prav nič. To je
               osnovni problem. Živimo na puf. Tisti, ki krade, pa lepo živi, pa za to ne bo
               odgovarjal.</p>
               <p>Še enkrat, ocenjujem ta zakon kot gasilsko akcijo na horuk, ki bo za eno leto ali
               dve leti ohranila trenutno stanje, potem pa bo tako prišel spet nov minister in spet
               bo imel iste težave. Meni se zdi to horuk akcija, ki ne bo prinesla želenega, temveč
               bo samo dodatno obremenila tiste, ki imajo že tako najmanj.</p>
            </sp>
            <sp xml:id="SDZ6-Redna-18-2013-10-25.sp123">

               <speaker>PODPREDSEDNICA ROMAN TOMC:</speaker>

               <p>Hvala lepa.</p>
               <p>Dr. Andreja Črnak Meglič, izvolite.</p>
            </sp>
            <sp xml:id="SDZ6-Redna-18-2013-10-25.sp124">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>Meni je zelo žal, da se nočemo in nočemo razumeti, ampak razumem. Zdravstvo je zelo
               kompliciran sistem. Ko pravite o sistemu, da se pretirano obremenjujejo mladi. Pa
               narediva zelo enostaven matematičen račun. Mladi kolega pri 26 letih, ki dela in
               prejema minimalno plačo, bo plačal 105 evrov v zdravstveno blagajno, študent 14, ob
               tem da ga država, ker potrebuje, tukaj ni nobenega dvoma, izobraženo delovno silo,
               podpira pri tem študiju z brezplačnim šolanjem, s študentsko prehrano, s
               subvencioniranjem bivanja v študentskih domovih in tako naprej. Če govorimo o mladi
               generaciji, moramo biti eksaktni. Imamo mlade, ki delajo, in imamo mlade, ki
               študirajo. To se pravi, je ta argumentacija, ki je bila uporabljena, popolnoma
               napačna.</p>
               <p>Drugič. Povedala sem zelo jasno, da nujno in krvavo potrebujemo prenovo
               zdravstvenega sistema, zato je bil na predlog SD na Odboru za zdravstvo sprejet
               sklep, da bomo najkasneje marca v Državnem zboru imeli nov zakon o zdravstvenem
               zavarovanju. Ampak to, kar pa trdim, pa je, da je sistem, ki ga je ubral minister v
               tem zakonu, se pravi širitev zavarovalnih osnov in postopno izenačevanje višine
               prispevkov, s tem pa prava in pravična socialna država in prava solidarnost, pa
               pravilna. Pa vidimo, da imamo že sedaj probleme. Že sedaj imamo probleme, ker je to
               treba izkrivljati in izolirano prikazovati. Ne bo šlo, kolegi!</p>
               <p>Dejstvo je, da si vsi želimo enako kvalitetno ali pa še bolj kvalitetno zdravstvo,
               kot smo ga imeli, in hvala bogu nam ga je uspelo ohraniti. Hvala bogu, tudi na račun
               prizadevnega dela zdravstvenih delavcev. Ampak moramo se zavedati, da enostavno je
               treba narediti sistem boljši, bolj pravičen in pa tudi transparenten glede na višino
               prispevkov. In samo to je namen. Kot sem rekla, v 8. členu smo se zavedali, da je
               treba graditi na večji postopnosti, zato smo storili korak nazaj. Ampak ne bomo pa
               odstopili od osnovnega namena zakona. To pa je, graditi sistem, ki bo bolj pravičen
               in solidaren. Hvala.</p>
            </sp>
            <sp xml:id="SDZ6-Redna-18-2013-10-25.sp125">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo razpravljati? Samo eno roko vidim.</p>
               <p>Gospod Tanko, imate besedo.</p>
            </sp>
            <sp xml:id="SDZ6-Redna-18-2013-10-25.sp126">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>No to, da stremimo k lepši, boljši pravičnosti, s tem se strinjam, gospa Črnak
               Meglič. Pa tudi bi se strinjal s tem, če bi bolj umirjeno povedali, ne tako po moško.
               Vendar bi pričakoval, predno se odpre razprava okrog teh stvari, tudi glede
               varčevanja, vsaj nekaj elementarnega razumevanja o pravičnosti. Ni še mesec tega, kar
               ste v tem državnem zboru predstavili projekt nadzorovanja likvidacije dveh slovenskih
               bank, se pravi Probanke in Faktor banke. In tam je bilo povedano, da bodo neto
               stroški 400 milijonov evrov oziroma 200 evrov na prebivalca Republike Slovenije.
               Toliko bo zagotovil za to državni proračun. S temi 200 evri bo obremenjen tudi
               nezaposlen državljan, tudi nezaposlen državljan. In ta denar bo šel za poplačilo
               tistih, ki imajo 100 tisoč ali več evrov depozita v teh dveh bankah. Je to pravično?</p>
               <p>Dodatno, če prav razumem gospo Črnak Meglič, boste tega brezposelnega študenta
               obremenili še s 125 evri na letni ravni. Brezposelnega študenta. To se pravi, 300.
               Učinek tega zakona tukaj je desetino tistega, kar boste zagotovili za tiste, ki imajo
               več kot 100 tisoč evrov v teh dveh bankah. Desetino tistega oziroma niti desetino ni.
               Je to pravično?</p>
               <p>Ko govorimo o pristopu k reševanju nekih problemov, potem moramo vzeti širšo sliko
               in varčevati tudi tam, na drugih področjih, da bomo lahko urejali te zadeve. Ne
               moremo pa na eni strani zagotoviti nekim osebam vse, in tisto tudi, kar jim po zakonu
               ne pripada, na drugi strani pa jamramo, kako nam neki sistemi ne delujejo. To ni
               pošteno. To ni pravično. Takih pravičnih primerov imamo v časih, ko ste Socialni
               demokrati glavna ali pa pomembna stranka koalicije, veliko, preveč. Tudi pri
               socialnih zadevah se je to že zgodilo, tudi to sodi v to kategorijo, čeprav gre za
               pokrivanje zdravstva. To ni pravično, in to ni enakomerna ali pa pravična
               porazdelitev bremen po strukturi, piramidi državljanov Republike Slovenije. Ni.</p>
               <p>Jaz bi razumel, da se pristopa k razširitvi osnove za prispevke v zdravstvu v
               primerih, ko so izčrpane notranje rezerve: na področju zdravil, na področju
               organizacije zdravstva, na področju ovrednotenja zdravstva in tako naprej. Pa saj ni
               povečanje prispevka in osnove edini ukrep, ki ga moramo izvesti, da bo zdravstvo
               funkcioniralo. Ni to edini ukrep. Povišanje prispevkov je najbrž zadnji ukrep, ki se
               ga lahko lotimo. Prvi ukrep so zagotovo racionalizacije. Prvi ukrep je čiščenje
               nepotrebnih stroškov. Prvi ukrep je zagotovo reorganizacija med osnovno, sekundarno
               in terciarno ravnijo. Ker so tam tudi strukturirani stroški po posameznih zadevah na
               tak način. In marsikaj se opravlja na predragi ravni iz neznanih razlogov, ne opravi
               se na primarni in tako naprej. Zelo težko se tu borimo oziroma podpremo rešitve, ki
               so v temeljnem nasprotju z nekaterimi ukrepi, ki ste jih že sprejeli v zadnjem
               mesecu. Ne bom rekel na začetku maja meseca, ampak zdaj sredi septembra. In tam ste
               podarili 400 milijonov evrov tistim, ki neobhodno denarja za preživetje ne
               potrebujejo, zato ker imajo več kot 100 tisoč garantiranih evrov v teh dveh bankah.
               Tu pa lovimo evre in milimetre in tisto, kar je za decimalno vejico, pri nekem dijaku
               ali pa neki osebi. Bolj je ta oseba ogrožena in težje pride do službe, večji užitek
               imate, očitno, da jo obremenjujete. Večji užitek, očitno! Predlagam, da pri tem, kar
               počnete s temi reformami na področju zdravstva, sociale in kjerkoli se jih boste še
               lotili, najprej pogledate, komu ste kaj podarili v tistem mesecu, potem pa poglejte
               še, koliko boste koga dodatno obremenili. Pa damo lahko vmes – po nepotrebnem. In tu
               imamo tak primer. Nekaterim plačujemo za luksuz, drugim jemljemo pri preživetju.
               Nekdo, dijak, ki nima službe, študent, ki ni končal, pa nima službe – kako ga boš
               obremenil, s čim? Njegovega očeta in mamo boš obremenil! Ja, kaj pa mislite?! Pri
               Factor banki boste koga obremenili? Ali pa komu ste podarili? 100 tisoč evrov
               depozita nima vsak! ... <stage>/ oglašanje v dvorani/</stage>... Seveda je, ker je povezano eno z
               drugim. Ker so blagajne povezane, državni proračun pokriva eno ali drugo. Eno ali
               drugo! Iz javnih sredstev gre eno ali drugo! In če tako razporejate javna sredstva v
               tako ekstremne primere, potem je nekaj narobe z ukrepi, ki jih sprejemate, in
               predlogi, s katerimi prihajate pred Državni zbor. Zagotovo je nekaj narobe. Vi
               urejate kastni sistem. Imate najvišjo kasto, ki je nedotakljiva. In tam se ne more
               nič zgoditi, nobenega varčevanja, če se slučajno kje kaj podre, se mu z javnimi
               sredstvi pokrije. In potem imate spodnjo kasto, ne vem, parije, po indijsko, mislim,
               da je spodnja kasta, ki jim je treba pobrati pa čisto vse. In to je socialno pravičen
               ukrep! Hvala lepa.</p>
            </sp>
            <sp xml:id="SDZ6-Redna-18-2013-10-25.sp127">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Han, izvolite, proceduralno.</p>
            </sp>
            <sp xml:id="SDZ6-Redna-18-2013-10-25.sp128">

               <speaker>MATJAŽ HAN (PS SD):</speaker>

               <p>Gospa podpredsednica, vem, da je Jože Tanko vaš šef in da imate organizacijo stranke
               takšno pač, kakršno imate. Ampak ko sedite na tem mestu, ki je za moje pojme
               spoštljiv, je treba imeti za vse enake vatle. Gospod Jože Tanko ta moment ni nič
               govoril o vsebini tega amandmaja, temveč nas je poučeval, kaj je treba narediti, in
               še več, žalil moji kolegici tule za mano, gospo Andrejo Črnak Meglič, da se ne zna
               pogovarjati oziroma da govori nekako po moško in naj zniža ton glasu. Jaz bi lahko
               rekel za nekatere njegove kolege, da bi bilo tudi dobro, da bi kdaj kak ton znižali
               in bi se normalno pogovarjali. Če bomo prišli na ta nivo v državnem zboru in če ne
               boste ljudje, ki sedite na teh mestih, ukrepali, potem je mene resnično strah.</p>
               <p>In še nekaj, gospod Jože Tanko, ko govorite, kaj mi vse delamo, je bilo zanimivo
               poslušati dva dni nazaj vaše razprave na Odboru za finance, ko ste se borili za tiste
               ljudi, ki so špekulativne dokumente in programe kupovali, tako imenovane hibridne
               obveznice, ker so imele večje donose, ker so imeli doma po 100 tisoč evrov, po 200
               tisoč evrov, da so kupovali obveznice, ki prinašajo bistveno več kot navadne
               obveznice ali depozit! Za tiste ste se borili in ste hoteli obremeniti vse
               davkoplačevalce v tej državi. Zato je bilo v redu, ker so nekateri vaši člani
               kupovali te hibridne obveznice. Danes, ko se pa pogovarjamo o drugih zadevah, je pa
               seveda vse narobe. Imejte enake vatle za vse!</p>
               <p>Gospa podpredsednica, vas pa opozarjam in vas predvsem prosim, da opozorite tudi
               Jožeta Tanka, kljub temu da je vaš šef, kadar žali moje kolegice. Hvala lepa.</p>
            </sp>
            <sp xml:id="SDZ6-Redna-18-2013-10-25.sp129">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Bom opozorila, kadar bom zaznala žalitev. Tokrat žalitve po mojem mnenju ni bilo.
               Gospod Han, bi pa imela nekaj pripomb glede tega vašega proceduralnega predloga.
               Mislim, da je prav, da malce umirimo tole razpravo in nadaljujemo z razpravljavcem
               gospodom Simčičem. Postopkovno?</p>
               <p>Izvolite, potem imate prednost, gospod Tanko.</p>
            </sp>
            <sp xml:id="SDZ6-Redna-18-2013-10-25.sp130">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Ker ste zdaj navedli neko zadevo, ki je bila na odboru pred nekaj dnevi, in če jo
               komentirate, bi lepo prosil, da poveste natančno, kaj se je tam dogajalo. Mi smo
               predlagali amandmaje k tistemu zakonu. Predlagali smo, da se razkrijejo vsi tisti, ki
               imajo v bankah, ki so v nadzorovani likvidaciji ali stečaju ali potrebujejo javna
               sredstva za delovanje, da vemo, za koga se da denar. V kratkem času ste vi drugič
               nasprotovali taki rešitvi, da bi prišlo do obelodanitve tistih, ki potrebujejo javni
               denar ali pa bomo za njih zagotovili ta denar. Tudi pri Factor banki in Probanki se
               je to zgodilo. Niste podprli sklepa. Zato mislim, da je nekorektno, da nas
               obtožujete, kaj mi zagovarjamo in katere rešitve podpiramo. Transparentnost, javnost,
               preglednost, postopke proti tistim, ki so te nepravilnosti povzročili, gospod Han. Vi
               temu nasprotujete. Tudi rešitev v zakonu, ki smo jo predlagali, dopolnitev, gre v to
               smer. Preiskovalna komisija ne more do podatkov. Vi to ščitite s temi rešitvami, ki
               so tam, ki ste jih tam blokirali. In to je problem.</p>
            </sp>
            <sp xml:id="SDZ6-Redna-18-2013-10-25.sp131">

               <speaker>PODPREDSEDNICA ROMANA TOMC:</speaker>

               <p>Dobro, gospod Tanko. Gospod Han, bomo prekinili postopkovne predloge na tem mestu in
               se ne bomo več pogovarjali o tem, kaj se je dogajalo, tako kot tudi del vašega
               predloga ni bil postopkovni predlog. Oba sta zlorabila poslovnik. Prekinjamo te
               postopkovne predloge o zadevah, ki so se dogajale na nekih odborih. Nadaljujemo z
               razpravo o amandmaju k 8. členu.</p>
               <p>Izvolite, gospod Simčič.</p>
            </sp>
            <sp xml:id="SDZ6-Redna-18-2013-10-25.sp132">

               <speaker>IVAN SIMČIČ (NeP):</speaker>

               <p>Hvala lepa, za besedo.</p>
               <p>No, pa se vrnimo nazaj k zakonu o zdravstvenem varstvu. Lep pozdravljena
               podpredsednica in minister, spoštovane kolegice in kolegi! Ko govorimo o zdravju,
               govorimo o vrednotah in mislim, da je številka ena vrednota o zdravju. Zmeraj je
               treba uvesti nove davke, nove prispevke in zmeraj se od nekoga nekaj črpa. Pri
               dokumentaciji, ki smo jo dobili na mize glede omenjenega zakona, se pa zmeraj nekomu
               prilagajamo. Delež zasebnih izdatkov je na ravni Evropske unije, ko govorimo o
               izdatkih. Nismo se pa na področju gospodinjstev še izenačili z Evropsko unijo. Kdaj
               se bomo s plačami? To je nagradno vprašanje. Če grem nazaj na 8. člen, o katerem
               danes razpravljamo. Govorimo o brezposelnih osebah. Govorimo o armadi brezposelnih
               oseb – 21 tisoč. Kako se pa z njimi upravlja, se vidi iz predloga. Doslej 14,17 evra,
               predlog 31,81 evra, zdaj smo se pa spustili na 22,50 evra. In na koncu je oseba
               brezposelna in pade na breme staršev, če jih oseba ima, če so zaposleni, če niso celo
               že upokojenci. Kaj bomo dosegli s tem, je spet vprašanje, na katerega bomo lahko
               odgovorili čez pol leta, leto dni. In če nekoliko pogledam realnost, da, spuščamo se
               na mlade, na espeje in na občine, ko govorimo o tujcih. In govorimo o aktivnih
               prihodkih. Ampak pri njih je lahko črpati. Pri tistih, ki pa nimajo evra na mesec, je
               pa težko dobiti 20 evrov. Še prejšnja varianta 14 bi lahko ostala.</p>
               <p>Moje mnenje je, in če se vrnem nazaj na vrednoto zdravja, nekomu jo tukaj zelo zelo
               krajšamo oziroma ga oškodujemo. Hvala lepa.</p>
            </sp>
            <sp xml:id="SDZ6-Redna-18-2013-10-25.sp133">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo razpravljati k 8. členu? Ne.</p>
               <p>Prehajamo na razpravo o 22. členu in amandmaju k 22. členu, ki so ga vložile
               poslanske skupine koalicije, stranke Pozitivna Slovenija, Socialni demokrati,
               Državljanska lista in DeSUS. Želi kdo razpravljati?</p>
               <p>Če ne želi nihče razpravljati, potem zaključujemo tudi razpravo o tem členu in
               amandmaju.</p>
               <p>Prehajamo na zadnji člen, o katerem bomo razpravljali. In sicer je to 23. člen in
               amandma poslanskih skupin SDS in NSi. Želi kdo razpravljati? Vidim samo eno željo.</p>
               <p>Izvolite gospod Grill, imate besedo.</p>
            </sp>
            <sp xml:id="SDZ6-Redna-18-2013-10-25.sp134">

               <speaker>IVAN GRILL (PS SDS):</speaker>

               <p>Hvala lepa, spoštovana gospa podpredsednica.</p>
               <p>S tem amandmajem smo skušali nekako ta zakon, ki verjamem, da bo sprejet, nekoliko
               podaljšati, da ne bi povečali prispevkov tudi samostojnim podjetnikom. Ves čas se v
               razpravah poudarja, kako je pomembno, da bomo oživljali naše gospodarstvo, kako je
               pomembno, da bomo imeli nova delovna mesta, vendar izplen vseh teh prizadevanj, pa
               verjamem, da so nekatera tudi iskrena, žal ni obrodil sadov. Ne verjamem, da bodo
               podjetja, predvsem tista, ki zaposlujejo večje število ljudi, uspela v nekem
               relativno kratkem času, to je obdobje nekaj mesecev, let, zagotoviti dodatna delovna
               mesta, kjer se bodo lahko naši ljudje, mladi ali pa tudi tisti s podjetniškim
               idejami, lahko zaposlili. In zakaj sedaj s spremembami tega zakona, tudi tistim, ki
               se mogoče bodo odločali ali pa bi se odločali, da gredo na samostojno pot, že na
               samem začetku še dodatno zasoliti, povečati tiste stroške, ki jih bodo tudi morali
               plačevati.</p>
               <p>Zato predlagamo, da se obračunavanje večje stopnje prispevka za zdravstveno
               zavarovanje za eno leto podaljša. Prepričan sem, da marsikdo, ki je sedaj v nekem
               premisleku, obdobju, da gre na samostojno podjetniško pot, ker se mu zdi brezupno
               oziroma je stanje takšno, da ne verjame, da bo dobil zaposlitev, da si bo poiskal
               možnost zaslužka s samostojnim podjetništvom. Vendar poglejte, ko si bo nekdo takoj,
               ko ima to željo, nekako izračunal, kaj vse bo moral plačevati, ne da bi imel prihodka
               1 evro, ga bo, verjemite mi, ta volja, ta želja minila. Zato bi bilo zelo, zelo
               spodbudno, da se za eno leto takim to tudi podaljša. In ne nazadnje, poglejte, tudi
               samostojni podjetniki, ki jih dejansko vsa ta kriza najbolj tepe, največkrat so bili
               žrtve neplačnikov, največkrat so tudi žrtve slabega bančnega sistema, da ne govorim o
               vseh podražitvah, od vinjet, do tega, onega, tretjega, ki so se v tem obdobju tudi
               dogajale, se ravno ta segment, ki je pomemben del našega gospodarstva, bremeni. Žal
               oni nimajo izbire. Nimajo zaposlitve drugje, tukaj iščejo svoje poslovne priložnosti
               in jim na ta način tukaj zadevo otežujete.</p>
               <p>Zato predlagam, da se ta amandma, ki smo ga vložili, podpre. Jaz sem prepričan, da
               ne bo bistveno prispeval k temu, da bi se prihodek ali priliv v zdravstveno blagajno
               zmanjšal, prepričan pa sem, da marsikdo, ki bo mogoče tudi zaradi takšnih povečanih
               stroškov okleval, da se poda na samostojno podjetniško pot, mogoče na ta način zbral
               pogum in šel. Več bo takih ljudi, prej bomo iz te situacije, v kateri smo, tudi
               uspešno izšli. Dajmo tem pomagati in bo za vse skupaj boljše. Hvala lepa.</p>
            </sp>
            <sp xml:id="SDZ6-Redna-18-2013-10-25.sp135">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo razpravljati na tej točki?</p>
               <p>Gospod Čuš, izvolite.</p>
            </sp>
            <sp xml:id="SDZ6-Redna-18-2013-10-25.sp136">

               <speaker>ANDREJ ČUŠ (PS SDS):</speaker>

               <p>Hvala lepa za besedo.</p>
               <p>Sam bi se pridružil pobudi in besedam gospoda Grilla. Žal nekako ne morem razumeti
               paradigme te vlade, ki tolče po žepih predvsem tiste, ki nekaj ustvarjajo. Glede na
               to, da se bistveno zvišuje tudi prispevek za samostojne podjetnike, bi vseeno rad
               povedal, da so ti v tem obdobju vlade Alenke Bratušek bili že res nenormalno udarjeni
               po žepu. Gre za vrsto davkov: davek na dodano vrednost, dražje vinjete in prevozi,
               pripravlja se daven ne nepremičnine in potem želimo mi v Sloveniji vzpostaviti neko
               okolje, kjer bi ljudje lahko ustvarjali in imeli vso svobodo, da seveda uresničijo
               svoje potenciale.</p>
               <p>Po drugi strani pa poglejmo drug paradoks. Država, torej Slovenija spodbuja
               ustanavljanje samostojnih podjetnikov, zdaj pa bomo ta denar vračali v proračun preko
               višjih prispevkov. Meni se zdi, da je to dokaz, da je politika Vlade Alenke Bratušek
               brezidejna in samo krpa, kar se krpati da. Po drugi strani pa me ta zaničevalen odnos
               do subjektov, ki ustvarjajo, torej espeji in tudi druge firme, ki so utrpele te
               posledice skozi vedno višja bremena, žalosti, ker gospodarstvo je tisto, ki bi lahko
               Slovenijo popeljalo iz krize, ampak ustvarjamo pa tako okolje, ki nam ni najbolj v
               ponos. Po drugi strani gospodarstvo financira tudi naše plače, financira zdravstvo in
               delovanje celotnega javnega sektorja, ob tem pa tudi omogoča, da je Slovenija
               socialna država oziroma naj bi bila.</p>
               <p>Zato se tudi sam pridružujem temu pozivu in upam, da boste, jaz verjamem, da še
               nekaj glasov razuma v koaliciji, ki verjamejo in so prepričani, da je gospodarstvo
               tisto, ki to reši, podprlo naš amandma. Hvala.</p>
            </sp>
            <sp xml:id="SDZ6-Redna-18-2013-10-25.sp137">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Če ne želi nihče več razpravljati, potem zaključujemo to razpravo in bomo o
               amandmajih v skladu s časovnim potekom odločali čez pol ure, to se pravi ob
               13.35.</p>
               <stage type="time">(Seja je bila prekinjena ob 13.09 in se je nadaljevala ob 13.33.)</stage>
            </sp>
            <sp xml:id="SDZ6-Redna-18-2013-10-25.sp138">

               <speaker>PODPREDSEDNICA ROMANA TOMC:</speaker>

               <p>Spoštovane kolegice poslanke in kolegi poslanci, nadaljujemo s prekinjeno sejo zbora.
               Prehajamo na glasovanje zbora o predlogih odločitev. Še pred tem vas prosim, da
               preverite delovanje vaših glasovalnih naprav in opozorite, če je kaj narobe. <title>Nadaljujemo z 2. točko, to je z obravnavo Predloga zakona o spremembah in dopolnitvah Zakona o
                  zdravstvenem varstvu in zdravstvenem zavarovanju po nujnem postopku.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženih amandmajih,
               ki ga bomo opravili na podlagi pregleda vloženih amandmajev z dne 25. 10. 2013, ki
               ste ga prejeli tudi na E-klop.</p>
               <p>Najprej bomo obravnavali 5. člen, h kateremu imamo vložene tri amandmaje in o njih
               bom razpravljali in glasovali po vrstnem redu, tako da bomo naprej razpravljali o
               amandmaju poslanskih skupin SDS in NSi. Želi kdo obrazložiti glas? Če ne želi,
               prehajamo na glasovanje. Samo trenutek.</p>
               <p>Gospod Han, morda drugič prej, ampak vseeno. izvolite.</p>
            </sp>
            <sp xml:id="SDZ6-Redna-18-2013-10-25.sp139">

               <speaker>MATJAŽ HAN (PS SD):</speaker>

               <p>Se opravičujem, ampak pred glasovanjem bi zahteval pet minut pavze v imenu poslanske
               skupine. Hvala.</p>
            </sp>
            <sp xml:id="SDZ6-Redna-18-2013-10-25.sp140">

               <speaker>PODPREDSEDNICA ROMANA TOMC:</speaker>

               <p>Odrejam pet minut pavze. Nadaljujemo ob 13.41.</p>
               <stage type="time">(Seja je bila prekinjena ob 13.36 in se je nadaljevala ob 13.40.)</stage>
            </sp>
            <sp xml:id="SDZ6-Redna-18-2013-10-25.sp141">

               <speaker>PODPREDSEDNICA ROMANA TOMC:</speaker>

               <p>Nadaljujemo prekinjeno sejo.</p>
               <p>Sprašujem vodjo poslanske skupine, ali želi obrazložiti odločitev poslanske skupine?
               <stage>(Ne želi.)</stage></p>
               <p>Nadaljujemo z glasovanjem. Glasujemo o amandmaju SDS in Nove Slovenije k 5. členu.</p>
               <p>Glasujemo. Navzočih je 80 poslank in poslancev, za je glasovalo 34, proti 44.</p>
               <p><stage>(Za je glasovalo 34.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na glasovanje o drugem amandmaju k 5. členu, ki ga je vložila Poslanska
               skupina Slovenske ljudske stranke.</p>
               <p>Glasujemo. Navzočih je 84 poslank in poslancev, za je glasovalo 32, proti 49.</p>
               <p><stage>(Za je glasovalo 32.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Glasujemo še o tretjem amandmaju k 5. členu, katerega predlagatelji so Poslanska
               skupina Pozitivne Slovenije, Poslanska skupina Socialnih demokratov, Poslanska
               skupina Državljanske liste in Poslanska skupina DeSUS.</p>
               <p>Glasujemo. Navzočih je 84 poslank in poslancev, za je glasovalo 72, proti 2.</p>
               <p><stage>(Za je glasovalo 72.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o dveh amandmajih k 8. členu. Glede na to, da gre za
               vsebinsko enaka amandmaja, glasujemo o obeh amandmajih skupaj. To sta amandmaja
               poslanskih skupin SDS, NSi in SLS.</p>
               <p>Obrazložitev glasu v imenu poslanske skupine. Želi kdo v imenu poslanske skupine?</p>
               <p>Najprej se je javila gospa Jasmina Opec.</p>
            </sp>
            <sp xml:id="SDZ6-Redna-18-2013-10-25.sp142">

               <speaker>JASMINA OPEC (PS SLS):</speaker>

               <p>Hvala lepa za besedo.</p>
               <p>Veliko je bilo danes s strani koalicije povedanega o tem, kako pravičen je ta zakon.
               V Poslanski skupini Slovenske ljudske stranke ne vidimo prav nobene pravičnosti v
               tem, da rdeče številke zdravstvene blagajne rešujemo ne z racionalizacijo javnih
               naročil, z učinkovitejšo mrežo, ampak z dvigovanjem prispevkov. In prav nič skupnega
               s pravičnostjo nima dvigovanje prispevkov za tiste, ki so že sedaj v slabem socialnem
               položaju.</p>
               <p>Amandma bomo v Poslanski skupini Slovenske ljudske stranke podprli.</p>
            </sp>
            <sp xml:id="SDZ6-Redna-18-2013-10-25.sp143">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Opec.</p>
               <p>Gospod Čuš v imenu Poslanske skupine SDS, izvolite.</p>
            </sp>
            <sp xml:id="SDZ6-Redna-18-2013-10-25.sp144">

               <speaker>ANDREJ ČUŠ (PS SDS):</speaker>

               <p>Gospa predsedujoča, hvala za besedo.</p>
               <p>Seveda se tudi v Poslanski skupini Slovenske demokratske stranke strinjamo, da so
               potrebne spremembe, ampak kot je že gospa Opec rekla, prepričani smo, da je precej
               notranjih rezerv, in ta interventni zakon je še en velik udarec proti mladim. Rad bi
               povedal, da bo na podlagi tega prišlo do večjih prispevkov za študente, starejše od
               26 let, in tudi za mlade, ki so brezposelni. Če malo povem to s številkami. Za
               študente se bo mesečni prispevek za obvezno zdravstveno zavarovanje s 14,17 evra
               povečal na 22,7 evra kar letno pomeni s 170 na 270 evrov. To pomeni, da bo vsak
               študent nad 26 let na letni ravni moral prispevati enomesečno štipendijo, seveda če
               jo ima, ker za to stanje sam seveda ni nič kriv.</p>
               <p>Ob tem bi tudi rad povedal, da imamo v Republiki Sloveniji 16 tisoč študentov,
               katerim se bo ta ukrep poznal na denarnici, ob tem pa bi tudi radi povedali, da mnogi
               študijski programi niso tako kratki. Sam sem prej govoril tudi o programih medicine,
               arhitekture in veterine, prav tako pa je bolonjska stopnja, žal, moramo se vsi
               strinjati, žal podaljšala študij. Prizadeti bodo tudi tisti, ki so prišli študirat
               kasneje, predvsem pa se bo to poznalo pri magistrskih in doktorskih podiplomskih
               študentih. Zakon bo v končni fazi prizadel 37 tisoč mladih, ki bodo zaradi nenasitne
               vlade Alenke Bratušek morali plačevati pufe starejših generacij in življenje na
               veliki nogi na račun mladih se Poslanski skupini Slovenske demokratske stranke niti
               približno ne zdi upravičeno. Glede na to, da bodo mladi prispevali 4 milijone evrov,
               s tem dodatno obremenjujemo mlade.</p>
               <p>In če še enkrat ponovim besede, gospa Bratuškova je rada rekla, <q>"vklopi razum,
               zahtevaj račun"</q>, mi pa danes, če ne bomo podprli teh amandmajev, mladim pošiljamo
               jasno sporočilo, <q>"vklopi razum, odidi ven"</q>. Hvala.</p>
            </sp>
            <sp xml:id="SDZ6-Redna-18-2013-10-25.sp145">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo obrazložiti svoj glas? Če ne, lahko glasujemo.</p>
               <p>Glasujemo. Navzočih je 84 poslank in poslancev, za je glasovalo 34, proti 48.</p>
               <p><stage>(Za je glasovalo 34.)</stage> <stage>(Proti 48.)</stage></p>
               <p>Ugotavljam, da amandma ni bil sprejet.</p>
               <p>Prehajamo k 22. členu in na odločanje o amandmaju, ki ga je vložila koalicija,
               poslanske skupine Pozitivna Slovenija, Socialni demokrati, Državljanska lista in
               DeSUS. Želi kdo besedo? Če ne, glasujemo.</p>
               <p>Glasujemo. Navzočih je 83 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na odločanje o zadnjem amandmaju, in sicer k 23. členu, ki so ga vložile
               poslanske skupine SDS in NSi. Želi kdo besedo?</p>
               <p>Gospod Čuš, v imenu poslanske skupine, izvolite.</p>
            </sp>
            <sp xml:id="SDZ6-Redna-18-2013-10-25.sp146">

               <speaker>ANDREJ ČUŠ (PS SDS):</speaker>

               <p>Hvala za besedo še enkrat.</p>
               <p>V Poslanski skupini Slovenske demokratske stranke se zavedamo, da so samostojni
               podjetniki v preteklosti bili deležni določene ugodnosti na tem področju, ampak
               vseeno se v Poslanski skupini SDS zavedamo, da je vlada Alenke Bratušek izvajala
               paradigmo obdavčenja in jemanja denarja tistim, ki nimajo nič ali pa tistim, ki
               ustvarjajo. Tako so samostojni podjetniki že bili dodatno obremenjeni v času vlade
               Alenke Bratušek z višjim davkom na dodano vrednost, podražitvijo vinjet ter
               posledično prevozov, pripravlja pa se tudi davek na nepremičnine, ki bo dodatno
               obremenil samostojne podjetnike.</p>
               <p>Nekako se nam zdi neprimerno, da s paradigmo obdavčevanja in bremenjenja tistih, ki
               še v tej državi sploh ustvarjajo in preko gospodarstva potem ne samo, da financirajo
               naše plače, ampak v bistvu zagotavljajo vse funkcije države, torej javnega servisa,
               javnih služb, po drugi strani pa zagotavljajo tudi to, da Slovenija ostaja socialna
               država. Vsaj takšna naj bi bila. Zato z našim amandmajem predlagamo, da se vpeljava
               teh novih bremen prestavi, da se lahko tudi ti subjekti prilagodijo oziroma da
               vidijo, če bodo sploh preživeli. Ob tem bi dodal, da nas žalosti, da je vlada Alenke
               Bratušek zelo neprijazna do tistih, ki ustvarjajo in do zasebne lastnine nasploh.
               Hvala.</p>
            </sp>
            <sp xml:id="SDZ6-Redna-18-2013-10-25.sp147">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo besedo? Če ne, prehajamo na odločanje.</p>
               <p>Glasujemo. Navzočih je 83 poslank in poslancev, za je glasovalo 33, proti 47.</p>
               <p><stage>(Za je glasovalo 33.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>S tem smo končali z glasovanjem o amandmajih in z drugo obravnavo predloga zakona v
               okviru nujnega postopka.</p>
               <p>Državni zbor je v drugi obravnavi sprejel amandmaja k 5. členu in k 22. členu
               dopolnjenega predloga zakona in sprašujem kvalificirane predlagatelje, ali bodo
               vložili morda amandmaje.</p>
               <p>Če ne, potem na prehajamo na <title>tretjo obravnavo</title> predloga zakona. Hkrati vas
               obveščam, da me Zakonodajno-pravna služba ni obvestila, da bi bil zaradi amandmajev,
               sprejetih v drugi obravnavi, predlog zakona neusklajen, niti ni tega obvestila
               sporočila vlada. Zato prehajamo na odločanje o predlogu zakona v celoti.</p>
               <p>Še kdo želi besedo? Bomo dali najprej besedo gospodu Horvatu, ki se je prvi javil v
               imenu Poslanske skupine Nove Slovenije.</p>
               <p>Izvolite, gospod Horvat.</p>
            </sp>
            <sp xml:id="SDZ6-Redna-18-2013-10-25.sp148">

               <speaker>JOŽEF HORVAT (PS NSi):</speaker>

               <p>Najlepša hvala, gospa podpredsednica. Spoštovane kolegice, spoštovani kolegi, gospod
               minister s sodelavko in sodelavcem!</p>
               <p>Naj povem, da Poslanska skupina Nove Slovenije ne more podpreti takšnega zakona.
               Zakon je nastal na hitro, zato da na hitro zapolni finančno vrzel v zdravstveni
               blagajni. Gre za parcialno rešitev, gre za rešitev po liniji najmanjšega napora, za
               dobre rešitve pa je potreben napor. In gospod minister, naj še enkrat, kot sem danes
               že povedal, povem, da imate v Novi Sloveniji zaveznika, ko boste prišli pred ta zbor
               s sistemsko rešitvijo. Ne bojte se, gospod minister, nobenih lobijev, ne bom jih
               našteval, jih je pa ogromno, ker iz zdravstvenega sistema odteka denar ne po
               kapilarah, ampak v potokih, in to je treba zajeziti. To je treba zajeziti.</p>
               <p>Naše podpore ne bo. Pričakujemo pa, da boste v tem mandatu, kolikor časa bo pač
               trajal, prišli, spoštovana koalicija, s sistemsko rešitvijo. Res je, da jo
               potrebujemo morda že 20 let, ampak zdaj je <q>"vrag šalo vzel"</q>, zdaj je treba pristopiti
               k sistemskim, domišljenim rešitvam, drugače bo ta podsistem razpadel. Hvala lepa.</p>
            </sp>
            <sp xml:id="SDZ6-Redna-18-2013-10-25.sp149">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Horvat.</p>
               <p>V imenu Poslanske skupine SLS ima besedo gospa Jasmina Opec..</p>
            </sp>
            <sp xml:id="SDZ6-Redna-18-2013-10-25.sp150">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>V Poslanski skupini Slovenske ljudske stranke zakona ne bomo podprli, ker gre za
               krivičen zakon, ki najbolj obremenjuje najbolj šibke, ker posega v zasebnost in s tem
               v človekove pravice, ker prinaša določbe, ki odpirajo več vprašanj, kot dajejo
               odgovorov, predvsem na področju čezmejnega zdravstva predvsem otrok. To ni zakon, ki
               bi stabiliziral zdravstveno blagajno in odpravil slabosti v zdravstvu. Učinkovito
               ukrepanje in rešitve se skrivajo v sistemskih spremembah, ki bi jih morali že včeraj
               obravnavati v tem državnem zboru.</p>
            </sp>
            <sp xml:id="SDZ6-Redna-18-2013-10-25.sp151">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo besedo v svojem imenu? Želi še kdo besedo v imenu poslanske skupine
               najprej?</p>
               <p>V imenu Poslanske skupine Pozitivna Slovenija ima besedo gospod Jazbec.</p>
            </sp>
            <sp xml:id="SDZ6-Redna-18-2013-10-25.sp152">

               <speaker>DARKO JAZBEC (PS PS):</speaker>

               <p>Hvala lepa za besedo.</p>
               <p>V Pozitivni Sloveniji bomo podprli ta zakon, saj se nujnost sprejetja le-tega
               reflektira v njegovi vsebini, to je stabilizacija javne zdravstvene blagajne in
               implementacija direktive EU o čezmejnem zdravstvenem varstvu. Zelo simbolično. Ta
               meja, da vnesemo direktivo v naš pravni red, je ravno na današnji dan zadnji datum.
               Dodatni denar po tem zakonu se zbira z upoštevanjem principa pravičnosti. To je z
               odpravo določenih nesorazmerij. Glede direktive EU o čezmejnem zdravstvenem varstvu
               pa se pravice iz zdravstvenega varstva v principu širijo. V Pozitivni Sloveniji se
               zavedamo resnosti stanja v zdravstveni blagajni, in to je treba imeti pred očmi ob
               sprejemanju tega zakona. V naslednjem letu je napoved okrog 150 milijonov minusa v
               zdravstveni zavarovalnici. In predvideno je, da se 50 prinese še potem v naslednje
               leto, 50 bodo potrebni še neki drugi ukrepi, pri 50 bi pa tudi ta zakon omilil
               izgube. Ob tem je treba povedati, da zdravstvena blagajna financira programe
               zdravstvenih storitev in notranje rezerve ne vplivajo na bilanco stanja v zdravstveni
               blagajni neposredno.</p>
               <p>V Pozitivni Sloveniji bomo ta zakon podprli, saj je to nujno. Hvala.</p>
            </sp>
            <sp xml:id="SDZ6-Redna-18-2013-10-25.sp153">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jazbec. Gospod Jurša, v imenu Poslanske skupine DeSUS, izvolite.
           </p>
            </sp>
            <sp xml:id="SDZ6-Redna-18-2013-10-25.sp154">

               <speaker>FRANC JURŠA (PS DeSUS):</speaker>

               <p>Gospa podpredsednica, hvala za besedo. Verjetno ne bom povedal nekaj takega, kar že
               v naprej vsi ne bi razumeli, da bomo v naši poslanski skupini podprli predlagani
               zakon. Ne samo zaradi tega, ker ga je predlagal minister iz naše kvote, ampak
               ocenjujemo vseeno, da določene rešitve na področju financ moramo izpeljati v čim
               možnem krajšem času. Ne bom govoril o implementaciji evropske uredbe v naš pravni
               red, kajti to bomo naredili dejansko zadnji dan, bom pa povedal še eno zadevo. Mi
               bomo podprli sistemske rešitve, ne glede na to, kateri minister jih bo predlagal, ali
               bo to minister iz naše kvote ali pa kakšen drug minister, ker ocenjujemo, če ne bomo
               našli rešitve, bomo potem imeli na področju zdravstva velike težave. Verjetno pa si
               nobeden izmed nas, ki sedimo v tej dvorani, pa tudi ne tisti, ki nas mogoče spremlja
               danes ob televiziji – upam, da jih je malo, ker je lep dan zunaj – da si želimo
               javnega zdravstva in dejansko zdravstvene varnosti, da ne bomo prišli slej kot prej
               tako daleč kot v nekaterih državah, ki so tako opevane, pa če hočete tudi Združene
               države Amerike, kjer dostopa do javnega zdravstva oziroma do njihovega zdravstva
               skoraj nimajo.</p>
               <p>Zato še enkrat, podprli bomo predlagani zakon. Hvala lepa.</p>
            </sp>
            <sp xml:id="SDZ6-Redna-18-2013-10-25.sp155">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Lisec, v imenu Poslanske skupine SDS, izvolite.</p>
            </sp>
            <sp xml:id="SDZ6-Redna-18-2013-10-25.sp156">

               <speaker>TOMAŽ LISEC (PS SDS):</speaker>

               <p>Hvala, predsedujoča. Minister, kolegi in kolegice!</p>
               <p>V Poslanski skupini SDS predlaganega zakona v obliki, kakršen je pred nami, nikakor
               ne moremo podpreti. Pod to vlado, ki se imenuje socialna vlada, se z različnimi
               stopnjami povečujejo prispevki za tiste skupine, ki so že tako najbolj ranljive z
               dajatvami, z davki in pa globami, ki jih z vsakodnevnimi predlogi pripravlja ta
               vlada. Nikakor se ne morem strinjati z nekim horuk zakonom, ki je med tistimi najbolj
               občutljivimi, na drugi strani pa se ministrstvo izgovarja, da notranjih rezerv na
               področju zdravstva ni več. In še več, na področju javnih naročil se v času enega
               leta, dveh let oziroma celo več let ni naredilo popolnoma nič. V zdravstveno in
               proračunsko blagajno dajete denar notri s strani tistih, ki denarja sploh nimajo,
               tako tudi finančne posledice zakona ne bodo tako optimistične, kakor vi to
               zagotavljate. V Poslanski skupini SDS menimo, da take horuk akcije nikakor niso
               sprejemljive, da bomo nadaljevali tako, kot je rekel vodja neke druge stranke, ni
               važno, kdo je minister, če so ukrepi slabi, jih nikakor ne moremo podpreti.</p>
               <p>In ta zakon in ti ukrepi so slabi, zato jih v Poslanski skupini SDS ne moremo
               podpreti. Hvala.</p>
            </sp>
            <sp xml:id="SDZ6-Redna-18-2013-10-25.sp157">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi obrazložiti glas kdo v svojem imenu?</p>
               <p>Gospod Jazbec, izvolite.</p>
            </sp>
            <sp xml:id="SDZ6-Redna-18-2013-10-25.sp158">

               <speaker>DARKO JAZBEC (PS PS):</speaker>

               <p>Hvala lepa za besedo.</p>
               <p>Sam bom podprl ta zakon. Če poznamo tabelo, kako različni so prispevki v zdravstveno
               blagajno, ne bom našteval vse te številke, ker smo že šli skozi, ampak dejansko gre
               za velika nesorazmerja. S tem zakonom to samo nekoliko popravljamo. Zanimivo je, da
               glavni izkupiček ali glavni nosilci bremena pri tem zakonu je skupina ljudi, ki danes
               v štiriurni debati sploh ni bila omenjena. To so avtorske in podjemne pogodbe, kar
               pomeni, da se v principu z večino v z zakonu tudi v opoziciji vsi strinjate, kar me
               veseli.</p>
               <p>Povedal bi, če ne bo ta zakon sprejet, to pomeni izjemno težko situacijo za
               zdravstveno blagajno. V tem primeru kaj se lahko zgodi? Lahko samo posežemo v
               košarico pravic, kakovosti verjetno ne bomo znižali, pa tudi cen zdravstvenih
               storitev praktično ne moremo več nižati, zato bom ta zakon podprl. Hvala.</p>
            </sp>
            <sp xml:id="SDZ6-Redna-18-2013-10-25.sp159">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Pojbič, izvolite.</p>
            </sp>
            <sp xml:id="SDZ6-Redna-18-2013-10-25.sp160">

               <speaker>MARIJAN POJBIČ (PS SDS):</speaker>

               <p>Spoštovana gospa podpredsednica!</p>
               <p>Jaz tega zakona ne bom podprl predvsem iz razlogov, ki so bili že v današnji
               razpravi povedani. Veliko veliko denarja v zdravstvu gre v napačno smer in v napačne
               roke. Če bi ta denar, ki v zdravstvu je, znali pravilno uporabiti, takšne rešitve,
               kot so sedaj predlagane s tem zakonom, ne bi bile potrebne.</p>
               <p>Jaz tega zakona ne bom podprl, ker ponovno obremenjuje mlade, brezposelne mlade in
               pa samostojne podjetnike. To je ponovno davek in čisto nič drugega kot ponovna
               obremenitev najbolj ranljivih skupin v tej družbi. Kako dolgo bomo v parlamentu
               dopuščali, da gredo stvari v to smer? Kako lahko gledamo v tla in sprejemamo rešitve,
               ki so škodljive za večino državljank in državljanov Republike Slovenije? In ta zakon
               ponovno ravno to počenja. Obremenjuje najbolj ranljive skupine naših državljank in
               državljanov. In tiste, ki na eni strani tako ali tako se težko prebivajo v
               izobraževanju, da lahko normalno pokrivajo vse tiste stroške, ki so potrebni za
               njihovo šolanje. Na drugi strani obrtnike, espeje, ki se še v tem trenutku s težavo
               prebijajo iz dneva v dan in plačujejo v vse blagajne. Te je treba ponovno obremeniti.
               In točno to ta sedanja vlada počenja.</p>
               <p>Jaz mislim, da je to absolutno skrajno neodgovorno in škodljivo za večino teh
               ranljivih skupin v naši Republiki Sloveniji, zato tega zakona ne bom podprl.</p>
            </sp>
            <sp xml:id="SDZ6-Redna-18-2013-10-25.sp161">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Vidim, da je veliko želja po razpravi, zato odpiram možnost za prijavo k razpravi za
               obrazložitev glasu v svojem imenu.</p>
               <p>Gospod Franc Breznik, izvolite.</p>
            </sp>
            <sp xml:id="SDZ6-Redna-18-2013-10-25.sp162">

               <speaker>FRANC BREZNIK (PS SDS):</speaker>

               <p>Predsedujoča, hvala za besedo.</p>
               <p>Moram priznati, da se v teh dneh namenoma nisem oglašal, ker sem pričakoval
               argumentacijo, ki bi bila na bolj realnih osnovah. Prvič, v slovenski družbi se
               soočamo z neverjetnim porastom civilizacijskih bolezni, ki so botrovale temu, lahko
               rečemo, brutalnemu kapitalizmu po eni strani, ker smo bili ujetniki kitajskih
               izdelkov, tudi prehrambenih, španskih, italijanskih prekupčevalcev z zelenjavo, torej
               na preventivnem delu v slovenski zdravstveni politiki nismo naredili ničesar. Ta
               zakon bi morali resorsko uskladiti tudi z Ministrstvom za kmetijstvo. Smo ujetniki
               hitro pripravljene hrane, imamo celo vrsto bolezni pri mladih, imamo celo vrsto
               bolezni zaradi neverjetnega števila porasta sladkih pijač, s celo vrsto dodatkov.
               Torej preventiva je najcenejša tudi v zdravstveni politiki. Po drugi strani je zadeva
               pereča tudi zaradi slabega poslovanja velikih zdravstvenih subjektov. Tretja stvar,
               ki ste jo pa lahko pred kratkim zasledili v medijih, so pa tako imenovani monopoli na
               področju distributerjev farmacevtskih izdelkov, kjer so kartelna dogovarjanja,
               nenormalne cene, in vse to botruje potem nenormalnim izdatkom za zdravstveno
               zavarovanje. K vsemu navedenemu moram dodati še to, da bodo vse to plačevale najbolj
               ranljive skupine. Ponovno bodo zmanjšane neto plače, brez dodatnega zavarovanja danes
               skoraj ne morete funkcionirati, in lahko rečem, da je to poraz. To je politika
               najmanjšega odpora, iskanja najbolj preprostih rešitev in politika, ki pelje v propad
               to državo. Najlepša hvala.</p>
            </sp>
            <sp xml:id="SDZ6-Redna-18-2013-10-25.sp163">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Samo še malo pozornosti, še dva razpravljavca sta na seznamu.</p>
               <p>Izvolite, gospod Vogrin.</p>
            </sp>
            <sp xml:id="SDZ6-Redna-18-2013-10-25.sp164">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča.</p>
               <p>Eden od poslancev ali poslanka je postavila pomembno vprašanje, kaj bi se zgodilo,
               če ta zakon ne bi bil sprejet. To je pomembno vprašanje. Veste, kaj bi se zgodil? To
               je moje mnenje, vsak ima pravico do svojega mnenja in zato smo v parlamentu različni
               ljudje. In ne pričakujte, da bi jaz pritrjeval kateremukoli, poziciji ali opoziciji,
               ker pač to ni v moji naravi. Naj nadaljujem. Kaj bi se zgodilo? To, kar se bo zgodilo
               čez nekaj časa, pol leta, leto, dve, tri – prestrukturirati bi se moral javni sektor.
               Več zdravstva, boljše zdravstvo in boljša sociala je samo posledica dobro delujočega
               gospodarstva. Ali veste, da to vedo že vsi? Glejte, danes v Financah beremo: <q>"Srbski
               minister za gospodarstvo Radulović pravi: Znižanje davkov je pomembno za okrevanje
               gospodarstva."</q> In v zelo obširnem članku govori o tem, da bo vztrajal na znižanju
               obremenitev gospodarstva. Mi pa to gospodarstvo in to prebivalstvo spet dodatno
               obremenjujemo. Veste, jaz ne glasujem proti zato, ker bi bil proti tej poziciji,
               čisto vseeno mi je, kdo je v poziciji – najbolje bi bilo, če bi bil jaz, kajne, to pa
               je res ... <stage>/ smeh v dvorani/</stage> Pa še eno trditev je postavil minister: <q>"Zdravstveni
               sistem je v težavah."</q> Ja, čakajte, tudi gospodarstvo je v težavah, prebivalstvo je v
               težavah! Koliko dodatnih položnic bo prebivalstvo še dobilo in s čim ga bomo še
               obremenili?! Mislim, da je ta pot napačna. Hvala lepa.</p>
            </sp>
            <sp xml:id="SDZ6-Redna-18-2013-10-25.sp165">

               <speaker>PODPREDSEDNICA ROMANA TOMC:</speaker>

               <p>Dr. Andreja Črnak Meglič, izvolite.</p>
            </sp>
            <sp xml:id="SDZ6-Redna-18-2013-10-25.sp166">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>V precej obširni razpravi, pri kateri večine poslank in poslancev ni bilo, smo se
               trudili z argumenti pojasniti, zakaj je ta zakon potreben. Uvodoma povem, da bom
               zakon podprla. Poleg tega moram reči, da bom ta zakon podprla tudi zato, ker nosi
               zasnove novega zdravstvenega sistema, ki ga bomo zastavili v sistemskem zakonu. In
               tega si nekako ne znamo dopovedati, kajti ta zdravstveni sistem mora težiti k večji
               pravičnosti in solidarnosti. Pravite, da bomo obremenili najbolj ranljive. Potem pa
               vas vprašam, kakšna je razlika med mladim delavcem, recimo 26 let starim in plačuje
               105 evrov prispevka za zdravstvo, in mladim študentom, ki podaljšuje svoj študij in
               plačuje 14 evrov. Kdo ga mora vzdrževati? Ta delavec ga mora vzdrževati. 80 % vseh
               sredstev za zdravstveni sistem prispevajo zaposleni. Zato vam pravim, da moramo iti v
               smeri, pa če že nočete nas slišati, poglejte malo čez mejo, pa boste videli, da
               takšnih zdravstvenih sistemov nimajo. Treba je iti v smeri postopnega izenačevanja
               višine prispevkov, tisti, ki tega ne zmorejo, jim mora pomagati socialna država. To
               je pravilna smer.</p>
               <p>In še povezava, gospod Vizjak, ...</p>
            </sp>
            <sp xml:id="SDZ6-Redna-18-2013-10-25.sp167">

               <speaker>PODPREDSEDNICA ROMANA TOMC:</speaker>

               <p>Samo trenutek ...</p>
            </sp>
            <sp xml:id="SDZ6-Redna-18-2013-10-25.sp168">

               <speaker>DR. ADNREJA ČRNAK MEGLIČ (PS SD):</speaker>

               <p>lahko končam brez vaših intervencij. Mi lahko prosim vrnete te sekunde?</p>
            </sp>
            <sp xml:id="SDZ6-Redna-18-2013-10-25.sp169">

               <speaker>PODPREDSEDNICA ROMANA TOMC:</speaker>

               <p>Kar nadaljujte.</p>
            </sp>
            <sp xml:id="SDZ6-Redna-18-2013-10-25.sp170">

               <speaker>DR. ADNREJA ČRNAK MEGLIČ (PS SD):</speaker>

               <p>Hvala lepa. Enostavno povedala bom to, kar sem rekla že prej. Proti demagogiji se z
               argumenti ne da boriti in večina stvari, ki sem jih slišala danes so demagoške.
               Hvala.</p>
            </sp>
            <sp xml:id="SDZ6-Redna-18-2013-10-25.sp171">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sprašujem, če želi še kdo besedo?</p>
               <p>Gospa Lejla Hercegovac, pa potem gospod Žnidar.</p>
            </sp>
            <sp xml:id="SDZ6-Redna-18-2013-10-25.sp172">

               <speaker>MAG. LEJLA HERCEGOVAC (PS PS):</speaker>

               <p>Hvala, spoštovana podpredsednica. Spoštovane kolegice in kolegi!</p>
               <p>Jaz bi želela danes, da tudi v pozitivni luči pogledamo današnje sprejetje
               interventnega zakona. Danes je 25. oktober in danes začenja veljati direktiva o
               čezmejnem zdravljenju v Evropski uniji. To je tudi potrdila Evropska komisija in
               predstavnica Evropske komisije v Sloveniji. To pomeni, potrebujemo jasna določila
               čezmejnega zdravljena. Res je, dilem je bilo, res je, da smo jih poskušali na
               najboljši način razložiti, pojasniti. Res je, da želimo sistemske spremembe in
               sistemski zakon. Je pa varovalka tudi z datumom, da se to naredi, zato mislim, da ni
               nobenega razloga, da tega zakona danes ne bi sprejeli.</p>
            </sp>
            <sp xml:id="SDZ6-Redna-18-2013-10-25.sp173">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Ljubo Žnidar, izvolite.</p>
            </sp>
            <sp xml:id="SDZ6-Redna-18-2013-10-25.sp174">

               <speaker>LJUBO ŽNIDAR (PS SDS):</speaker>

               <p>Spoštovana predsedujoča, spoštovani gospod minister, kolegi in kolegice!</p>
               <p>S to novelo zakona o zdravstvenem varstvu in zdravstvenem zavarovanju se povečuje
               minimalni mesečni znesek plačevanja prispevkov za samostojne podjetnike. In to za
               tiste, ki to gospodarsko dejavnost opravljajo kot poklicno dejavnost in kot edini in
               glavni poklic. Jaz se strinjam, da ko gledamo čez mejo, ampak gledamo z veliko
               žalostjo, pa se pripravljavec in tudi vladna koalicija ne vpraša, zakaj naši
               samostojni podjetniki prenašajo sedež in svojo dejavnost v sosednje države. Jaz bi
               rekel, da z veliko sramoto bi vsi morali dati glave dol. Ampak to je dejstvo, to je
               realnost. In to se dogaja s takšnimi predlogi zakonov, kot je ta zakon. In potem se
               nihče ne vpraša, od kod bomo sfinancirali naš državni proračun. Jaz bi rekel, naše
               sosede so zelo vesele dobrega, strokovnega, poslovnega kadra, ki ga s tako politiko
               prelivamo v sosednje države.</p>
               <p>Ampak vehementno se to vladajoče koalicije ne tiče in sprejema takšne zakone. Zato
               bom seveda glasoval proti temu zakonu.</p>
            </sp>
            <sp xml:id="SDZ6-Redna-18-2013-10-25.sp175">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sprašujem, če kdo še želi besedo?</p>
               <p>Gospod Lah, izvolite.</p>
            </sp>
            <sp xml:id="SDZ6-Redna-18-2013-10-25.sp176">

               <speaker>ZVONKO LAH (PS SDS):</speaker>

               <p>Hvala lepa, spoštovana podpredsednica.</p>
               <p>Jaz bi se pridružil predhodnikom. Ko smo poslušali evropskega komisarja za
               regionalni razvoj, je povedal, da je v Evropi približno 26 milijonov brezposelnih in
               26 milijonov malih podjetnikov. Vsak bi enega zaposlil, pa ne bi bilo več
               brezposelnih. V Sloveniji je delo tako obremenjeno, da recimo na Slovaškem za tisoč
               evrov neto plače plačajo 340 evrov prispevkov, pri nas pa za tisoč evrov 730
               evrov.</p>
               <p>V Sloveniji imamo zadnjič je bilo po medijih, 21 tisoč samozaposlenih, ki živijo na
               robu revščine skupaj s svojimi družinskimi člani. Mi pa dvigujemo prispevno stopnjo.
               Pri nas namesto da bi vsak mali podjetnik na novo zaposloval, na veliko odpuščajo.
               Zapirajo svojo dejavnost, ker se zavedajo, da vsaj nekaj let ne bodo mogli poslovati,
               tisti ki pa so dolžni in ne morejo zapreti svoje dejavnosti, niti ne morejo dobiti
               socialne podpore. Tisti so na robu revščine in nihče jim nič ne pomaga. Zakaj pa so?
               Zato ker so veliki upniki, med največjimi dolžniki je pa tudi država. Stečajni
               upravitelji kot mrhovinarji stojijo na stečajnih masah, ne poplačujejo podizvajalcev,
               ti pa enostavno propadajo. Ni čudno, da bežijo vsi ven, da si rešijo svojo kožo in
               rešijo pred revščino svoje družinske člane.</p>
               <p>Zato tudi jaz tega zakona ne bom podprl.</p>
            </sp>
            <sp xml:id="SDZ6-Redna-18-2013-10-25.sp177">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo besedo? Če ne, glasujemo o zakonu.</p>
               <p>Glasujemo. Navzočih je 83 poslank in poslancev, za je glasovalo 49, proti 32.</p>
               <p><stage>(za je glasovalo 49.)</stage> <stage>(Proti 32.)</stage></p>
               <p>S tem zaključujem to točko dnevnega reda in prekinjam 18. sejo zbora, ki jo bomo
               nadaljevali v torek ob 10. uri.</p>
               <p>Samo še eno obvestilo za člane in članice Odbora za zadeve Evropske unije. Seja
               odbora se bo nadaljevala čez deset minut v veliki dvorani na Tomšičevi. Vsem ostalim
               pa nasvidenje. <stage type="time">(SEJA JE BILA PREKINJENA 25. OKTOBRA 2013 OB 14.15.)</stage>
               </p>
            </sp>
         </div>
      </body>
   </text>
</TEI>