<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Izredna-48-2013-11-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F393781A1482B695C1257CD20033CCCD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=F393781A1482B695C1257CD20033CCCD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-48-2013-11-29.DZ" n="48">
               <name>Izredna</name>
               <date when="2013-11-29"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-48-2013-11-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">48. izredna seja</stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Polonca Komar. </stage>
            <stage type="time">Seja se je začela ob 11. uri. </stage>


            <sp xml:id="SDZ6-Izredna-48-2013-11-29.sp1">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 48. izredno sejo Državnega zbora, ki sem jo sklical na podlagi prvega in
               drugega odstavka 58. člena ter drugega odstavka 60. člena Poslovnika Državnega
               zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               gospa Janja Klasinc, gospa Alenka Jeraj, gospa Iva Dimic, gospa Irena Tavčar, gospod
               Roberto Battelli, gospod Marijan Pojbič, gospod Dragutin Mate in dr. László Göncz. Na
               sejo sem vabil predstavnika Državnega sveta k 1. in 2. točki dnevnega reda, ministra
               za gospodarski razvoj in tehnologijo v odstopu mag. Stanka Stepišnika k 3. točki,
               ministra za zdravje v odstopu Tomaža Gantarja k 4. točki ter predstavnike Vlade k
               vsem točkam dnevnega reda. Vse prisotne lepo pozdravljam!</p>
               <p>Prehajamo na <title>določitev dnevnega reda</title> 48. izredne seje Državnega zbora.
               Predlog dnevnega reda ste prejeli v četrtek, 28. novembra 2013, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik točk z dnevnega reda ali za širitev dnevnega reda
               seje nisem prejel.</p>
               <p>Preden preidemo na odločanje o dnevnem redu, moramo odločiti o zahtevi za odločanje o
               odločitvi Kolegija predsednika Državnega zbora. Kolegij predsednika Državnega zbora
               je na 73. seji 28. novembra 2013 sklenil, da se Predlog zakona o dopolnitvi Zakona o
               javnih financah (
                  EPA 1612-VI
               ) obravnava po nujnem postopku. Na podlagi desetega odstavka 21. člena Poslovnika
               Državnega zbora je skupina 26 poslank in poslancev, s prvopodpisanim Jožetom Tankom,
               zahtevala, da Državni zbor odloči o navedeni odločitvi Kolegija. Na podlagi tretjega
               odstavka 143. člena Poslovnika Državnega zbora zato najprej prehajamo na obravnavo
               zahteve skupine poslank in poslancev, da Državni zbor odloči o odločitvi Kolegija
               predsednika Državnega zbora, da se Predlog zakona o dopolnitvi Zakona o javnih
               financah (
                  EPA 1612-VI
               ) obravnava po nujnem postopku.</p>
               <p>Besedo za predstavitev stališča dajem predstavniku vlagateljev zahteve gospodu Jožetu
               Tanku.</p>
            </sp>
            <sp xml:id="SDZ6-Izredna-48-2013-11-29.sp2">

               <speaker>JOŽE TANKO (PS SDS):</speaker>

               <p>Hvala lepa za besedo. Vsem lep pozdrav!</p>
               <p>Spet je petek in spet se bo zgodila usodna odločitev na finančnem področju v petek
               popoldne. Najprej 6. septembra milijardno poroštvo za dve tajkunski banki, 13.
               septembra je bila razrešitev gospoda Širclja iz DUTB, danes pa je koalicija prišla
               pred nas z novelo Zakona o javnih financah, s katerim si želi v Državnem zboru
               izposlovati nenadzorovano in neomejeno bianko menico za posege na bančnem trgu, kar
               pomeni, da nihče med nami ne bo videl nikakršnega dokumenta o tem. Tam ne bo ne
               zneskov ne namenov – praktično ničesar. Vse bo potekalo brez programov, brez
               finančnih načrtov, brez opredelitev, brez tega, kaj je strateško in kaj ni strateško.
               Vse bo potekalo pod klavzulo bančne tajnosti. Rad bi vas opozoril, da smo letos
               popravili, spremenili že vse ključne dokumente z bančnega področja, s finančnega
               področja, s proračunskega področja. Naredili ste rebalans za letošnje leto, ki je
               najboljši, sprejeli ste proračuna za leti 2014 in 2015, ki sta najboljša, sprejeli
               ste zakon o izvrševanju proračuna, ki je najboljši. Spremenili smo že Zakon o
               bančništvu, ki bi urejal vse te zadeve, in sedaj prihajate po vseh teh zgodbah, po
               vseh teh enkratnih zadevah še z novelo Zakona o javnih financah, ki posega v vse to,
               kar sem naštel, tako v rebalans za leto 2013, v zakon o izvrševanju proračuna za leto
               2013, v proračuna za leti 2014 in 2015 in tako naprej. V vse te akte boste s tem
               posegli.</p>
               <p>Tega si ni mogoče razložiti drugače kot tako, da je lov odprt, da bodo predsednica
               Vlade, minister za finance in guverner odločali o vsem in nas slekli do golega.
               Predsednik Državnega zbora je še takrat, ko je bil vodja Poslanske skupine Socialnih
               demokratov, govoril o kraji stoletja. Govoril je tudi, če se boste spomnili, o
               veleizdaji, in to v času, ko je obstajal program upravljanja z državnim premoženjem v
               okviru Slovenskega državnega holdinga. Tu nimamo ne programa ne scenarija, ničesar,
               in gre verjetno za višje zneske kot pri državnem holdingu, kar zadeva učinek na
               državo in državni proračun. Moram reči, da s tem, ko predlagate takšen zakon,
               zavarujete samo to, da boste delali na področju bank drugače, kot delajo druge tuje
               banke v Republiki Sloveniji. Če držijo navedbe medijev, potem od teh bank, ki so
               zapadle pod stresne teste, domače in tuje, izpolnjujejo kriterije iz stresnih testov
               samo tri tuje banke. Domače banke, ki so šle v ta program, ne izpolnjujejo
               kriterijev. S tem, ko predlagate ta Zakon o javnih financah, zagotavljate samo to, da
               način poslovanja domačih bank še vedno ne bo izpolnjeval kriterijev po stresnih
               testih – zato, ker zagotavljate tako tehnologijo delo, kot je bila do sedaj v teh
               bankah in ki se je pokazala za izredno slabo. Imamo zakon o slabi banki, ki ga tudi s
               to novelo zakona suspendirate in onemogočate ravno tisto, kar je bil namen zakona o
               slabi banki – zagotoviti kvalitetno upravljanje z državnim finančnim in ostalim
               premoženjem.</p>
               <p>Spoštovani, predloga, da ta zakon obravnavamo po nujnem postopku, ne bomo podprli,
               kajti to, kar ste predložili letos Državnemu zboru in kar ste sprejeli, pomeni samo
               to, da se bo slabo delo na bančnem področju in pri upravljanju z drugim državnim
               premoženjem nadaljevalo ter da bomo še naprej pod stalnim bremenom dolivanja
               proračunskih finančnih sredstev v bančni sistem. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp3">

               <speaker>PREDSEDNIK JANKO VEBER:</speaker>

               <p>Hvala.</p>
               <p>O tej zahtevi ni razprave in obrazložitve glasu, zato prehajamo na odločanje. Prosim,
               da preverite delovanje glasovalnih naprav. Zboru predlagam, da odloči o naslednjem
               sklepu: Predlog zakona o dopolnitvi Zakona o javnih financah se obravnava po nujnem
               postopku. Če sklep ne bo sprejet, bo Državni zbor predlog zakona obravnaval po rednem
               postopku.</p>
               <p>Glasujemo. Navzočih je 75 poslank in poslancev, za je glasovalo 46, proti 28.</p>
               <p>(Za je glasovalo 46.) (Proti 28.)</p>
               <p>Ugotavljam, da je sklep sprejet.</p>
               <p>Zato bo zbor v skladu s časovnim potekom seje navedeni predlog zakona obravnaval po
               nujnem postopku, in sicer kot 5. točko dnevnega reda.</p>
               <p>Prehajamo na odločanje o dnevnem redu. Zboru predlagam, da za današnjo sejo določi
               dnevni red, kot ste ga prejeli s sklicem in s prejeto spremembo.</p>
               <p>Glasujemo. Navzočih je 77 poslank in poslancev, za je glasovalo 53, proti 23.</p>
               <p>(Za je glasovalo 53.) (Proti 23.)</p>
               <p>Ugotavljam, da je dnevni red 48. izredne seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA PONOVNO ODLOČANJE O ZAKONU O DAVKU
                  NA NEPREMIČNINE.</title>
               </p>
               <p>Državni svet je na 4. izredni seji 20. 11. 2013 zahteval, da Državni zbor na podlagi
               tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o davku na nepremičnine.</p>
               <p>Za obrazložitev zahteve dajem besedo predstavniku Državnega sveta gospodu Milanu
               Ozimiču.</p>
            </sp>
            <sp xml:id="SDZ6-Izredna-48-2013-11-29.sp4">

               <speaker>MILAN OZIMIČ:</speaker>

               <p>Spoštovani predsednik, spoštovani poslanke in poslanci!</p>
               <p>Hvala za dano besedo in možnost, da obrazložimo naš predlog za ponovno odločanje v
               Državnem zboru glede Zakona o davku na nepremičnine, ki je po mnenju Državnega sveta
               in tudi po mnenju občin in interesne skupine lokalnih interesov ključnega pomena za
               to raven lokalne samouprave, torej za občine. Bom poskušal strniti te naše argumente,
               čeprav ste gradivo in obrazložitve dobili. To lahko strnemo nekako v 11 očitkov temu
               zakonu, ki ga na splošno ocenjujemo, da je slab in škodljiv za lokalne skupnosti,
               torej za občine. Prva pripomba in očitek je nespoštovanje danih pripomb in opozoril
               delovnih teles Državnega sveta v okviru javne razprave in kasnejšega zakonodajnega
               postopka. Ogromno pripomb in dilem je bilo izpostavljenih. Praktično nobena od njih v
               zakonodajnem postopku ni bila upoštevana. Drugi očitek je neprimernost sprejemanja
               zakona po nujnem postopku kot interventnega zakona. Za občine je to sistemski zakon,
               ker izrazito posega v njihovo financiranje, v njihovo avtonomijo in tudi finančno
               neodvisnost.</p>
               <p>Kot taka je priprava zakona tudi v neskladju z Zakonom o lokalni samoupravi, ker je
               bil sprejet brez ustrezne participacije občin, ki bi morale pri tem, za njih ključnem
               zakonu sodelovati. Nesprejemljiva je tudi dvojnost zakona v smislu delitve zbranih
               sredstev v razmerju 50:50. Po tem zakonu dobijo ta sredstva tudi značaj odstopljenih
               sredstev občinam in ne več njihovega lastnega vira, kar je v neskladju z Zakonom o
               financiranju občin. Naslednje je zmanjševanje neto učinka iz tega davka. Občine bodo
               vsaj v prehodnem obdobju pridobile sredstva v višini zbranega nadomestila, ampak na
               drugi strani se jim bodo povečali odhodki za obremenitev, ki je do sedaj niso imele,
               torej za davek na njihovo premoženje. V tej povezavi je tudi vključenih v zakon nekaj
               nesmislov: obdavčitev stavb za javno rabo in obremenitev nosilcev javnih služb. Mi
               bomo obremenili vrtce, šole in vse te stvari s sredstvi, ki bodo šla iz občinskih
               proračunov – ali bodo občine morale ta dodatna sredstva zagotavljati ali pa se bo
               okrnila kvaliteta dejavnosti v teh občinah zaradi pomanjkanja finančnih sredstev.</p>
               <p>Kot neprimerna se zdi ocena stanja in posledic, v katere bo ta zakon v vsej svoji
               razsežnosti posegel, tako na področje stanja fizičnih oseb kot tudi na področje
               stanja pravnih oseb. Ene in druge bodo obremenjene s tem davkom – dokaj nepravično in
               ponekod tudi popolnoma nesmiselno, brez občutka za stanje, v katerem so. V takem
               stanju jih sedaj obremenjujemo z davkom. Še zadnji očitek: kot podlaga je popolnoma
               neprimerna podlaga ta posplošena tržna vrednost, ki bo osnova za določanje tega
               davka. S tem vetom dajemo tudi možnost za ponovni premislek in neuveljavitev zakona
               po vaši odločitvi zaradi slabih rešitev in škodljivih posledic. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp5">

               <speaker>PREDSEDNIK JANKO VEBER:</speaker>

               <p>Hvala za obrazložitev zahteve.</p>
               <p>Zahtevo je obravnaval tudi Odbor za finance in monetarno politiko kot matično delovno
               telo.</p>
               <p>Za predstavitev poročila odbora dajem besedo predsedniku gospodu Bojanu Starmanu.</p>
            </sp>
            <sp xml:id="SDZ6-Izredna-48-2013-11-29.sp6">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik. Lep pozdrav vsem skupaj!</p>
               <p>Odbor za finance in monetarno politiko je na svoji 74. nujni seji 26. 11. 2013
               obravnaval zahtevo Državnega sveta, da Državni zbor ponovno odloča o Zakonu o davku
               na nepremičnine, ki ga je Državnemu zboru predložila Vlada in ga je Državni zbor
               sprejel na 47. izredni seji 15. 11. 2013. Dobili smo naslednje gradivo: zahtevo
               Državnega sveta, mnenje Zakonodajno-pravne službe ter mnenje Vlade Republike
               Slovenije. Predstavnik Državnega sveta je, kot smo ga tudi danes slišali, obrazložil
               razloge, zakaj je Državni svet vložil zahtevo po ponovnem odločanju o davku na
               nepremičnine. Zakonodajno-pravna služba ni imela pripomb, in po krajši razpravi je
               odbor z večino glasov članov, 10 za in 6 proti, sprejel naslednje mnenje: Zakon o
               davku na nepremičnine je ustrezen. Podobno priporočamo tudi Državnemu zboru ob
               ponovnem glasovanju. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Za obrazložitev mnenja dajem besedo predstavniku Vlade kot predlagateljice zakona.
               Dr. Uroš Čufer, minister za finance, ima besedo.</p>
            </sp>
            <sp xml:id="SDZ6-Izredna-48-2013-11-29.sp8">

               <speaker>DR. UROŠ ČUFER:</speaker>

               <p>Spoštovani predsednik, spoštovani poslanke in poslanci!</p>
               <p>Danes se ponovno odloča o davku na nepremičnine, ki ga je Državni svet z vetom
               zavrnil kot neprimernega. V zvezi z očitki Državnega sveta je treba pojasniti, da je
               bila zaradi vseh problemov v okviru dosedanjega sistema obdavčitve, med katerimi je
               gotovo največji problem arbitrarno in nepregledno določanje davčne osnove oziroma
               višine dajatve, sprejeta odločitev, da se ureditev nadomesti z enotnim, sodobnim
               sistemom davka na nepremičnine. Ne glede na to, da se je zakon sprejemal po nujnem
               postopku, gre za načelno dogovorjeno in dolgo časa tudi pripravljeno novo sistemsko
               rešitev. Ta se res uvaja v času gospodarske in proračunske krize, vendar z namenom,
               da se dolgoročno uredi obdavčitev nepremičnin, pri tem pa je bil davek ocenjen kot
               najmanj škodljiv davčni ukrep za povečanje davčnih prihodkov. Takšna rešitev je bila
               kot najprimernejša ocenjena tudi zato, ker podatki kažejo, da je sedanja raven
               obdavčitve nepremičninskega premoženja v Sloveniji relativno nizka.</p>
               <p>Zato se takšna rešitev tudi kratkoročno ocenjuje kot najprimernejša ob morebitni
               uvedbi kriznih davkov in podobnih elementov. Zakon krepi enakopravnost obravnave
               zavezancev in pravičnost. Z davkom na nepremičnine se bolj obdavči tiste, ki
               razpolagajo z večjim nepremičninskim premoženjem, s čimer se breme javnih dajatev
               prerazporedi na zavezance ne le po kriteriju dohodka in potrošnje, ampak tudi po
               kriteriju premoženja. S tem se nesporno pravičnost davčnega sistema poveča,
               pravičnost pa se povečuje tudi zaradi navezave odmere davka na enotno evidenco, tudi
               zaradi jasno določene davčne osnove in davčnih stopenj ter z izhodiščem, da se
               obdavčijo vse nepremičnine. Ob pripravi zakona se je zelo obsežno proučilo vse vidike
               vpliva davka tako na posameznike kot na različne skupine dejavnosti, in zasledovalo
               se je cilj zmerne obdavčitve.</p>
               <p>Na podlagi vsega navedenega Vlada meni, da predstavlja Zakon o davku na nepremičnine
               poseben prispevek k posodobitvi davčnega sistema v Sloveniji z vidika večje
               pravičnosti in preglednosti, zato predlaga, da ga Državni zbor v ponovnem odločanju
               potrdi. Hvala.</p>
            </sp>
            <sp xml:id="SDZ6-Izredna-48-2013-11-29.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>V nadaljevanju dajem besedo predstavnikom poslanskih skupin za predstavitev
               stališč.</p>
               <p>Gospod Matevž Frangež bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Izredna-48-2013-11-29.sp10">

               <speaker>MATEVŽ FRANGEŽ (PS SD):</speaker>

               <p>Najlepša hvala za besedo. Spoštovane in spoštovani!</p>
               <p>O davku na nepremičnine je Državni zbor kljub naravi postopka opravil obsežno
               razpravo. Samo na plenarni seji je preko obrazložitve glasu ta razprava trajala vso
               noč in celotno popoldne. Ob tem naj povem, da je bila predhodnica te razprave bogata
               razprava na matičnem delovnem telesu, koalicijski partnerji pa smo Zakonu o davku na
               nepremičnine namenili tudi večmesečna izčrpna koalicijska usklajevanja. Davek je bil
               usklajevan z vrsto drugih deležnikov, kot so lokalne skupnosti, interesne
               organizacije kmetov, gospodarstva in tudi zastopnikov drugih interesov, ki jih
               obdavčitev zadeva. Tako da Socialni demokrati zavračamo trditev, da v postopku
               sprejemanja davka na nepremičnine ni bilo zadostne javne razprave. Celotna obravnava
               tega zakona se je ne nazadnje že pred poletjem začela z javno razpravo in številnimi
               pripombami, katerih del je bil v nadaljnjem postopku tudi upoštevan.</p>
               <p>Socialni demokrati smo tudi ob obravnavi zakona poudarili, da z vsemi rešitvami
               zakona ne moremo biti povsem zadovoljni. Razumemo pa, da je Slovenija v občutljivem
               položaju in da je treba iz vrste fiskalnih razlogov in tudi sistemske narave davka to
               težko odločitev sprejeti. Poudarjamo, da bo po obsegu in bremenu obdavčitve slovenski
               davek na nepremičnine primerjalno gledano še vedno nižji od povprečja držav
               Organizacije za ekonomsko sodelovanje in razvoj. Če bo obseg obdavčitve tukaj na
               ravni 1 %, je povprečje držav OECD 1,7 %. V tem pogledu smo ves čas poudarjali, da bi
               bila odločitev proti davku na nepremičnine zahtevna tudi z vidika alternativ.
               Izračuni kažejo, da bi bilo v enakem obsegu povečevanje drugih davkov, recimo davka
               na dodano vrednost, uvajanje posebnega kriznega davka ali na drugi strani, denimo,
               zmanjšanje javne porabe, tudi preko zmanjšanja plač javnih uslužbencev ali zmanjšanja
               obsega socialnih transferjev, v svojem učinku na negativen padec bruto domačega
               proizvoda večje in hujše, kot bo uvedba davka na nepremičnine. Ti izračuni jasno
               kažejo, da ima na okrevanje v Sloveniji davek na nepremičnine daleč najmanjši
               negativni vpliv.</p>
               <p>Ob tem želimo poudariti, da je ta vlada s sprejetimi ukrepi, davkom na nepremičnine
               kot enim od temeljev proračunske politike za prihodnji dve leti, s sprejetjem
               proračunske politike in odločnim, diskretnim zadolževanjem že ustvarila bistveno
               spremembo klime mednarodnega gospodarskega okolja do Slovenije. Nekateri se radi
               sklicujete na padec pričakovanih donosov na triletne obveznice Slovenije, ki so v tem
               tednu dosegli raven 3 %, poudarjamo pa, da to ne bi bilo mogoče, če se Vlada ne bi
               odločila za to, da z dodatnim zadolževanjem le dan po izglasovani zaupnici,
               natančneje na dan izglasovane zaupnice, pridobi dodatna sredstva za to, da smo na
               varni strani in da lahko z zmernim optimizmom tudi pričakujemo nov petek, petek, 13.
               decembra, in upamo, da bo Državni zbor zbral potrebno politično moč, da do tistega
               petka ustvarimo tudi potrebne pravne podlage za hitro intervencijo za okrepitev
               kapitalske ustreznosti bank.</p>
               <p>Ker davek na nepremičnine ni izoliran projekt, ampak je del širše celote, mu bomo
               Socialni demokrati tudi danes namenili podporo.</p>
            </sp>
            <sp xml:id="SDZ6-Izredna-48-2013-11-29.sp11">

               <speaker>PREDSEDNIK JANKO VEBER:</speaker>

               <p>Gospod Marko Pavlišič bo predstavil stališče Poslanske skupine Državljanske liste.
            </p>
            </sp>
            <sp xml:id="SDZ6-Izredna-48-2013-11-29.sp12">

               <speaker>MARKO PAVLIŠIČ (PS DL):</speaker>

               <p>Hvala za besedo, gospod predsednik. Spoštovani gospod minister, spoštovane kolegice,
               spoštovani kolegi!</p>
               <p>Državni svet nas je 21. 11. 2013 obvestil, da zahteva, da Državni zbor ponovno odloča
               o Zakonu o davku na nepremičnine. Ker v obrazložitvi Državnega sveta ni navedenih
               nobenih novih pogledov, mnenj ali dejstev, ki jih nismo vključili in upoštevali pri
               prejšnjem odločanju o tem zakonu, bomo v Državljanski listi glasovali enako kot pred
               nekaj dnevi. Ob tem pa naj poudarim še par razlogov za takratno in zdajšnjo
               odločitev. Obdavčitev nepremičnin je ena najstarejših obdavčitev in je običajna v
               pretežnem delu Evrope. Prostor ima praktično v vseh državah. V nekaterih predstavlja
               večji, v drugih manjši delež celotnega davčnega bremena. Nepremičninski davek bo
               nadomestil štiri dosedanje davke in hkrati zagotovil večjo preglednost ter na
               področju celotne Slovenije uvedel enaka pravila za vse. Nepremičninski davek uvajamo
               v Sloveniji že kakšno desetletje. Tudi v Državljanski listi bi bili precej bolj
               veseli, če bi ga uvajali v časih, ko bi zaradi uvedbe sistemskega nepremičninskega
               davka lahko hkrati znižali preveč obdavčeno delo, a ta priložnost je bila na žalost v
               preteklosti zamujena.</p>
               <p>Davek ima jasne fiskalne učinke, hkrati pa ne smemo zanemariti tudi ostalih
               nefiskalnih učinkov. Novi način obdavčitve želi doseči tudi povečanje izkoriščenosti
               le-teh, kar bi se moralo odraziti tudi na nepremičninskem trgu v obliki večje
               dostopnosti nepremičnin, predvsem za mlade. V prehodnem obdobju bo občinam
               zagotovljena enaka višina nadomestila, kot so jo za leto 2012 pobrale iz naslova
               nadomestila za uporabo stavbnega zemljišča. Po prehodnem obdobju pa se bo prihodek od
               davka delil med občinami in državo. Omeniti je tudi treba, da bodo imeli zavezanci na
               voljo pravna sredstva, da bodo izpodbijali navedbe v odločbi za odmero davka, tako
               podatke glede zavezanca kot tudi posplošene tržne vrednosti. Tudi v Državljanski
               listi smo dobili kar nekaj primerov ocene vrednosti, ki so, milo rečeno, čudne.
               Sosednji parceli s podobnima objektoma, vrednotenje pa zelo različno. Praktično pri
               vseh pa je skupno to, da je problem v parametrih stavbe in ne v samem delu
               vrednotenja. Tega se zavedamo, zato smo v Državljanski listi vztrajali pri tem, da se
               državljane vnaprej dodatno obvesti o tem, od katere vrednosti bo davek odmerjen, in
               da bodo postopki urejanja tega za državljane čim bolj enostavni. V času sprejemanja
               zakona in tudi po tem so se v javnosti pojavili nekateri pomisleki. V Državljanski
               listi jih pozorno spremljamo in se bomo potrudili, da bodo v čim večji meri ustrezno
               obravnavani in odpravljeni. Časa, da se tovrstni pomisleki in anomalije odpravijo, ni
               ravno v izobilju, ga je pa ob resnem delu, za kar je Vlada ustanovila tudi posebno
               delovno skupino, dovolj. Hvala.</p>
            </sp>
            <sp xml:id="SDZ6-Izredna-48-2013-11-29.sp13">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-48-2013-11-29.sp14">

               <speaker>FRANC BOGOVIČ (PS SLS):</speaker>

               <p>Hvala lepa. Lep pozdrav, spoštovani predsednik, kolegice in kolegi, spoštovana
               predstavnika Državnega sveta!</p>
               <p>Naj v uvodu povem, da se zahvaljujem Državnemu svetu, da je s prepričljivo večino, 27
               proti 2, dal možnost Državnemu zboru, da še enkrat odloča in trezno razmisli o
               odločitvi, ki je bila sprejeta pred nedavnim. Več kot očitno je, da v Državnem svetu,
               kjer svetniki izhajajo iz vrst lokalnih interesov in tudi različnih skupin v družbi,
               bistveno več hodijo med ljudmi, spremljajo odziv, in so se pridružili več kot 80
               tisoč ljudem, ki so se podpisali pod peticijo proti temu davku. S tega mesta iskrena
               hvala tudi tistim, ki ste to peticijo podpisali in izrazili aktivno državljansko držo
               ob tem, ko se na takšen neprimeren način, po nujnem postopku, sprejema takšen
               krivičen davek v Državnem zboru. Verjamem, da bo to število še bistveno večje, ko
               bodo prišli na dan izračuni in ko bodo ljudje tudi videli, kaj to v resnici pomeni.
               Tu je bilo veliko manipulacij okoli teh številk. Danes smo dobili v enem od
               slovenskih dnevnikov številke, da to pomeni v Ljubljani: pri stanovanjih z 88 na 242
               evrov, pri rezidenčnih hišah s 150 kvadratnimi metri s 195 na 522 evrov, pri lokalih
               z 270 na 378; da to v Kopru, v Mestni občini Koper pomeni: pri stanovanjih s 33 evrov
               na 203 evre, pri rezidenčnih hišah s 121 na 385.</p>
               <p>Podobno sledi tudi pri ostalih mestnih občinah, kjer je, na primer, zelo zanimivo,
               kaj se na novomeškem koncu dogaja z zidanicami, kjer se z 9 evrov prehaja na 164
               evrov teh obdavčitev. Govorite o enakopravnosti, pravičnosti, zmernosti, in z nemo
               večino ta davek tudi sprejemate in ga potrjujete. Mislim, da so vsa ta načela več kot
               kršena, da je to jasno, in da delata koalicija in Vlada s sprejemanjem tega davka eno
               veliko neumnost, ki se bo pokazala tudi po tistem, ko bo ta zakon nedvomno romal tudi
               na Ustavno sodišče, in verjamem, da bo doživel v nekaterih točkah resno opozorilo
               oziroma zahteve po popravku. S pobudami za presojo ustavnosti se pojavlja iz dneva v
               dan več tistih, ki jih bodo vložili. Resno svarijo vse nas, naj prisluhnemo tem
               pobudam. Danes sem vsem kolegicam in kolegom poslal tudi pismo, v katerem želim, da
               ta popravni izpit naredimo in da ta zakon na normalen evropski način sprejmemo, tako
               kot je treba, da se o njem pogovorimo, da steče debata, da se simulira vse posledice,
               in da se ta zakon sprejme do konca naslednjega leta in se uveljavi.</p>
               <p>Žal je očitno večina v Državnem zboru odločena, da naredi nekaj drugega, ne zaradi
               tega, ker ne bi bilo drugih možnosti, ampak zato, ker so se odločili, da je to prava
               pot za polnjenje luknje v državnem proračunu. Gre za tipičen krizni davek. Več kot
               200 milijonov je pričakovani izplen za državni proračun. Na drugi strani pa ni
               možnosti delovanja lokalne samouprave, predvsem v tem, da se izvajajo funkcije
               upravljanja s prostorom, tudi strategija razvoja gospodarstva, poselitve in podobno.
               Na drugi strani je res zelo veliko tistih, ki so s trdim delom v preteklosti postali
               lastniki nepremičnin v Sloveniji. Vsi vemo, da je struktura zasebne lastnine na
               področju stanovanjskih prostorov v Sloveniji bistveno večja v zasebni lasti kot kje
               drugje. In mnogi od teh ljudi danes teh zneskov, 400, 500 in še več evrov, enostavno
               ne bodo mogli plačevati.</p>
               <p>Kot smo že dejali, se bo na Ustavnem sodišču predvsem upoštevalo enakost pred
               zakonom. Cel kup je eklatantnih primerov, ki so se pokazali. Tudi v zadnjih dneh
               prihajajo v poslanske roke opozorila, prihajajo slike porušenih hiš, skoraj ruševine,
               ki so spomeniško varovane, na Koroškem, in zelo pomenljivo je, da je dajatev za
               takšno hišo nekajkrat večja kot pri pravih vilah na tem območju. Zato je tudi Svet
               Koroške regije pozval vse, da prisluhnejo temu. Resnično apeliram, kolegice in kolegi
               – prihajamo in smo izvoljeni od ljudi zato, da delamo za ljudi. Mislim, da s tem
               davkom, tako sprejetim in tako krivično postavljenim, brez vnaprejšnjih izračunov,
               delamo ljudem veliko krivico. Sami vidite, da se ta zakon že popravlja, ko še niti ni
               uveljavljen, zato mislim, da bi bil bistveno boljši trezen razmislek v imenu teh
               ljudi, in da se zakon strokovno pripravi in uveljavi, ko bo za to sposoben.</p>
               <p>V Slovenski ljudski stranki bomo vsekakor za to, da se takšen zakon ne uveljavi.
               Želim, da nam sledite tudi s parlamentarno večino.</p>
            </sp>
            <sp xml:id="SDZ6-Izredna-48-2013-11-29.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Izredna-48-2013-11-29.sp16">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospod predsednik. Lep pozdrav vsem kolegicam in kolegom,
               ministru in državni sekretarki!</p>
               <p>V naši stranki smo temu zakonu namenili ogromno časa, še posebej postopku sprejemanja
               in vsebini zakona. Mnenje o zakonu pa ni spremenjeno, in ga bomo kljub vsemu podprli.
               Ocenjujemo, da je to interventni zakon, s katerim rešujemo situacijo financiranja v
               naši državi. Se pa zavedamo, kar smo že večkrat povedali, da zakon ni idealen,
               zagotovo pa ni všečen nobeni politični opciji, še manj pa našim davkoplačevalcem.
               Dejstvo je, da gre za enotno in celovito ureditev tega področja, kar pomeni, da bo ta
               davek poenoten za vse lastnike nepremičnin. Sedaj je namreč ta dajatev v domeni
               posamezne občine, in državljani so bili praktično v neenakem položaju. Nekateri niso
               plačevali ničesar – govorili smo že o tem, da v eni občini ni bilo nobenega prispevka
               za nadomestilo za uporabo stavbnega zemljišča, v drugih občinah pa so imeli bistveno
               večje zneske, kar pomeni, da davkoplačevalci niso bili enako obremenjeni.</p>
               <p>Je pa res, da smo v stranki uspeli ublažiti ta davek v dveh elementih. Prvi element
               je nižja obdavčitev za socialno šibke, in drugi element je postopna uvedba davka na
               stanovanja. Želeli smo še daljše obdobje in z nižjimi odstotki, ampak zavedamo se,
               kot sem že prej rekel, situacije, v kateri je trenutno država. Mogoče se to ne sliši
               kot velik dosežek, prepričani pa smo, da to ogromno pomeni predvsem najbolj revnim.
               Drži tudi dejstvo, čemur ne oporeka niti Vlada, da ta davek zajema tisti del
               premoženja ljudi, ki je izjemno slabo ocenjen, slabo ovrednoten. Tako prihaja do
               različnih anomalij, da je neka ruševina ocenjena toliko ali pa še več kot neka
               rezidenca. Po zagotovilu Vlade bo ta očitna nepravičnost sanirana. V Poslanski
               skupini Demokratične stranke upokojencev Slovenije gremo tudi tokrat na zaupanje. Je
               pa mogoče iz razlogov za sprejetje veta izluščiti poglavitnega, to je problematika
               financiranja občin. V naši poslanski skupini se temu razlogu niti ne čudimo, saj vsi
               vemo, koliko predstavnikov občine sedi v Državnem svetu.</p>
               <p>Še enkrat apeliram ne samo na Vlado in ministrstvo, temveč tudi na Geodetsko upravo
               Republike Slovenije in vse druge pristojne službe, da sprotno, hitro in dosledno
               rešujejo vse anomalije, ki se bodo pojavile v zvezi s tem davkom oziroma vrednotenjem
               nepremičnin. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp17">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jožef Horvat bo predstavil stališče Poslanske skupine Nove Slovenije.</p>
            </sp>
            <sp xml:id="SDZ6-Izredna-48-2013-11-29.sp18">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi, gospod
               minister, državna sekretarka, spoštovana predstavnika Državnega sveta!</p>
               <p>Najprej naj v imenu Nove Slovenije poudarim, da je v tem primeru Državni svet odigral
               vlogo, ki naj bi jo imel kot drugi dom v parlamentu – možnost ponovnega razmisleka in
               možnost popravnega izpita Državnega zbora glede tega nesistemskega in nepravičnega
               zakona, Zakona o davku na nepremičnine. Če pogledamo obrazložitev zahteve Državnega
               sveta za ponovno glasovanje o tem zakonu, lahko rečem, da se v Novi Sloveniji
               strinjamo z vsemi njihovimi argumenti. Svoje mnenje sta izrazili tudi strokovna
               javnost in širša javnost, z enotnim stališčem proti zakonu in zlasti s podpisovanjem
               peticije proti temu zakonu. Že v predstavitvi stališča Poslanske skupine Nove
               Slovenije ob prvem odločanju smo krščanski demokrati izrazili očitek koaliciji glede
               samega postopka njegovega sprejemanja. Za sistemski zakon bi moral biti zagotovljen
               redni parlamentarni postopek, kjer bi se lahko izmenjala mnenja in razprave, in bi
               bila vsebina zakona lahko ustrezno pretehtana, razumna in pravična.</p>
               <p>Krščanski demokrati smo si prizadevali vložiti kar veliko amandmajev in predlagali
               pomembne korekcije anomalij vloženega predloga zakona, vendar je bila koalicija gluha
               za naše predloge. Zmagal je argument moči nad močjo argumenta. Prizadevali smo si
               predvsem, da zakon ne bi tako hudo prizadel slovenskega gospodarstva. Beremo napovedi
               Umarja, beremo napovedi Banke Slovenije in tudi napovedi Evropske komisije in OECD o
               stanju slovenskega gospodarstva, ki je v globoki depresiji. Sprašujem vas, kolegice
               in kolegi iz koalicije, kako naj govorimo o spodbudah in gospodarskem razvoju, če
               gospodarstvo obdavčujemo več kot dvakratno glede na dosedanjo obremenitev. Kako, če
               investitorji vnaprej vedo, da bodo njihove nove poslovne nepremičnine obremenjene s
               previsokimi davki, poleg vseh ostalih dajatev, ki jim jih že pobere država? Kdo se bo
               sploh še odločal investirati v Sloveniji, ki je tako ali tako že skorajda hermetično
               zaprta za tuje investitorje?</p>
               <p>Gospe in gospodje, ogorčeni smo med drugim tudi nad obdavčitvijo gasilskih domov.
               Niso izvzeti iz obdavčitve v tem zakonu, kot so izvzeti humanitarni objekti. Bilo je
               govora o tem, da v Zakonu o gasilstvu piše, da gasilski domovi ne bodo obdavčeni.
               Spraševali smo pravnike, strokovnjake na tem področju, in nam niso pritrdili, da bi
               bili gasilski domovi v lasti prostovoljnih gasilskih društev neobdavčeni. Zato smo
               ogorčeni nad obdavčitvijo gasilskih domov. Teh je v Sloveniji približno 2 tisoč.
               Praktično vsi ti objekti so bili zgrajeni s prostovoljnim delom, prostovoljnimi
               prispevki in z donacijami. Sprašujem se, kje bodo prostovoljna gasilska društva, ki
               so po večini lastniki teh objektov, vzela finančna sredstva za te namene. Bo morda
               uveden postopek likvidacije prostovoljnih gasilskih društev? Kakšnih tisoč 400 jih
               imamo v Sloveniji, in okoli 150 tisoč prostovoljnih gasilcev. Sprašujem vas, katero
               prostovoljno gasilsko društvo bo sploh še gradilo nov gasilski dom. Za državo? Za
               Ljubljano? Prostovoljstvo je del slovenske kulture. Ne nazadnje, kako bodo visoke
               davke plačevali upokojenci s pokojninami pod 400 evri na mesec, ki so že leta pod
               pragom revščine in se prebijajo iz dneva v dan, čeprav so si svojo pokojnino pošteno
               zaslužili ... / oglašanje iz dvorane/ Gospod predsednik ...</p>
            </sp>
            <sp xml:id="SDZ6-Izredna-48-2013-11-29.sp19">

               <speaker>PREDSEDNIK JANKO VEBER:</speaker>

               <p>Izvolite, gospod Horvat.</p>
            </sp>
            <sp xml:id="SDZ6-Izredna-48-2013-11-29.sp20">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Mi, Nova Slovenija in opozicija, smo edini iskreni
               borci za upokojence zato, ker želimo spodbujati gospodarstvo. Edino gospodarstvo je
               zagotovilo za polnjenje pokojninske blagajne. Ali bodo morali kmetje prodajati
               gospodarska poslopja, morda porušiti gospodarska poslopja, ker zanje ne bodo zmogli
               plačevati visokih davkov? / oglašanje iz dvorane/ Gospod predsednik, še enkrat prosim
               ...</p>
            </sp>
            <sp xml:id="SDZ6-Izredna-48-2013-11-29.sp21">

               <speaker>PREDSEDNIK JANKO VEBER:</speaker>

               <p>Saj so se umirili, gospod Horvat. Izvolite.</p>
            </sp>
            <sp xml:id="SDZ6-Izredna-48-2013-11-29.sp22">

               <speaker>JOŽEF HORVAT (PS NSi):</speaker>

               <p>Dajem prednost vaši ugotovitvi, gospod predsednik. Hvala lepa, gospod predsednik, še
               enkrat.</p>
               <p>Zaključujem. Poslanci Poslanske skupine Nove Slovenije bomo tudi v drugem glasovanju
               glasovali proti Zakonu o davku na nepremičnine. Pozivam poslanske kolegice in kolege,
               zlasti iz koalicije, k zdravemu razumu in ravnanju po vesti pri ponovnem odločanju o
               zakonu. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp23">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden dam besedo Aleksandri Osterman, vas prosim, da ne motite govornika, ko
               predstavlja stališče poslanske skupine. Veliko časa smo porabili za razpravo o tem
               zakonu, tako da danes resnično ni namen, da izmenjujemo stališča, ker nam poslovnik
               tega ne dovoljuje, še manj pa, da motimo razpravljavce.</p>
               <p>Gospa Aleksandra Osterman, imate besedo za predstavitev stališča Poslanske skupine
               Pozitivne Slovenije.</p>
            </sp>
            <sp xml:id="SDZ6-Izredna-48-2013-11-29.sp24">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospod predsednik. Spoštovani vsi prisotni!</p>
               <p>Zakon o davku na nepremičnine, ki je bil sprejet na seji v Državnem zboru 15. 11.
               2013, bo uvedel sistemski davek, ki bo veljal za vse nepremičnine na celotnem ozemlju
               Slovenije in bo vključeval štiri dajatve, ki so bile uveljavljene do sedaj, te pa so:
               nadomestilo za uporabo stavbnega zemljišča, davek od nepremičnega premoženja večje
               vrednosti, nadomestilo za uporabo gozdnih zemljišč in davek od premoženja. Od
               prihodnjega leta bomo zato imeli eno dajatev, ki bo jasna in predvidljiva, in to,
               poudarjam, na celotnem ozemlju Slovenije. Z davkom na nepremičnine se obdavčitev
               nepremičnin posodablja, obenem pa se odpravljajo slabosti dosedanjega sistema, kot so
               nepreglednost, neprimerljivost ter arbitrarnost določanja predmetov obdavčitve,
               zavezancev in višine obdavčitve. Omenjeni zakon se je pripravljal kar nekaj let, v
               pripravi pa so se izvedla številna usklajevanja in različne analize.</p>
               <p>Davek na nepremičnine je sistemski davek, ki ga pozna in ima cela Evropa. Primerjalno
               gledano je obdavčitev nepremičnin v Sloveniji nižja, kot je povprečje v drugih
               državah. Pri nas predstavlja le 0,6 % BDP. Ponovno odgovarjamo vsem tistim, ki
               pravijo, da bo obdavčitev nesorazmerno visoka po uvedbi davka: to, spoštovani,
               preprosto ni res. Obdavčitev bo še vedno nižja, kot je povprečje v OECD državah. Po
               uvedbi davka bo približno 1-odstotna, OECD države pa imajo ta odstotek nekje okoli
               1,6 %. Zakon o davku na nepremičnine določa, da se bo pred prvo odmero v letu 2014,
               ki bo temeljila na podlagi podatkov na dan 1. aprila 2014, vsem lastnikom ponovno
               omogočila preveritev, popravljanje podatkov ter dopolnjevanje podatkov o
               nepremičninah v registru nepremičnin. Poleg tega se bo s posegom v Zakon o množičnem
               vrednotenju nepremičnin nadgradil postopek ugovora na ugotavljanje posplošene tržne
               vrednosti nepremičnin. Mogoča bo tudi posamična cenitev za posamezne nepremičnine, in
               mogoče bo določiti drugačno posplošeno tržno vrednost nepremičnin ob upoštevanju
               posebnih individualnih okoliščin. Zato očitek, da zavezancem ni danega na razpolago
               dovolj časa za seznanitev z novim sistemom, ne drži.</p>
               <p>Res je, javna razprava je odprla marsikatero dilemo, od socialno ogroženih
               državljanov, ki nepremičnine sicer imajo, a dajatev iz raznih razlogov ne zmorejo
               plačevati, do vsem znanih zagat glede metodologije določanja posplošene tržne
               vrednosti nepremičnin. Zakon o množičnim vrednotenju je bil sprejet leta 2006. Za
               Slovenijo je bilo določenih 26 različnih modelov vrednotenja. Gurs je v septembru
               2013 izvedel prvo indeksacijo vrednosti nepremičnin. Posplošene tržne vrednosti
               nepremičnin so se znižale od 10 do 30 %, v povprečju 17 %. V letu 2014 se bo kot
               osnova za odmero davka upoštevala 80-odstotna posplošena tržna vrednost nepremičnin,
               v letu 2015 pa 90-odstotna. Oboje velja za stanovanjske objekte. Skupina najbolj
               ogroženih državljanov bo imela v okviru davka možnost polovičnega plačila ali celo
               oprostitve plačila predmetnega davka, ki pa jo bo zavezanec lahko uresničil v davčnem
               postopku. Spoštovani, davek je potreben, in sicer zato, da na območju Republike
               Slovenije vpelje preglednost in enotnost, da izenači vse državljane ne glede na to,
               kje v državi živijo in kje imajo nepremičnine. Ne nazadnje je že kar dobrih 15 let,
               odkar govorimo o tem davku, in iz vseh navedenih razlogov bo Poslanska skupina
               Pozitivne Slovenije Zakon o davku na nepremičnine ponovno podprla. Hvala.</p>
            </sp>
            <sp xml:id="SDZ6-Izredna-48-2013-11-29.sp25">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Andrej Šircelj bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Izredna-48-2013-11-29.sp26">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovana predstavnika Državnega sveta,
               spoštovani minister, državna sekretarka, kolegice in kolegi, lepo pozdravljeni!</p>
               <p>V Slovenski demokratski stranki ostro nasprotujemo takšnemu davku na nepremičnine,
               ker je škodljiv za celoten sistem obdavčevanja nepremičnin in tudi drugih predmetov
               obdavčevanja, ker je verjetno v nasprotju z ustavo, ker ne zagotavlja dovolj sredstev
               za občine in zmanjšuje lokalno samoupravo, ker je nesocialen, ker je navsezadnje tudi
               nestrokovno pripravljen, brez ustreznih podlag. Nikoli in v nobeni državi davek na
               nepremičnine ne predstavlja nekega večjega fiskalnega učinka. Davek na nepremičnine
               se vedno uveljavi zato, da se povečajo storitve oziroma kvaliteta storitev v občinah,
               in vedno je v vseh državah to vir proračunov za občine in za krepitev lokalne
               skupnosti, ne pa za državni proračun in ne zato, da bodo občine, ker bodo morale po
               novem obračunavati ta davek, plačevale ta davek, in zaradi tega bodo imele manjši
               finančni učinek. Tukaj gre za centralizacijo sredstev, za centralizacijo denarja, in
               gre za slabitev podeželja, predvsem najrevnejših občin, tistih, ki imajo najmanj in
               želijo ta denar pridobiti z vlaganji.</p>
               <p>Davek ne temelji na ustreznih evidencah. To vidimo vsak dan. Vidimo, da evidenc ni.
               Predvsem država sama pri sebi nima evidence za zdravstvene domove, za vrtce, za šole,
               za gasilske domove, ki bodo s tem novim davkom tudi obdavčeni. Po drugi strani bo ta
               davek prinesel še enkrat več denarja, kot ga prinese sedanja obdavčitev nepremičnin.
               To je nesprejemljivo in pomeni socialni udarec predvsem za najrevnejše, glede na
               posebnosti gradnje v Sloveniji, ko se je največ nepremičnin gradilo v 70. in 80.
               letih. To je velik udarec za upokojence, ki že danes težko živijo. Zaradi tega je
               nerazumljivo, da se sprejema takšen zakon in se ob tem ne upošteva dejanskega
               socialnega položaja ljudi. Namreč, ta davek je asocialen in prizadel bo predvsem
               tiste, ki imajo danes najmanj, in po drugi strani ne zagotavlja ustrezne pravne
               varnosti, da se bo lahko davčni zavezanec pritožil tudi na oceno vrednosti. Kot vemo,
               naj bi se sedaj spreminjali neki zakoni v zvezi s tem, in tega ne bo mogel narediti,
               na podlagi tega zakona ne. Ker ne bo imel zadosti pravne varnosti in ker je davek
               nesocialen, bo prišlo do tega, da si bo republika v prehodnem obdobju lahko polastila
               te nepremičnine.</p>
               <p>Ta fond se bo vedno bolj povečeval, na drugi strani pa bodo ljudje te nepremičnine,
               ki so jih gradili mnogo let, izgubili, verjetno za vedno. S tem se bo na nek način
               naredila nacionalizacija in prerazporeditev nepremičninskega bogastva v Sloveniji.
               Vprašanje je, kakšna bo nepremičninska struktura čez 10 let, koliko bomo še imeli
               lastnikov. Danes vemo, da jih imamo okoli 90 %. Verjetno se bo to zmanjševalo, in na
               koncu bomo imeli peščico ljudi, ki bodo oddajali nepremičnine predvsem tistim, ki
               tega davka ne bodo mogli plačati. Zaradi vseh teh negativnih stvari in zaradi
               slabosti, ki jih ima zakon sam po sebi, v Slovenski demokratski stranki menimo, da je
               ta zakon škodljiv, da je nepravičen, da je v nasprotju s konceptom vladavine prava,
               da je nesocialen in da bo v zelo kratkem verjetno Ustavno sodišče glede tega reklo
               zadnjo besedo.</p>
               <p>Zaradi tega v Slovenski demokratski stranki temu zakonu ostro nasprotujemo.</p>
            </sp>
            <sp xml:id="SDZ6-Izredna-48-2013-11-29.sp27">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Prehajamo na ponovno
               odločanje o Zakonu o davku na nepremičnine. Poslanke in poslance prosim, da preverite
               delovanje glasovalnih naprav. Ob tem vas želim opozoriti, da mora pri ponovnem
               odločanju skladno z drugim odstavkom 91. člena Ustave Republike Slovenije za
               sprejetje navedenega zakona glasovati večina vseh poslancev zbora – 46 ali več. Bil
               je izražen interes za obrazložitev glasu.</p>
               <p>V imenu Poslanske skupine Slovenske demokratske stranke, mag. Andrej Šircelj, imate
               besedo.</p>
            </sp>
            <sp xml:id="SDZ6-Izredna-48-2013-11-29.sp28">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa še enkrat.</p>
               <p>Ponovno naj izrazim mnenje, da v Slovenski demokratski stranki ostro nasprotujemo
               takšnemu načinu sprejemanja. Gre namreč za sistemski zakon. Če gre za sistemski
               zakon, se mora ta zakon sprejemati po normalnem postopku v Državnem zboru, ne pa po
               hitrem postopku. Rešitve morajo biti preučene z vseh zornih kotov, ne le finančnega,
               ampak tudi z zornega kota delovanja lokalne samouprave, z zornega kota sociale, z
               zornega kota prostorskega planiranja, z zornega kota, kako bo ta davek vplival na
               razvoj občin in na razvoj lokalne samouprave. Ta zakon tudi ne temelji, kot je bilo
               ugotovljeno na Komisiji za nadzor javnih financ, na ustreznih evidencah. Država in
               paradržavne inštitucije nimajo ustreznih evidenc niti za svoje lastne nepremičnine.
               Zaradi tega lahko pride do kolapsa celotnega sistema, ko bodo izdane prve odločbe
               davčnim zavezancem, in davčni zavezanci bodo v neenakopravnem položaju.</p>
               <p>Davčna osnova je posplošena tržna vrednost, ki je izračunana na podlagi nekih
               modelov, ki so bili narejeni v letu 2006. Kasneje so se popravljali, vendar na
               podlagi teh modelov lahko ugotovimo, da nekaj nepremičnin sploh ni vključenih v ta
               model in v te evidence. Kako je do tega prišlo, ne vemo, verjetno pa glede na napake,
               ki jih je tukaj naredil Gurs. Poleg tega se s tem zakonom obdavčujejo tudi kmetije,
               pašniki, travniki, gozdovi in tudi vsa poslopja, ki jih imajo podjetja za to, da
               ustvarjajo neko dodano vrednost. Vsi ti bodo morali sedaj plačati ta davek. To
               pomeni, da se davek plačuje na ostale davke in da s tem davkom hromimo slovensko
               ekonomijo, slovensko gospodarstvo in poslabšujemo konkurenčni položaj slovenskega
               gospodarstva in konkurenčnost. Na takšen način Slovenija ne bo prišla iz krize, ampak
               se bo kriza samo poglobila, po drugi strani pa finančni učinki ne bodo mogli
               zagotoviti nekega ustreznega proračuna, ki ne bo temeljil na primanjkljaju.</p>
               <p>Zaradi tega v Slovenski demokratski stranki ostro nasprotujemo temu zakonu.</p>
            </sp>
            <sp xml:id="SDZ6-Izredna-48-2013-11-29.sp29">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ker je bil še izražen interes za obrazložitev glasu v imenu poslanskih skupin, vas
               vabim k prijavi. V imenu Poslanske skupine Nove Slovenije ima besedo gospod Jožef
               Horvat.</p>
            </sp>
            <sp xml:id="SDZ6-Izredna-48-2013-11-29.sp30">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Veliko je razlogov – nekatere smo našteli –, zaradi katerih bo poslanska skupina tudi
               tokrat glasovala proti temu zakonu. Naj kot enega od razlogov omenim in
               problematiziram davčno osnovo. Davčna osnova je problematična, kolegice in kolegi. To
               vendarle tudi sami ugotavljate, in mislim, da bi bilo dobro, da bi danes ta zakon
               zavrnili, da bi stopili skupaj. Imamo možnosti, da bi še letos sprejeli nov zakon,
               boljši zakon, strokovnejši, pravičnejši, in bi prav tako lahko začel veljati s 1. 1.
               2014. Gotovo, prepričan sem, da nam Evropska komisija tega ne bi zamerila in ne bi
               spremenila mnenja, ki nam ga je izdala 15. tega meseca za proračunske dokumente za
               leto 2014. Dokler ne bomo razumeli, da je treba gospodarstvo razbremeniti, in dokler
               ne bomo razumeli, da je treba pospešiti postopek privatizacije – to je sicer drugo
               področje, ampak tudi tam se nam zatika –, enostavno, gospe in gospodje, ne bo novih
               delovnih mest. Ne bo jih! Potrebujemo jih vsaj 60 tisoč. To je težka naloga. Skupaj
               bi jo v doglednem času lahko zmogli, sem prepričan. Še zadnji razlog in potem neham,
               gospe in gospodje: če citiram enega od podpredsednikov te vlade, slovenske vlade, ta
               zakon pobira še zadnji drobiž slovenskim državljankam in državljanom. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp31">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naslednji ima besedo gospod Franc Bogovič v imenu Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-48-2013-11-29.sp32">

               <speaker>FRANC BOGOVIČ (PS SLS):</speaker>

               <p>Hvala lepa za besedo.</p>
               <p>Veliko mnenj smo si izmenjali o tem zakonu. Obžalujem samo, da bo očitno z nemo
               večino ta zakon tudi prestal veto, in da sprejemamo, kot je bilo že rečeno, sistemski
               zakon na nedemokratičen, neevropski način. Ta hitrost, nujni postopek in nezmožnost
               simuliranja posledic tega zakona bodo imeli za posledico to, da nas bo zelo bolela
               glava. Še enkrat hvala Državnemu svetu, da je omogočil to, da še enkrat o tem
               odločamo. Hvala lepa vsem podpisnikom peticije, ki so resnično z največjim številom,
               kolegice in kolegi, v samostojni Republiki Sloveniji izrazili nestrinjanje z nekim
               početjem države. Žal se vas to ne dotakne in greste brezglavo s postopkom naprej. V
               pogovoru s temi ljudmi je bilo slišati o tem, ali je ta zakon pošten, ali je to davek
               na poštenje, ali je to popolna izguba razuma, ali je to davek na ustvarjalnost, ali
               je to davek na minulo delo, kako naj v tako nestabilnem okolju, kot ga ustvarjamo, in
               z novimi in novimi obremenitvami, od katerih je ta, o kateri sedaj govorimo, samo ena
               v nizu, delamo povsem nestabilno poslovno okolje. Obrtniki – prvopodpisani pod
               peticijo, predsednik obrtne zbornice, je izrazil zelo veliko ogorčenje nad tem in
               tudi s številnimi izračuni postregel. Zato se gospod Meh s tem zakonom ne
               strinja.</p>
               <p>Mnogo občin je protestiralo proti temu zakonu. Prihajajo iz združenj občin, vendar je
               žal politika takšna, kot je bila izrečena na enem izmed kolegijev: odločili smo se,
               da bomo na tem področju ta davek pobrali in na ta način zapolnili državni proračun.
               Trdno sem prepričan, da delate veliko napako, da se bomo zaradi tega zagotovo še s
               tem zakonom ukvarjali, kajti na vse te pravne praznine, ki so v tem zakonu,
               opozarjajo priznani ustavni strokovnjaki, in enostavno se očitno več ne zmore kančka
               razuma, da bi se temu prisluhnilo in tudi v pogovoru z družbo, z ostalimi strankami,
               ki smo v opoziciji, kakšen zakon tudi doreklo. Žal to postaja postopek. Na takšen tih
               in nem način najemamo kredite, na takšen tih in nem način bomo očitno še naprej
               delovali. Dokler se nam bo dogajalo to, in dokler bodo tisti, ki niso pošteni, s
               kamioni vozili denar iz te države, toliko časa za to državo ni rešitve.</p>
            </sp>
            <sp xml:id="SDZ6-Izredna-48-2013-11-29.sp33">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prehajamo na odločanje. Obstaja interes za obrazložitev glasu v lastnem imenu, zato
               predlagam, da se prijavite k obrazložitvi glasu. Besedo ima mag. Ivan Vogrin.</p>
            </sp>
            <sp xml:id="SDZ6-Izredna-48-2013-11-29.sp34">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik, za besedo. Spoštovani kolegice in kolegi!</p>
               <p>Menim, da bi mi kot parlament morali veliko več narediti za to, da bi izboljšali
               poslovno okolje za delovanje gospodarstva, ki bi povečalo prilive tudi v proračun. Če
               pogledamo 10-letne podatke, koliko neposrednih tujih investicij je bilo v družbenem
               bruto produktu v Sloveniji, ugotovimo, da smo daleč na zadnjem mestu v Evropi.
               Poglejte podatke. Črna Gora kot majhna državica ima v zadnjih 10 letih v družbenem
               bruto produktu 19,5 %, Slovenija pa sramotnih 1,76. Gospe in gospodje, to so podatki,
               to so številke, ki bi nas morale pripraviti k drugačnemu ravnanju. Morali bi predvsem
               poskrbeti za konkurenčno okolje, poslovno okolje države Slovenije. Potem bi se začeli
               davki zviševati. Žal tega ne delamo, zadnjih 10 let tega ne delamo, in to je glavni
               razlog krize v Sloveniji. Pri nas ni mogoče več pošteno delati in pošteno živeti.
               Ljudje s 600 evri plače ali pokojnine težko ali nemogoče živijo, pa tudi podjetja
               težko delajo. Pričakujem, da bomo ubrali drugačne rešitve, kot je ta. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Moram samo opozoriti, mag. Ivan Vogrin, da se niste opredelili glede tega, kako boste
               glasovali, ker je to namen obrazložitve glasu.</p>
            </sp>
            <sp xml:id="SDZ6-Izredna-48-2013-11-29.sp36">

               <speaker>MAG. IVAN VOGRIN (NeP):</speaker>

               <p>Smatral sem, da je iz razprave razvidno. Glasoval bom proti, ker mislim, da je zakon
               protirazvojno naravnan.</p>
            </sp>
            <sp xml:id="SDZ6-Izredna-48-2013-11-29.sp37">

               <speaker>PREDSEDNIK JANKO VEBER:</speaker>

               <p>Naslednji ima besedo gospod Zvonko Lah.</p>
            </sp>
            <sp xml:id="SDZ6-Izredna-48-2013-11-29.sp38">

               <speaker>ZVONKO LAH (PS SDS):</speaker>

               <p>Hvala za besedo, predsedujoči.</p>
               <p>Tega plenilskega zakona sigurno ne bom podprl, ker gre za še en poskus plenjenja
               podeželja. Ne bom ponavljal stvari, ki so bile že povedane, lahko pa samo povem to,
               da so tiste podeželske občine, ki so pobirale NUSZ, nadomestilo za uporabo stavbnega
               zemljišča, obremenjevale fizične osebe približno toliko kot velike mestne občine.
               Seveda pa v teh občinah ni toliko pravnih oseb kot v večjih občinah, in je bilo
               pobrano približno štirikrat do petkrat manj od pravnih oseb kot v mestnih občinah.
               Sedaj pa v določilu, ko prva tri leta dobijo večje občine toliko, kot so pobrale NUSZ
               – v teh občinah bodo pravne osebe plačevale tudi štirikrat do petkrat manj kot sedaj,
               in se bo denar, pobran v podeželskih občinah, kjer bo pobrano od fizičnih oseb, od
               stanovanj štirikrat več, kot je bilo do sedaj NUSZ, pretakal v velike občine. Primer
               občine Velenje: pripadala jim bosta dva milijona po tem novem davku, polovica
               pobranega, dobili bodo pa 6,5 milijona. Občina Črnomelj in Kočevje pa milijon manj,
               kot bodo pobrali. Kolegice in kolegi, ko bodo občani dobili te položnice, ki bodo
               približno v višini storitev komunale, se bodo vprašali, kam gre njihov denar.
               Gospodje, takrat bomo poskrbeli, da bodo tisti vaši volivci tudi izvedeli, kako ste
               glasovali za ta davek oziroma za to obremenitev, od katere nič nimajo. Tega se
               zavedajte, in upam, da bodo prej položnice kot pa volitve. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp39">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden dam besedo naprej za obrazložitev glasu, predlagam, da vsi, ki boste želeli
               obrazložiti glas, ravnate tako, kot so ravnali vodje poslanskih skupin, ki so zgledno
               opravili obrazložitev glasu v imenu poslanske skupine. Opredelili so se na podlagi
               vsebine zakona, kako bo glasovala poslanska skupina. Obrazložitev glasu ni namenjena
               temu, da poskušate prepričevati druge, da pozivate ali polemizirate z drugimi, ampak
               da se na podlagi vsebine zakona opredelite, kako boste glasovali. Prosim za
               upoštevanje namena obrazložitve glasu v lastnem imenu. Naslednji ima besedo gospod
               Ivan Grill.</p>
            </sp>
            <sp xml:id="SDZ6-Izredna-48-2013-11-29.sp40">

               <speaker>IVAN GRILL (PS SDS):</speaker>

               <p>Hvala lepa.</p>
               <p>Tudi sam tega zakona ne bom podprl, pa ne zato, ker sem poslanec opozicije, ampak
               zato, ker ta zakon resnično v ničemer ni v korist Slovenije, še manj pa prebivalcev
               naše države. Ta zakon je v bistvu škodljiv. Kot je bilo že večkrat povedano, tudi
               tisto, kar je predlagatelj v svoji obrazložitvi navedel – da bo poenotil sistem
               obdavčevanja vseh teh nepremičnin –, ne drži, kajti tisti parametri, ki so potrebni,
               da bi se to realiziralo, niso zadoščeni v Sloveniji, od slabih evidenc Gursa in še bi
               lahko naštevali. Poleg tega je ta zakon krivičen, nepošten in bo obremenjeval
               predvsem tiste, ki so na socialnem robu, ki so v preteklosti s svojim delom resnično
               veliko gradili, delali, da imajo sedaj možnost, da sploh bivajo. Tukaj imam v mislih
               predvsem starejšo populacijo, ki je gradila svoje hiše, svoja domovanja, sedaj pa se
               jim bo to preveč obdavčevalo. Ravno tako se bo ta zakon dotaknil proračunov občin,
               kajti tisto, kar je izvirni prihodek občin v številnih državah, in tudi pri nas je
               bil, bo sedaj v veliki meri preneseno na državo. S tem se bo slabil tudi položaj
               občin.</p>
               <p>Ravno tako bo podeželje na ta način prizadeto, in to tisti, ki ohranjajo našo
               kulturno krajino, ki tudi s svojim delom in s tistim skromnim premoženjem v obliki
               nepremičnin skrbijo za to, da se naše podeželje ne zarašča. To bo sedaj prisililo
               številne, da bodo tiste objekte podirali ali pa kmetije zapuščali. In še nekaj, kar
               se mi zdi izredno pomembno – prizadel bo številne mlade ljudi, ki so na tem, da se
               bodo odločili za neko odpiranje svojega podjetja, pa se ravno zaradi tega zakona ne
               bodo odločili za to ali pa so pred veliko dilemo, ali iti v to ali ne. Ta zakon je
               škodljiv, kot sem rekel, in ga ne bom ... / izklop mikrofona/</p>
            </sp>
            <sp xml:id="SDZ6-Izredna-48-2013-11-29.sp41">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospa Jasmina Opec.</p>
            </sp>
            <sp xml:id="SDZ6-Izredna-48-2013-11-29.sp42">

               <speaker>JASMINA OPEC (PS SLS):</speaker>

               <p>Hvala lepa za besedo.</p>
               <p>Tudi sama bom glasovala proti temu zakonu. V Slovenski ljudski stranki smo v minulih
               tednih in mesecih navajali številne vsebinske argumente proti sprejetju tega zakona.
               Z različnimi aktivnostmi na različnih področjih smo skušali predstaviti, da trmasto
               vztrajanje pri tem krivičnem in sistemskem zakonu ni tisto, kar bi vodilo v svetlo
               prihodnost, ampak vodi zgolj k odpiranju novih vprašanj. Pritrjuje nam vedno več
               ljudi. Tudi tisti, ki se morda na začetku niso strinjali z nami, sedaj pritrjujejo,
               da gre za zakon, ki ni pravilno napisan. Celo Vlada razmišlja o tem, da so potrebne
               določene zakonske spremembe določenih zakonov, ki se nanašajo na Zakon o davku na
               nepremičnine. Najprej je treba urediti tisto področje in se potem spustiti v urejanje
               takega zakona, kajti tako redosledje je v bistvu absurd, ki si ga nobena demokratična
               država ne bi smela privoščiti. Ni hudo to, če čez čas spoznaš, da je opozicija imela
               prav, huje je to, da sprejmeš zakon, za katerega v srcu veš, da je krivičen in da bo
               nepravično prizadel državljane. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp43">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Jerovšek.</p>
               <p>Prosim? Se opravičujem, gospod Jerovšek, gospod Franc Pukšič je na seznamu pred vami.
               Besedo ima gospod Franc Pukšič.</p>
            </sp>
            <sp xml:id="SDZ6-Izredna-48-2013-11-29.sp44">

               <speaker>FRANC PUKŠIČ (PS SLS):</speaker>

               <p>Hvala lepa, gospod predsednik.</p>
               <p>Glasoval bom proti temu zakonu, tako kot sem glasoval ob nastajanju tega zakona.
               Glasoval bom proti zato, ker so Slovenke in Slovenci v vseh porah delali noč in dan,
               od ponedeljka do nedelje zato, da so si nekaj ustvarili, tako kmetje, obrtniki,
               tisti, ki so si zgradili hiše ali kupili stanovanja. Danes ta zakon te ljudi
               obremenjuje. Ta zakon jih obremenjuje huje, bolj kot slon v trgovini s porcelanom. Ta
               zakon jih obremenjuje kot buldožer v trgovini s porcelanom. Ta buldožer se je spravil
               na podeželje, delavce, obrtnike in kmete. Konkretno ta zakon omejuje podjetje iz
               Štajerske, ki ima 10 zaposlenih s približno 20-odstotno brezposelnostjo, z današnjih
               650 evrov davka na približno 3 tisoč 500 do 4 tisoč 500 evrov. Ta zakon je krivičen.
               Ta zakon ne obdavčuje enako propadajočih kmetij z vilami, s hišami premožnih. Ta
               zakon ne obdavčuje nič, niti z enim centom, raznih peršingov, kaj šele milijard, ki
               so ostale v poštnih nabiralnikih. Ta zakon daje potuho edino trgovskim centrom, ki iz
               Maribora zvečer, ko jih zaprejo, peljejo legalno s tovornjaki denar v Gradec.</p>
               <p>Sem proti temu zakonu, ker je ta zakon proti državljankam in državljanom. Tisti, ki
               ga boste podprli, teh ljudi ne marate.</p>
            </sp>
            <sp xml:id="SDZ6-Izredna-48-2013-11-29.sp45">

               <speaker>PREDSEDNIK JANKO VEBER:</speaker>

               <p>Besedo ima gospod Jožef Jerovšek.</p>
            </sp>
            <sp xml:id="SDZ6-Izredna-48-2013-11-29.sp46">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Glasoval bom proti temu davku, ki je nepravičen, plenilski in nepošten, proti davku,
               ki drastično obdavčuje državljane Slovenije, njihova stanovanja in drugo premoženje,
               davku, ki je po svojem pomenu enakovreden haraču v turškem cesarstvu, ki je bil
               namenjen za kristjane, da bi prestopili v islam ali pa se izselili. To, kar počne ta
               koalicija, počne v času, ko vplivni južnjaški lobiji v spregi z mafijo v kamionih v
               Srbijo odvažajo denar, ki je naropan v Sloveniji.</p>
            </sp>
            <sp xml:id="SDZ6-Izredna-48-2013-11-29.sp47">

               <speaker>PREDSEDNIK JANKO VEBER:</speaker>

               <p>Gospod Jerovšek, korektno sem vas poskušal opozoriti, preden sem dal besedo, da
               govorite o vsebini zakona ...</p>
            </sp>
            <sp xml:id="SDZ6-Izredna-48-2013-11-29.sp48">

               <speaker>JOŽEF JEROVŠEK (PS SDS):</speaker>

               <p>... pokupili stanovanja, ki jih bodo morali naši državljani po mizerni ceni prodati,
               ker tega davka ne bodo zmogli. Zakon je prav tako specialno usmerjen zoper podeželje,
               kmete in male podjetnike. Zato ta zakon pomeni tudi napad na suverenost Republike
               Slovenije, saj je znano, da država, v kateri podeželje ni poseljeno z avtohtonim
               prebivalstvom, ni ubranljiva. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp49">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Danijel Krivec.</p>
            </sp>
            <sp xml:id="SDZ6-Izredna-48-2013-11-29.sp50">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik.</p>
               <p>Tudi sam v tej drugi obravnavi oziroma po vetu Državnega sveta tega zakona ne bom
               podprl, predvsem zaradi dejstva, ker je v vmesnem obdobju prišlo še veliko dejstev,
               ki kažejo na to, da bo treba ta zakon, če bo sprejet, zelo hitro popravljati, in da
               bo povzročil veliko slabe volje med davkoplačevalci. Nikakor pa ne morem tega zakona
               podpreti tudi zaradi tega, ker omejuje lokalne skupnosti v svoji izvirni nalogi. Ta
               zakon je namreč tudi v tujini namenjen za polnjenje proračuna lokalnih skupnosti.
               Znotraj tega zakona, ki ga imamo ponovno pred seboj za odločanje, pa je kar veliko
               dikcij, ki govorijo o tem, da je verjetno po zakonodaji tudi neustaven in da bo na
               Ustavnem sodišču padel, kajti vgrajeno je premeščanje prihodkov iz ene lokalne
               skupnosti v drugo, kar je po našem mnenju neustavno. Po drugi strani pa jemlje veliko
               prihodkov lokalnim skupnostim, ki bodo v naslednji fazi zelo omejene pri možnosti
               črpanja evropskih sredstev in razvoju, za kar si koalicija ves čas prizadeva. Tako da
               zakon poleg tega, da udarja vse davkoplačevalce, v veliki meri omejuje tudi možnosti
               lokalnih skupnosti za nadaljnji razvoj, in s tega vidika je neprimeren in ga v tem
               drugem odločanju ni mogoče podpreti. Povzročil bo veliko negodovanja, nezadovoljstva
               in verjetno tudi veliko težav pri izvajanju, kar pa pomeni, da je neprimerno, da se
               ga na tak način podpre in sprejme.</p>
            </sp>
            <sp xml:id="SDZ6-Izredna-48-2013-11-29.sp51">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še je interes za obrazložitev glasu, zato predlagam, da se prijavite. Besedo ima
               gospa Sonja Ramšak.</p>
            </sp>
            <sp xml:id="SDZ6-Izredna-48-2013-11-29.sp52">

               <speaker>SONJA RAMŠAK (PS SDS):</speaker>

               <p>Spoštovani predsednik, spoštovani kolegice in kolegi, spoštovani minister, ki ga ni v
               dvorani, spoštovana državna sekretarka, spoštovani obiskovalci na balkonu!</p>
               <p>Obveščam vas, da ne morem podpreti tega zakona, ker je krivičen, ker je asocialen in
               ker ne zagovarja pravične in pravne države. V koaliciji ste se očitno odločili, da
               boste naredili vse ...</p>
            </sp>
            <sp xml:id="SDZ6-Izredna-48-2013-11-29.sp53">

               <speaker>PREDSEDNIK JANKO VEBER:</speaker>

               <p>Gospa Sonja Ramšak, opozarjam vas, da ni dovoljeno ogovarjati drugih ali pa
               obtoževati v fazi obrazložitve glasu. Ostanite pri vsebini.</p>
            </sp>
            <sp xml:id="SDZ6-Izredna-48-2013-11-29.sp54">

               <speaker>SONJA RAMŠAK (PS SDS):</speaker>

               <p>Hvala lepa, gospod predsednik.</p>
               <p>Tistega, kar vas boli, seveda ne slišite radi. Ampak državljanke in državljani zelo
               dobro vedo, da je ta zakon izjemno škodljiv, ne samo za mlade družine, ne samo za
               podjetja, ne samo za lokalne skupnosti, ampak je škodljiv dobesedno za delovanje
               celotnega sistema in države. S tem zakonom ste se odločili ščititi bogate, odločili
               ste se ščititi tiste, ki so si na nezakonit način pridobili premoženje in bodo imeli
               sedaj možnost, da bodo od revežev kupovali nepremičnine. Zagovarjate nepravno državo,
               ker ne obstaja možnosti pritožbe na izračun nepremičnin oziroma na vrednost, ki bo
               predmet obdavčitve. Spoštovani kolegice in kolegi, danes imate priložnost, da
               popravite svojo napako in da daste priložnost, da se zakon popravi, tako kot smo že z
               amandmaji predlagali tudi v Slovenski demokratski stranki v opoziciji, vendar glasu
               ljudstva očitno ne slišite.</p>
               <p>Zakona vsekakor ne bom podprla.</p>
            </sp>
            <sp xml:id="SDZ6-Izredna-48-2013-11-29.sp55">

               <speaker>PREDSEDNIK JANKO VEBER:</speaker>

               <p>Tokrat smo slišali, kako obrazložitev glasu ne sme potekati. Resnično prosim, da se
               držite poslovnika in tega, kar so povedali tudi v imenu poslanskih skupin vaši
               predhodniki.</p>
               <p>Besedo ima gospod Jakob Presečnik.</p>
            </sp>
            <sp xml:id="SDZ6-Izredna-48-2013-11-29.sp56">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Gospa državna sekretarka!</p>
               <p>Pri ponovnem odločanju o Zakonu o davku na nepremičnine bom ponovno glasoval proti.
               Samo nekaj razlogov za to – upam, da bodo na pravi način navedeni, kot ste rekli. Gre
               za nesorazmerno povečanje obdavčenja večine lastnikov nepremičnin. Še posebej
               opozarjam na podjetnike – samo ene bi izluščil v tem delu, podjetnike, ki polnijo naš
               proračun, od katerega živi dobesedno vsa država. Gre za popolnoma nepravično
               obdavčenje stanovanjskih nepremičnin. Ogromne razlike so pri primerjavah med
               posameznimi predeli Slovenije. Prikrajšane so lokalne skupnosti, kjer zagotovo poteka
               jedro aktivnosti skladnega regionalnega razvoja. To, kar imamo danes, bistveno bolj
               razvito, ne samo podeželje, ampak vse predele Slovenije, je zasluga ravno lokalnim
               skupnostim in solidnega financiranja lokalnih skupnosti. Še zadnji razlog, ki ga bom
               v tem kratkem času navedel: rokohitrsko sprejetje zakona – ni bilo možno pripraviti
               ustreznih primerjalnih izračunov, na podlagi katerih bi se lahko pravičnejše
               odločali. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp57">

               <speaker>PREDSEDNIK JANKO VEBER:</speaker>

               <p>Hvala tudi vam, gospod Presečnik. Zelo korektna je bila, tako da čestitke.</p>
               <p>Mag. Matej Tonin bo obrazložil glas v lastnem imenu.</p>
            </sp>
            <sp xml:id="SDZ6-Izredna-48-2013-11-29.sp58">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi!</p>
               <p>Zakonu o davku na nepremičnine nasprotujem, ker je nepravičen in nepotreben.
               Nepravičen je zaradi tega, ker se pojavljajo ekscesni primeri, kot je na primer ta,
               da je nek kozolec v Ljubljani ocenjen na 300 tisoč evrov, medtem ko je neka vila
               ocenjena 50 tisoč evrov. To so samo najbolj eklatantni primeri, zakaj je ta zakon
               nepravičen. Sedaj pa še, zakaj je ta zakon nepotreben. Tega zakona ne potrebujemo
               zaradi uravnoteženja javnih financ, in bom tudi razložil, zakaj. Iz tega zakona je
               predvideno približno 200 milijonov evrov letnih proračunskih prihodkov. Sedaj pa na
               drugi del zgodbe, ki govori o tem, da bo Slovenija v letu 2014 potrebovala okoli 10
               milijard evrov – milijardo proračunskega primanjkljaja, 4 milijarde starih dolgov in
               najmanj 5 milijard za sanacijo bančnega sistema. Ta denar si bo morala država nekje
               izposoditi. Če si ga bo izposojala pri evropskih skladih, bo ta obrestna mera 1 %. Če
               si ga bo izposojala na neznanih finančnih trgih, bo ta obrestna mera lahko tudi
               5-odstotna ali še višja. Samo pri obrestih za prihodnje leto lahko država s trezno
               politiko privarčuje 400 milijonov evrov, kar je dvakratnik prihodka davka na
               nepremičnine. To je glavni razlog, zakaj mislim, da je ta davek nepotreben, in kot
               sem rekel, ker je nepravičen in nepotreben, mu nasprotujem.</p>
               <p>Zaradi tega bom glasoval proti.</p>
            </sp>
            <sp xml:id="SDZ6-Izredna-48-2013-11-29.sp59">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Janja Napast.</p>
            </sp>
            <sp xml:id="SDZ6-Izredna-48-2013-11-29.sp60">

               <speaker>JANJA NAPAST (PS SDS):</speaker>

               <p>Hvala lepa za besedo, predsednik. Lepo pozdravljeni poslanci in poslanke!</p>
               <p>Nepremičninskega zakona ne bom podprla, predvsem zato, ker je nepravičen in bo
               nepošteno prizadel različne sloje prebivalstva, tako da predstavlja kot nekakšno
               žalitev določene skupine prebivalstva. Poleg tega je neustaven, ker je ocenjena cena
               kot osnova za nepremičninski davek v nasprotju z ustavo. Vrednotenje je potekalo
               netransparentno in tudi nestrokovno, in s tem hromite tudi razvoj slovenske skupnosti
               in ozemlja. Prav tako predlagani zakon ne upošteva kriterija primernosti stanovanja,
               ki je merilo za dodelitev neprofitnega stanovanja, in ne upošteva statusa velike
               družine s tremi in večjim številom otrok do 18. leta, kot je to do sedaj predvideval
               zakon o davku na premoženje. Zato se mi zdi, da ogrožate mirno starost kmetov in
               podeželskega ljudstva ter povečujete zaskrbljenost mladih.</p>
            </sp>
            <sp xml:id="SDZ6-Izredna-48-2013-11-29.sp61">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Franc Breznik.</p>
            </sp>
            <sp xml:id="SDZ6-Izredna-48-2013-11-29.sp62">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Kot sem že večkrat tukaj povedal, tega davka niti približno ne nameravam podpreti. Ne
               gre samo za nepravičen davek, ampak gre za davek, ki je v tem času, ko bi se
               Slovenija morala množično dezinvestirati, ko bi morala odprodajati državno
               premoženje, kar bi bila edina prava pot – namesto tega pa najema kredite po
               katastrofalni obrestni meri, po drugi strani pa dodatno hromi gospodarski sistem. Ne
               samo, da gospodarski minister v tem času ni ničesar delal, vi še dodatno vplivate na
               to, da se vsak morebitni investitor, ki bi karkoli vlagal v Slovenijo, odloči za
               države, ki imajo boljše poslovno okolje. S tem davkom uvajate tudi nek nov poklic.
               Nov poklic v prihodnosti bo tako imenovani nepremičninski mešetar ali preprodajalec
               nepremičnin propadlih manjših kmetov in manjših obrtnikov, predvsem na podeželju.</p>
               <p>Po drugi strani se s tem davkom iz manjših občin steka denar v Ljubljano, da se
               poplačajo nasedli projekti, da se financira tako imenovano udbomafijsko omrežje v
               Sloveniji, in to je bistvo tega davka. Tega se je treba zavedati. Imamo totalno
               netransparentno upravljanje državnih podjetij, kjer vsako leto izgubimo vsaj izplen
               tega kompletnega davka, ki je bil totalno nepotreben. Naslednja zadeva, ki je v tem
               nepremičninskem davku, je ta, da dajemo signal ljudem, ki se vsak dan odločajo s
               svojimi racionalnimi ali neracionalnimi rešitvami, da se v tej državi ne izplača biti
               priden, pošten, da se ne izplača odrekati, in s tem udušite tudi neko protestantsko
               etiko, neko normalno etiko nekega resnega poslovnega okolja. Na dolgi rok ponovno
               hromite blaginjo vseh državljanov in državljank, predvsem tistih, ki so na najnižji
               stopnji in ki so največkrat prispevali s svojim delom, trpljenjem in odrekanjem v to
               državno blagajno.</p>
               <p>Davka, kot sem napovedal, ne nameravam podpreti, in verjamem, da si boste glede tega
               davka premislili tudi nekateri poslanci s podeželja. Najlepša hvala.</p>
            </sp>
            <sp xml:id="SDZ6-Izredna-48-2013-11-29.sp63">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Izredna-48-2013-11-29.sp64">

               <speaker>TOMAŽ LISEC (PS SDS):</speaker>

               <p>Hvala. Spoštovani!</p>
               <p>Tudi sam bom glasoval proti zakonu, kajti že iz mnenja o zahtevi Državnega sveta
               glede ponovnega glasovanja izhaja, da ta vlada ali nima pojma, kaj bi rada, ali je
               izgubila stik z realnostjo, ali pa nam vsem skupaj laže, na kar me napotuje tudi njen
               sklep, da Vlada zavrača očitek, da bo davek na nepremičnine zmanjšal konkurenčnost
               slovenskega gospodarstva. Spoštovani, eden izmed aktualnih ministrov je pred tremi
               leti rekel, kako bo predlagani davek na nepremičnine tragedija za slovensko
               kmetijstvo. Spoštovani, ta davek je tragedija ne samo za slovensko kmetijstvo, ampak
               za vse segmente naše družbe, najsi bo to gospodarstvo, mladi, obrtniki, kmetje, pa
               tudi lokalne skupnosti. Do sedaj so imele občine možnost, da so pri nadomestilu za
               uporabo stavbnega zemljišča lahko mladim dale priložnost, da ostanejo na podeželju s
               tem, da so jih oprostile tega nadomestila ali pa jim ga morda za nekoliko znižale. Ta
               zakon tega več ne omogoča, in mladi bodo resnično premislili, ali sploh še želijo
               ostati v svojem kraju, ali se odločajo za novo družino, ali se odločajo za gradnjo
               svoje hiške, ali se odločajo za odprtje espeja ali pa za kaj drugega. Včasih je
               veljalo kamen na kamen – palača, sedaj pa velja davek na davek – ta vlada.</p>
               <p>Zakona ne bom podprl.</p>
            </sp>
            <sp xml:id="SDZ6-Izredna-48-2013-11-29.sp65">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Branko Grims.</p>
            </sp>
            <sp xml:id="SDZ6-Izredna-48-2013-11-29.sp66">

               <speaker>MAG. BRANKO GRIMS (PS SDS):</speaker>

               <p>Zakon o obdavčitvi nepremičnin, ki je danes pred nami, je razvojno uničujoč, pravno
               pa podlo napisan, tako da česa podobnega o pravnem redu države Slovenije še nismo
               videli. Predstavlja tisto, kar je nekoč gospa Cerar imenovala pravno velika
               svinjarija. Kaj bo njegov učinek? Prišlo bo do nove nacionalizacije, revni in srednji
               sloj bosta ostala brez nepremičnin, ki bodo prenesene na občine. Občinam bo ostal kup
               nepremičnin, s katerimi ne bodo imele kaj početi, cena jim bo drastično padala,
               obenem pa bo država, vaša vlada, vaša koalicija neusmiljeno zapravljala denar, ki ga
               bo pobrala tem občinam. Končni rezultat bo: siromašnejši ljudje, siromašnejše občine
               in zapravljen denar. To je učinek tega zakona, in tega zakona ni mogoče podpreti in
               si ne zasluži podpore. Govoriti o poštenosti v zvezi s tem zakonom, kar je prej
               storil minister, je v posmeh besedi pošteno. Sami točno veste, da so popolnoma
               napačne ocene, da je zakon brez vseh varovalk, da celo prepoveduje možnost pritožbe,
               in obenem imamo kup primerov, ki jih tudi vi dobro poznate, ko so na najboljših
               lokacijah, recimo ob Blejskem jezeru, pa še kje, pravi gradovi ocenjeni na nekaj 10
               tisoč evrov, v mestih pa stare hiše, ki se skoraj rušijo same vase, na pol milijona
               evrov in več. Govoriti o poštenosti v zvezi s takim zakonom – oprostite, gospe in
               gospodje, tako se teh stvari ne dela. Ta zakon bi bilo treba zavrniti v celoti in
               celoten sistem napisati na novo. Danes je priložnost za to. Sam bom glasoval proti,
               in kdor ima vsaj malo odgovornosti do ljudi, kdor ima vsaj malo občutka za državnost,
               za državništvo, da postavi interes skupnega pred svoj osebni interes, bo tudi
               glasoval proti zakonu, ki bo ... / izklop mikrofona/</p>
            </sp>
            <sp xml:id="SDZ6-Izredna-48-2013-11-29.sp67">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Grims je posegel v področje nagovarjanja, tako da samo za opozorilo: ostanimo
               pri vsebini zakona in temu, kako boste glasovali.</p>
               <p>Gospod Robert Hrovat je naslednji, ki ima besedo.</p>
            </sp>
            <sp xml:id="SDZ6-Izredna-48-2013-11-29.sp68">

               <speaker>ROBERT HROVAT (PS SDS):</speaker>

               <p>Hvala lepa za besedo.</p>
               <p>Zakona ne bom podprl. Zakon o davku na nepremičnine, kot ste prej povedali, je bil
               usklajevan z gospodarstveniki, z obrtniki, s kmeti, z občinami – bil je usklajevan,
               niste ga pa uskladili. Temu zakonu nasprotujejo praktično vsi v Sloveniji, pa ne samo
               posamezniki, ampak tudi združenja, o katerih sem sedaj govoril. Tudi v koaliciji je
               očitno ta zakon usklajen, in to pomeni, da je pred nami izdelek, ki je unikum v
               Evropi. Res je, da ima večina evropskih držav davek na nepremičnine, ampak ta davek
               na nepremičnine je namenjen občinam, ne polnjenju državnega proračuna, ne polnjenju
               luknje v državnem proračunu, ki je bistveno večja, kot želite prikazati. Dejstvo je,
               da je denar po teh evropskih državah, o katerih sem prej govoril, namenjen za splošno
               blaginjo ljudi v okoljih, kjer živijo. Kaj pa mi počnemo? Ravno nasprotno – ta denar
               mečemo stran. Predstavljajte si razmerje, ki ga je prej kolega Bogovič opisal, v
               Ljubljani, ko bo za neko hišo, za katero se je do sedaj plačevalo 125 evrov, to
               pomenilo sedaj 522 evrov. Ta trikratnik si lahko vsi Slovenke in Slovenci izračunajo
               za svoje nepremičnine. Pred glasovanjem bi morali imeti v mislih tiste ljudi, ki že
               sedaj težko živijo, ko jim boste naprtili ta davek, bodo pa še težje.</p>
            </sp>
            <sp xml:id="SDZ6-Izredna-48-2013-11-29.sp69">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Preden dam besedo naprej, vas prosim, da se umirite v dvorani. Če imate željo po
               pogovoru, stopite v preddverje. Bom tudi uporabil poziv za to, da se nam pridružite v
               dvorani, če boste v preddverju. Res prosim za mir.</p>
               <p>Besedo ima gospod Andrej Čuš.</p>
            </sp>
            <sp xml:id="SDZ6-Izredna-48-2013-11-29.sp70">

               <speaker>ANDREJ ČUŠ (PS SDS):</speaker>

               <p>Hvala lepa za besedo. Lep pozdrav vsem kolegicam in kolegom, državni sekretarki!</p>
               <p>Predlog davka na nepremičnine je nečloveški, antisocialen, in ga nikakor ne morem
               podpreti. Če je veljalo, da so včasih pobirali desetino, pa nam bo desetina ali pa še
               kaj manj danes ostala. Davek na nepremičnine je samo ena gasilska akcija na horuk,
               namenjena izključno polnjenju državnega proračuna. Žal smo zaradi nesposobnosti ter
               neučinkovite fiskalne politike vlade Alenke Bratušek edino priča novim davkom ter
               tudi vedno višjim davkom. Pa ne bi rad našteval, ker verjamem, da vsi to dobro vemo.
               Na strani odhodkov v državnem proračunu pa vlada Alenke Bratušek ni storila nič,
               čeprav vemo, da je rezerve ogromno. Na račun tega, da bo sedaj vsak mali človek,
               kmet, mlad posameznik plačeval vedno višje davke zaradi tega, ker se na odhodkovni
               strani proračuna ne da ali pa ne znate storiti ničesar – to je nesprejemljivo. Če je
               prej kolega Lisec govoril o sloganih vlade Alenke Bratušek, bi mogoče dodal še enega,
               in sicer davek na davek – privilegij. Z davkom na nepremičnine bomo dodatno
               obremenili gospodarstvo, ki že tako komaj diha in shaja iz dneva v dan. Kje bomo
               zaposlili vse mlade brezposelne, če ne v gospodarstvu? Z davkom na nepremičnine bomo
               tudi dodatno obremenili podeželje. Kako bomo uspeli mlade motivirati, da ostanejo
               sploh na podeželju in skrbijo za razvoj podeželja v prihodnje? Težko.</p>
               <p>Tega davka nikakor ne bom podprl, in upam, da ne bo dobil zadostne podpore.</p>
            </sp>
            <sp xml:id="SDZ6-Izredna-48-2013-11-29.sp71">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še je interes za obrazložitev glasu, zato predlagam, da se prijavite k obrazložitvi.
               Besedo ima dr. Vinko Gorenak.</p>
            </sp>
            <sp xml:id="SDZ6-Izredna-48-2013-11-29.sp72">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zakona ne bom podprl. Razlogi so popolnoma enaki, kot so bili ob prvem sprejemanju
               tega zakona. Ta zakon je eden tistih zakonov, ki je nekaj unikatnega v Evropi – zato,
               ker ga nobena država v Evropi ne pobira zato, da bi bil to dohodek države, kot je to
               predlagano pri nas, ampak je to povsod dohodek občine. Drugi razlog je v tem, da ta
               zakon siromaši slovensko podeželje in daje velikim mestom, zlasti Ljubljani. Naj
               navedem samo nekaj številk. Občani občine Šmarje pri Jelšah, kjer živim, bodo
               plačevali 128 % več davka, v občinskem proračunu pa bo 21 % manj davka, kot ga je
               bilo do sedaj. Občani ene najbolj revnih občin iz tega okolja, občine Kozje, bodo
               plačevali 273 % več davkov, občina pa bo imela 33 % manj prihodkov iz tega naslova.
               Občani občine Podčetrtek bodo plačevali 231 % več davka in bo občina zato imela 28 %
               manj davka iz tega naslova. Podobno velja za vse ostale občine v slovenskem prostoru,
               zlasti manjše in podeželske občine. Zato pa bodo občine, zlasti Ljubljana in nekatere
               druge velike občine, kot je Velenje – tam leva politična opcija zmaguje že vrsto let
               –, nagrajene.</p>
               <p>Zato zakona ne bom podprl.</p>
               <p>Gospod predsednik, v prejšnjem in tem mandatu nisem nikoli zahteval proceduralnega
               predloga. Vsaj v prejšnjem mandatu se ne spomnim, da bi ...</p>
            </sp>
            <sp xml:id="SDZ6-Izredna-48-2013-11-29.sp73">

               <speaker>PREDSEDNIK JANKO VEBER:</speaker>

               <p>Dr. Gorenak, imate možnost obrazložiti glas, ne polemizirati, zato ne morete govoriti
               o tem, o čemer ste želeli.</p>
            </sp>
            <sp xml:id="SDZ6-Izredna-48-2013-11-29.sp74">

               <speaker>DR. VINKO GORENAK (PS SDS):</speaker>

               <p>Proceduralno želim prositi prvič, odkar sem poslanec.</p>
            </sp>
            <sp xml:id="SDZ6-Izredna-48-2013-11-29.sp75">

               <speaker>PREDSEDNIK JANKO VEBER:</speaker>

               <p>Lahko prosite proceduralno, ko zaključite z obrazložitvijo glasu. Če sem vas prav
               razumel, želite podati proceduralni predlog. Izvolite, dr. Gorenak, imate besedo.</p>
               <p>Poskušajte prijaviti. Ne gre? Počakajmo nekaj trenutkov. Približno minuto je treba
               počakati, da se sistem prilagodi.</p>
            </sp>
            <sp xml:id="SDZ6-Izredna-48-2013-11-29.sp76">

               <speaker>DR. VINKO GORENAK (PS SDS):</speaker>

               <p>Sedaj bo.</p>
               <p>Gospod predsednik, imam proceduralni predlog ali pa zahtevo, kakor želite. 19. člen
               Poslovnika Državnega zbora govori o tem, kaj je delo predsednika Državnega zbora.
               Permanentno, odkar sem v Državnem zboru in odkar vi vodite seje Državnega zbora,
               ugotavljam, da kršite ta poslovnik. In vas prosim, da ga ne kršite več. V poslovniku
               nikjer ne piše, da imate pravico ocenjevati in podeljevati ocene, kot ste jih pravkar
               podali gospodu Presečniku in gospodu Grimsu. Tega v poslovniku ni. V poslovniku piše,
               da vodite seje Državnega zbora, jaz pa ugotavljam, da ste igralec. Takrat, kadar
               govorijo poslanci iz vaše politične opcije, gledate na mizo, se delate, kot da berete
               nek pomemben tekst, in s tem avtomatično spregledate, gospod predsednik, vse
               poslance, ne glede na to, ali žalijo ali ne vem kaj nakladajo. Njim je dovoljeno vse.
               Takoj, ko pa smo na vrsti poslanci opozicije, vaše aktivnosti za vašo mizo prenehajo.
               Takrat ne berete nobenega pomembnega teksta, takrat se ne posvetujete z generalno
               sekretarko ali osebo, ki tam sedi. Takrat pozorno poslušate razpravo.</p>
               <p>To počnete, odkar ste na tem stolu. Tega ni v 19. členu, in ni vam dovoljeno. Po
               poslovniku morate biti predsednik vseh poslancev Državnega zbora, ne glede na to, kdo
               vas je podprl. Po 19. členu nimate nobene pravice podeljevati ocen gospodu
               Presečniku, Grimsu, meni ali komurkoli, ampak morate voditi sejo tako, kot piše v
               poslovniku – da besedo dajete, lahko jo tudi vzamete, lahko poslanca odstranite iz
               Državnega zbora. Lahko vse naredite, tako kot piše v poslovniku. Vendar poslovnik vam
               ne daje nobene možnosti, in nimate nobene pravice, da delate razlike med poslanci. Še
               enkrat poudarjam, gledate v tla, gledate na mizo in glumite, bi rekli naši sosedje,
               po slovensko, da me kdo ne popravi, igrate, kot da ste hudo zaposleni in da vam je
               nekaj ušlo, kadar govorijo poslanci koalicije. In poslance opozicije opozarjate na
               vsako najmanjšo malenkost.</p>
               <p>Gospod predsednik, če želite biti predsednik vseh poslancev – tako ste bili izvoljeni
               –, spoštujte 19. člen Poslovnika. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp77">

               <speaker>PREDSEDNIK JANKO VEBER:</speaker>

               <p>Hvala, dr. Gorenak.</p>
               <p>Zagotovo sem tudi ob svojem nastopu te funkcije povedal, da bom spoštoval poslovnik
               in da želim biti predvsem enak do vseh poslank in poslancev. Se tudi zavedam, da ima
               včasih manjšina kakšno prednost zato, ker je vendarle manjšina, in tu mislim na
               opozicijo. Mislim, da pri svojem delu to tudi velikokrat poskušam tako predstaviti.
               Glede poslušanja razprav vam povem, da pozorno poslušam tako razprave koalicije kot
               opozicije, in očitki, ki ste jih podali, so resnično neutemeljeni. Želim si, da bi
               razprave v Državnem zboru potekale na način, da se upošteva poslovnik. Izrecno
               opozarjam še enkrat, obrazložitev glasu ni namenjena temu, da polemizirate, ampak da
               obrazložite svoj glas na podlagi vsebine zakona, o katerem bomo odločali. Na to tudi
               dosledno opozarjam, zato menim, da je izjemno pomembno in korektno, da ravnamo v
               skladu s poslovnikom tudi kadar obrazlagamo glas.</p>
               <p>Naslednji ima besedo gospod Zvonko Černač.</p>
            </sp>
            <sp xml:id="SDZ6-Izredna-48-2013-11-29.sp78">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Kako poslanec ali poslanka obrazloži svoj glas, je njegova stvar, in nimate nobene
               pravice, da ga pri tem prekinjate. Toliko vnaprej, da ne bo kakšnih nepotrebnih
               intervencij v naslednjih slabih dveh minutah.</p>
               <p>Tega zakona ni mogoče podpreti. V okviru obrazložitev glasu ni bilo slišati niti
               enega glasu za ta zakon. Molčeča večina bo pritisnila na koncu tipko in odločila,
               vendar nima argumentov, da bi lahko zagovarjala Zakon o davku na nepremičnine. Niti
               enega glasu ni bilo slišati v okviru teh obrazložitev za ta zakon. Ta davek na
               nepremičnine je neprimeren zaradi tega, ker se je stopnja določila na podlagi tega,
               koliko denarja v državnem proračunu manjka, vendar ne za razvoj občin, za razvoj
               države, za razvoj njene infrastrukture, pač pa za pokrivanje bančno-tajkunskih rabot
               in za črpanje denarja finančnim špekulantom. Eden izmed zadnjih se je zgodil pred
               nekaj dnevi. Tak je kupil za milijardo in 500 milijonov evrov obveznic in je v
               relativno kratkem času, v nekaj dneh pospravil okoli 80 milijonov evrov našega
               denarja v žep. Temu je namenjen ta davek, in zaradi tega ga ni mogoče podpreti. Kdo
               so še zmagovalci? Veliki trgovski centri so bili že omenjeni – bogati Spar, Lidl,
               Mercator. Ti bodo vsi plačevali od trikrat do petkrat manj kot danes. Konkreten
               primer: namesto 160 tisoč evrov bo obveznost po novem 40 tisoč evrov. Na drugi strani
               bodo nekateri, ki so si s svojim delom skozi življenje prigarali stanovanja in hiše,
               plačevali desetkrat več, kot so plačevali doslej. Ne drži, da bo ta zakon bistveno
               bolj obremenil bogate. Bistveno bolj bo obremenil revne. Obremenil bo šole, vrtce, s
               tem pa tudi lokalne in državne proračune. Ker bo denarja premalo, ga bo treba jemati
               na drugih postavkah. S tem se bo pa še bolj oddaljevala socialna in pravna država. Ne
               nazadnje tudi stanovanj za mlade ne bo, ker bo treba za vsa neprofitna plačati davek.
            </p>
            </sp>
            <sp xml:id="SDZ6-Izredna-48-2013-11-29.sp79">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Ljubo Žnidar.</p>
            </sp>
            <sp xml:id="SDZ6-Izredna-48-2013-11-29.sp80">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, kolegice in kolegi!</p>
               <p>Tudi sam omenjenega Zakona o davku na nepremičnine ne bom podprl. Izvor tega zakona
               je nerealen proračun. Pri sestavi proračuna je Vlada ugotovila, da je odmik, da so
               škarje manka v proračunu odprte, in je bilo treba iskati rešitev. Rešitev je davek na
               nepremičnine – ad hoc rešitev, kako zapolniti manko v državnem proračunu ne glede na
               to, kakšna je osnova, kakšne bodo posledice in kaj se bo v državi zgodilo. Že je bilo
               govora o izpadu prihodka občinam, ampak ne bo izpad prihodka samo občinam, to je
               prvo. To dejansko bo. In drugo, občine bodo krepko obremenjene. Po eni strani izpad
               prihodkov, po drugi strani pa krepko obremenjene, in to je za občine zelo resen strel
               v koleno in oslabitev podeželja, lokalnega okolja po celotni Republiki Sloveniji. To
               je škodljivo in s tem tudi zelo omejeno lokalno delovanje in finančno delovanje
               lokalnih skupnosti v Sloveniji.</p>
            </sp>
            <sp xml:id="SDZ6-Izredna-48-2013-11-29.sp81">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo so dobili vsi, ki so bili do tega hipa prijavljeni. Je pa še interes za
               obrazložitev glasu, zato vas vabim k prijavi. Besedo ima gospa Eva Irgl.</p>
            </sp>
            <sp xml:id="SDZ6-Izredna-48-2013-11-29.sp82">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Več kot 80 tisoč ljudi se je podpisalo proti Zakonu o davku na nepremičnine. Dan je
               bil veto Državnega sveta na ta zakon. Tako lokalne skupnosti kot podjetniki pravijo,
               da je zakon nepravičen, da ni socialno naravnan in da posega v socialno državo.
               Nešteto ur razprave je bilo o tem nepremičninskem davku. Vse to so argumenti, zaradi
               katerih bi morala vlada Alenke Bratušek nedvomno ponovno razmisliti vse skupaj. Če že
               vlada Alenke Bratušek ne ve, kaj bi bilo dobro za to državo in za državljanke in
               državljane, potem se to pričakuje od zakonodajne veje oblasti, od koalicijskih
               poslancev. Danes imajo koalicijski poslanci možnost to popraviti, ponovno možnost, da
               se odločijo bolj modro.</p>
               <p>Glasovala bom proti.</p>
            </sp>
            <sp xml:id="SDZ6-Izredna-48-2013-11-29.sp83">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jože Tanko.</p>
            </sp>
            <sp xml:id="SDZ6-Izredna-48-2013-11-29.sp84">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Prihajam iz ribniško-kočevskega območja. Na tem območju je 6 občin, in vse občine,
               razen Ribnice, so zelo razvojno ogrožene, tudi, mimogrede, precej redko poseljene. Ni
               mi jasno, zakaj bi morale občine s tega območja prispevati v državni proračun od
               pobranih davkov od njihovega premoženja, in sicer približno 600 prebivalcev Kostela
               200 tisoč, 400 prebivalcev Osilnice 100 tisoč, 17 tisoč prebivalcev občine Kočevje
               milijon 300 tisoč evrov in tako naprej. Kako naj se na tem redko poseljenem in
               razvojno ogroženem območju po vseh kriterijih zagotovi nadaljnji razvoj območja?
               Nemogoče. Edino substanco občin, ki bi jo dobile s tem davkom in bi jo namenile
               razvoju, bo pobral državni proračun. Ko smo obravnavali proračun, smo predlagali
               tudi, recimo, amandma k proračunu za železnice. Tudi ta je bil zavrnjen, pa je edina
               proga, ki jo imamo, nedograjena med Ribnico in Kočevjem. Nedopustno je, da na takšen
               način posegamo v območja po Sloveniji. Tega zakona, ki občinam, tudi tistim, ki so
               izredno razvojno ogrožene, v katerih prebivalci niti nimajo veliko premoženja,
               vrednega premoženja – še tisto, kar je treba po zakonu pobrati, vzame in prenese na
               nek drug naslov. Ni možnosti zagotavljanja lastne udeležbe pri investicijah, pri
               kandidiranju na evropska sredstva, in razvoj teh občin se bo samo še dodatno
               ustavil.</p>
               <p>Temu zakonu odločno nasprotujem.</p>
            </sp>
            <sp xml:id="SDZ6-Izredna-48-2013-11-29.sp85">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Romana Tomc.</p>
            </sp>
            <sp xml:id="SDZ6-Izredna-48-2013-11-29.sp86">

               <speaker>ROMANA TOMC (PS SDS):</speaker>

               <p>Hvala za besedo.</p>
               <p>Ponovno bom, tako kot že prvič, glasovala proti temu zakonu. Najprej iz prvega in
               najpomembnejšega razloga; to je, da je ta zakon, ki bi moral biti sistemske narave –
               kot takšnega ga je predstavila tudi Vlada kot predlagateljica –, namenjen izključno
               polnjenju proračuna. 200 milijonov evrov bo tistih, ki bodo prizadeli vse prebivalce
               Slovenije, vendar bo to v proračunu pomenilo bore malo. Za tako pomemben sistemski
               zakon ni prav, da se sprejema po hitrem postopku, in številna strokovna vprašanja,
               številna interesna vprašanja niso bila rešena kljub zatrjevanju, da se je Vlada
               poskušala uskladiti z vsemi deležniki. Ta zakon je popolnoma nepravičen, ker
               zanemarja dejstvo, da morajo biti davki takšni, da je obdavčitev sorazmerna z
               ekonomsko močjo davčnega zavezanca. Tukaj gre za popolnoma drugačna razmerja.
               Nepravičen je tudi zaradi tega, ker za obdavčitev ni podlaga tržna vrednost, ampak je
               podlaga neka imaginarna, neka modelsko določena vrednost, za katero je bilo že zelo
               velikokrat pokazano, da ne ustreza dejanskemu stanju. Ta zakon je tudi ustavno
               sporen, saj bi morala biti obdavčitev iz tega naslova vnaprej znana in predvidljiva.
               V tem primeru temu ni tako. Občine bodo lahko ali dvignile ali znižale davek, in na
               davčno osnovo bo lahko vplival tudi Gurs s spremembo posplošene tržne vrednosti
               nepremičnin.</p>
               <p>Ta zakon je izključno sredstvo za polnjenje oslabljenega proračuna in ga kot takšnega
               ne morem podpreti.</p>
            </sp>
            <sp xml:id="SDZ6-Izredna-48-2013-11-29.sp87">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Andrej Šircelj.</p>
            </sp>
            <sp xml:id="SDZ6-Izredna-48-2013-11-29.sp88">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Tako kot že pri predhodnih glasovanjih, ko sem glasoval proti, bom tudi danes proti
               temu zakonu, predvsem zaradi tega, ker ta zakon v ničemer ne izboljšuje kvalitete
               storitev v občinah, ampak te storitve poslabšuje oziroma zmanjšuje njihovo kvaliteto.
               To pomeni, da bodo državljani in državljanke imeli slabšo kvaliteto storitev. To
               pomeni, da bodo predvsem na podeželju občutili manko denarja, ki ga bodo dobile
               občine, in to pomeni, da bodo po drugi strani državljani in državljanke občutili tudi
               s strani države neko slabšo kvaliteto, slabšo zaščito v občinah. Poleg tega
               nasprotujem temu zakonu tudi zaradi tega, ker je popolnoma nesocialen in bo vplival
               na podeželje, vplival bo na razmerja v lastništvu nepremičnin, spremenil bo ta
               lastništva. Ker bo spremenil lastništva, bo vedno več ljudi revnih. Mislim, da razum
               in modrost narekujeta, da je ta zakon z moje strani, in mislim, da tudi s strani
               ostalih, zelo težko podpreti.</p>
            </sp>
            <sp xml:id="SDZ6-Izredna-48-2013-11-29.sp89">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ugotavljam, da lahko preidemo na odločanje. Prehajamo na ponovno odločanje o Zakonu o
               davku na nepremičnine.</p>
               <p>Glasujemo. Navzočih je 80 poslank in poslancev, za je glasovalo 49, proti 30.</p>
               <p>(Za je glasovalo 49.) (Proti 30.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA PONOVNO ODLOČANJE O ZAKONU O
                  IZVRŠEVANJU PRORAČUNOV REPUBLIKE SLOVENIJE ZA LETI 2014 IN 2015.</title>
               </p>
               <p>Državni svet je na 4. izredni seji 20. 11. 2013 zahteval, da Državni zbor na podlagi
               tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o izvrševanju proračunov Republike Slovenije za
               leti 2014 in 2015.</p>
               <p>Za obrazložitev zahteve dajem besedo predstavniku Državnega sveta gospodu Bojanu
               Kekcu.</p>
            </sp>
            <sp xml:id="SDZ6-Izredna-48-2013-11-29.sp90">

               <speaker>BOJAN KEKEC:</speaker>

               <p>Spoštovani predsednik, spoštovani poslanke in poslanci, spoštovana predstavnica
               Vlade!</p>
               <p>Dovolite mi, da v kratkem povzetku predstavim mnenje Državnega sveta, zakaj smo se
               odločili, da je zakon o izvrševanju proračunov za leti 2014 in 2015 po naši oceni
               potreben ponovne obravnave. Državni svet ugotavlja, da naj bi zakon o izvrševanju
               proračunov bil tehnični zakon, potreben za uveljavitev in izvrševanje vsakoletnega
               državnega proračuna, vendar pa Zakon o izvrševanju proračunov Republike Slovenije za
               leti 2014 in 2015 ne ureja le postopkov izvrševanja proračuna, temveč tudi druga
               vsebinsko zelo pomembna vprašanja, ki po svoji vsebini in naravi sodijo v druge
               zakone. Omenjeni zakon določa več spornih in po naši oceni neprimernih vsebin. Prva
               taka je določba glede zadolževanja države, ki omogoča, da se lahko država v
               naslednjem letu zadolži za skoraj 10 milijard evrov, in sicer za kritje presežkov
               odhodkov nad prihodki v višini 4,8 milijarde evrov, za izdajo dolžniških vrednostnih
               papirjev za eno milijardo evrov, za potrebe izvrševanja proračunov za 70 milijonov
               evrov, za intervencije na trgu dolžniških vrednostnih papirjev za 1,8 milijarde evrov
               in za dokapitalizacijo bank za 2 milijardi evrov. Taka politika zadolževanja po naši
               oceni pomeni, da bo država doživela kolaps in da ne bo možno financirati vseh obresti
               in vseh anuitet, ki jih bo morala odplačevati.</p>
               <p>Maja letos je Državni zbor sprejel spremembo 148. člena Ustave Republike Slovenije in
               vnesel fiskalno pravilo, ki določa, da se lahko potroši samo toliko, kolikor se
               ustvari. Politika zadolževanja gre v popolnoma nasprotno smer od sprejetega
               fiskalnega pravila. Žal Vlada ni pripravila zakona o izvedbi fiskalnega pravila, kar
               pomeni, da če bi bilo to fiskalno pravilo uresničeno, ne bi bila možna takšna
               zadolžitev, kot je predlagana v tem zakonu. Poleg tega ta generacija nima nobene
               moralne pravice, da prelaga breme dolgov na prihodnje rodove, še zlasti pa ne tako
               enormnih, velikih dolgov. Zakon posega tudi v financiranje občin in jim za leto 2015
               znižuje povprečnino na samo 525 evrov, hkrati pa občinam že za leto 2014 znižuje
               sredstva za sofinanciranje investicij občin z dosedanjih 4 % na 2 % skupne primerne
               porabe občin. Ker se kvota sredstev primerne porabe razdeli po indeksu razvojne
               ogroženosti, bodo najbolj prizadete občine z veliko površino na prebivalca oziroma
               tiste, ki so že sedaj v razvojnem zaostanku. Pri tem pa je treba opozoriti, da občine
               v državi izvajajo več kot 70 % investicij, ki so večinoma sofinancirane s sredstvi
               Evropske unije.</p>
               <p>Z zmanjšanjem sredstev za investicije bo tako ogroženo tudi črpanje evropskih
               sredstev. Ob vsesplošnem zniževanju sredstev omenjeni zakon privilegira eno občino,
               Mestno občino Ljubljana, in ji bistveno izboljšuje finančni položaj. Zakon za
               naslednji 2 leti zamrzuje usklajevanje pokojnin in socialnih transferov, hkrati pa
               določa, da lahko javni uslužbenci del sredstev iz naslova materialnih stroškov
               uporabijo za plače. To dokazuje, da racionalizacije v javnem sektorju ni in da je
               tudi ne bo, ne glede na nevzdržen javnofinančni položaj. V tem smislu je
               nesprejemljiva tudi določba, da se lahko kupnina iz naslova prodaje kapitalskih
               naložb države nameni Slovenskemu podjetniškemu skladu in jih ta v imenu za račun
               Republike Slovenije porabi za spodbujanje gospodarstva. V Državnem svetu smo
               prepričani, da bi se morala kupnina od prodaje državnega premoženja najprej porabiti
               za poplačilo državnih dolgov in šele nato bi se lahko porabila tudi za druge namene.
               Naše prepričanje utemeljuje tudi obrestna mera, po kateri se država zadolžuje, ki
               znaša skoraj 7 %, kar je popolnoma nevzdržno in vodi v finančni zlom države. Hvala
               lepa.</p>
            </sp>
            <sp xml:id="SDZ6-Izredna-48-2013-11-29.sp91">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Zahtevo je obravnaval Odbor za finance in monetarno politiko kot matično delovno
               telo. Za predstavitev poročila dajem besedo predsedniku odbora gospodu Bojanu
               Starmanu.</p>
            </sp>
            <sp xml:id="SDZ6-Izredna-48-2013-11-29.sp92">

               <speaker>BOJAN STARMAN (PS DL):</speaker>

               <p>Še enkrat hvala lepa za besedo. Še enkrat lep pozdrav!</p>
               <p>Odbor za finance in monetarno politiko je na svoji 74. nujni seji dne 26. 11. 2013
               obravnaval tudi zahtevo Državnega sveta, da Državni zbor ponovno odloča o Zakonu o
               izvrševanju proračunov Republike Slovenije za leti 2014 in 2015, ki ga je Državnemu
               zboru predložila Vlada in ga je Državni zbor sprejel na svoji 47. izredni seji dne
               15. 11. 2013. Na odbor smo prejeli zahtevo Državnega sveta, mnenje Zakonodajno-pravne
               službe ter mnenje Vlade. Zakonodajno-pravna služba se ni opredelila do opozoril
               Državnega sveta. Predstavnik Državnega sveta je predstavil ključne razloge za zahtevo
               po ponovnem odločanju, kar smo slišali prej v predstavitvi predstavnika Državnega
               sveta. Vlada na navedenih podlagah ocenjuje, da razlogi za odložilni veto niso
               utemeljeni in Državnemu svetu predlaga, da pri ponovnem odločanju Zakon o izvrševanju
               proračunov Republike Slovenije za leti 2014 in 2015 sprejme. Ob zaključku obravnave
               je odbor z večino glasov vseh članov, z 10 za in 6 proti, sprejel mnenje, da je Zakon
               o izvrševanju proračunov Republike Slovenije za leti 2014 in 2015 ustrezen. Enako
               predlagamo tudi parlamentu. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp93">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Za obrazložitev mnenja dajem besedo predstavnici Vlade kot predlagateljice zakona,
               mag. Mateji Vraničar, državni sekretarki na Ministrstvu za finance.</p>
            </sp>
            <sp xml:id="SDZ6-Izredna-48-2013-11-29.sp94">

               <speaker>MAG. MATEJA VRANIČAR:</speaker>

               <p>Spoštovani gospod predsednik, gospe poslanke in gospodje poslanci!</p>
               <p>Osnovni cilj zakona o izvrševanju proračunov je uzakoniti rešitve, ki bodo omogočile
               tekoče in nemoteno izvrševanje sprejetega proračuna. Neuveljavitev predlaganega
               zakona bi pomenila neuveljavitev sprejetega proračuna za leto 2014 oziroma njegovih
               sprememb, to pa nepredstavljive posledice, saj se proračuna države za leto 2014, kot
               je bil sprejet v letu 2012, zaradi institucionalnih sprememb, ki so se zgodile v
               letošnjem letu, ne bo dalo izvajati. Predlagani zakon sledi vsebinskim okvirom Zakona
               o javnih financah, povzema določbe veljavnega zakona o izvrševanju proračuna, hkrati
               pa vsebuje tudi nekatere določbe, ki na enak način kot v preteklih letih znižujejo
               odhodke proračuna. Glede na to, da je bil zakon o izvrševanju proračuna že večkrat
               predstavljen v postopku sprejemanja, se v nadaljevanju omejujem zgolj na razloge
               oziroma na utemeljitve, zakaj Vlada ocenjuje, da je zakon ustrezen. V povezavi z
               določitvijo obsega zadolževanja za leto 2014 je treba upoštevati, da je samo za
               odplačila glavnic dolga treba v prihodnjem letu zagotoviti 3,3 milijarde evrov.</p>
               <p>Nadalje je treba upoštevati, da so zakonske podlage v obsegu zadolževanja le opcije,
               ki pa jih ni mogoče seštevati med seboj. Pri tem je treba tudi upoštevati, da lahko
               neposredni uporabniki proračuna prevzemajo obveznosti in izplačujejo sredstva v breme
               proračuna tekočega leta samo za namen in do višine, ki sta določena s proračunom.
               Trditve, da bo znižanje sredstev za sofinanciranje investicij po 21. členu Zakona o
               financiranju občin ogrozilo izvajanje investicijskih projektov, sofinanciranih iz
               sredstev EU, in s tem tudi črpanje evropskih sredstev, je Vlada natančno proučila in
               ugotovila sledeče. V letu 2012 je bilo za investicije po 21. členu ZFO načrtovanih in
               tudi v celoti realiziranih 43,6 milijona evrov. Od skupnega števila 384 projektov je
               bilo na tej podlagi iz evropskih sredstev sofinanciranih 46 projektov ali 12 %. Za
               lastno udeležbo pri evropskih projektih je bilo iz sredstev po 21. členu ZFO
               porabljenih 6,6 milijona evrov od prej omenjenih 43,6 ali 15 %. V letu 2013 je v
               državnem proračunu za investicijske projekte občinam na podlagi iste zakonske podlage
               načrtovanih 44 milijonov evrov. Od tega je za lastno udeležbo pri 77 projektih, to je
               20 % vseh projektov, ki bodo sofinancirani iz evropskih sredstev, načrtovano za 9,9
               milijona evrov oziroma 22,5 % od prej omenjenih 44 milijonov evrov.</p>
               <p>Če sredstva iz naslova 21. člena ZFO, namenjena lastni udeležbi pri evropsko
               sofinanciranih investicijah, primerjamo s celotno vrednostjo teh investicij,
               ugotovimo, da je njihov delež v finančni konstrukciji teh investicij zelo majhen –
               dobrih 7 % v preteklem letu, letos pa, če bo v celoti realiziran, 3,4 %. Glede na to,
               da se z zakonom izrecno določa tudi pravna podlaga, ki občinam omogoča, da pridobijo
               celotna pripadajoča sredstva za financiranje projektov v teku, Vlada meni, da v tem
               primeru ne gre za čezmeren poseg države v pričakovane pravice in da je glede na prej
               navedene ugotovitve poseg sorazmeren oziroma je vzpostavljeno ravnovesje med
               vrednostjo ciljev in težo posegov. Na podlagi vseh navedenih razlogov predlagam
               Državnemu zboru, da Zakon o izvrševanju proračunov Republike Slovenije za leti 2014
               in 2015 ponovno potrdi. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp95">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem predstavnikom poslanskih skupin za predstavitev stališč. Gospod Marko
               Pavlišič bo predstavil stališče Poslanske skupine Državljanske liste.</p>
            </sp>
            <sp xml:id="SDZ6-Izredna-48-2013-11-29.sp96">

               <speaker>MARKO PAVLIŠIČ (PS DL):</speaker>

               <p>Hvala za besedo, gospod predsednik. Spoštovane kolegice, spoštovani kolegi!</p>
               <p>V Državljanski listi smo zahtevo Državnega sveta o ponovnem odločanju o Zakonu o
               izvrševanju proračunov Republike Slovenije za leti 2014 in 2015 skrbno preučili.
               Strinjamo se z Državnim svetom, da naj bi ta zakon bil tehnični zakon, ki služi za
               uveljavitev in izvrševanje proračuna posameznega leta. Tudi sami smo kritični do
               nekaterih vsebin, ki bi sodile v kakšen drug zakon, in v postopku sprejemanja zakona
               smo kakšno takšno vsebino tudi izločili. Že v sami razpravi ob sprejemanju zakona smo
               obravnavali tudi pomisleke glede sredstev, ki so na razpolago občinam ter tudi
               pomisleke glede zamrznitve določenih prejemkov in prerazporejanja sredstev iz naslova
               materialnih stroškov na plače. Ravno tako smo se že v drugem branju na odboru soočili
               z željami glede porabe sredstev iz privatizacije podjetij v državni lasti. Glede na
               obrestno mero zadolževanja in pretekle izkušnje državnih investicij, intervencij in
               subvencij tudi v Državljanski listi menimo, da bi sredstva od kupnine morala biti
               primarno namenjena za poplačilo dolgov. To stališče po naših informacijah deli tudi
               finančni minister, tako da smo s trenutno rešitvijo zadovoljni.</p>
               <p>Glede na vse navedeno verjetno ni presenečenje, da v Državljanski listi ugotavljamo,
               da nam Državni svet ni predstavil nobenega novega pogleda, mnenja ali dejstva, da bi
               svoje stališče glede tega zakona spremenili. Hvala.</p>
            </sp>
            <sp xml:id="SDZ6-Izredna-48-2013-11-29.sp97">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Izredna-48-2013-11-29.sp98">

               <speaker>FRANC BOGOVIČ (PS SLS):</speaker>

               <p>Še enkrat lep pozdrav, spoštovani predsednik, kolegice in kolegi, spoštovani državni
               svetnik!</p>
               <p>V Slovenski ljudski stranki nismo podprli zakona o izvrševanju proračuna, ko smo
               obravnavali proračunske dokumente, zato pozdravljamo pobudo Državnega sveta in to, da
               ponovno odločamo. Žal Državni svet glede na našo zakonodajo nima možnosti, da bi
               posegal v vsebino, ampak lahko na osnovi zakonodaje samo omogoči ponovno odločanje o
               tem zakonu. Državni svet je opozoril na to, na kar smo opozarjali mnogi pri obravnavi
               proračunskih dokumentov za leti 2014 in 2015 in tudi pri krovnem dokumentu, zakonu o
               izvrševanju proračuna, ki te politike uzakoni. Ključni problem, ki ga imamo v
               Republiki Sloveniji danes, je ta, da izhoda iz te krize ne znamo poiskati drugače,
               kot da sprejemamo nove in nove davke, da vlagamo premalo napora pri odhodkovni strani
               proračuna, predvsem pri racionalizaciji države, urejanju procesov v državi in uvedbi
               prepotrebnih reform, sprememb, ki bi za seboj v nadaljevanju potegnile tudi manjšo
               javno porabo.</p>
               <p>Ker se ne gremo tega, enostavno izračunamo, koliko denarja moramo konec leta poiskati
               na trgih za zadolževanje, in zato je zelo pomembno področje zadolževanja v tem zakonu
               predstavljeno. Tudi iz tega se zelo jasno vidi, da to, kar smo se spomladi z
               dvotretjinsko večino dogovorili – da bomo v tej državi trošili toliko, kolikor
               ustvarimo, če tega ne moremo storiti danes, pa v naslednjih letih, in da to uredimo s
               fiskalnim pravilom – smo pozabili in urejamo povsem drugače. Kolikor denarja
               potrebujemo, toliko ga gremo iskat na druge trge. Tudi s strani državne sekretarke je
               bilo rečeno, da so to samo nakazane opcije in da se bodo nekatere od teh izkoristile,
               nekatere pa se ne bodo. Ravno v tem je problem. Že od sprejetja proračuna in tudi
               zakona o izvrševanju proračuna se uporabljajo opcije, za katere mnogi govorijo, da
               niso primerne. Na tekočem trgu se poskuša s triletnimi obveznicami zadolžiti državo
               tako, da bo v treh letih po oceni finančnih strokovnjakov od 130 do 150 milijonov
               preveč plačanih obresti.</p>
               <p>Danes zopet po kolegice in kolegi v Državnem zboru obmolknili, tokrat vsi, tako
               koalicija in opozicija, in o reševanju bančnega sistema več enostavno ne bomo
               spregovorili, kajti vsa pooblastila in vse opcije, ki so na razpolago v ZIPro, dajemo
               Vladi, ministru za finance. Mislim, da ne govorimo o nekem običajnem letu, v katerem
               je logično, da so za reprogramiranje kreditov dane opcije, da je tudi za tekočo
               likvidnost dana opcija. Govorimo o letu, ko bomo zadolžili to državo za naslednje
               desetletje in bomo več kot desetletje, dva te dolgove tudi odplačevali. Če smo tisti,
               ki smo v Državnem zboru, za kaj poklicani, smo za to, da bi o teh stvareh
               spregovorili in da bi o tem odločali. Da bi odločali o tem, da vemo, kaj saniramo,
               zakaj je to nastalo, od kod bodo viri, koliko nas bo stalo in podobno. Ker imamo
               takšen ZIPro, kot ga imamo, ki ga sedaj uspešno nadgrajujete še z drugimi dokumenti,
               je še toliko več razlogov, da bi se končno streznili, se odgovorno obrnili do ljudi
               in povedali, kako želimo to državo voditi.</p>
               <p>S tem, kar počnemo sedaj in kar nam omogoča, bomo tudi v Državnem zboru pristali na
               netransparentnost, in na nek način nihče ne bo vedel, kdo pije in kdo plača. V tej
               državi je bilo veliko tistih, ki so pili, jedli, se bogatili na račun ljudi. Sedaj
               prihaja ta račun, mi pa sprejemamo dokumente, kjer si enostavno pilatovsko operemo
               roke in prepustimo Vladi, da v vladnih sobanah to stori in da potem pride preko
               medijev ta zadeva v javnost. Potem se čudimo, zgražamo in pridemo do take situacije,
               kot vidimo sedaj, da celo protikorupcijska komisija dvigne roke in odstopi, da se
               enostavno več tega ne more iti. Mislim, da to, kar se nam dogaja samo v tem času, če
               to sedaj omejimo na čas, ko smo sprejeli ZIPro, ko smo sprejeli dva proračuna – to,
               kar se je v tem času zgodilo, bi moral biti resen alarm za vse nas. Bojim se, da bomo
               zopet tiho, stisnili tipke in šli naprej. Na takšen način te države več ne moremo
               upravljati.</p>
               <p>Zato podpiramo veto, ki ga je izglasoval Državni svet, in bomo še enkrat glasovali
               proti takšnemu zakonu o izvrševanju proračuna.</p>
            </sp>
            <sp xml:id="SDZ6-Izredna-48-2013-11-29.sp99">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Marija Plevčak bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Izredna-48-2013-11-29.sp100">

               <speaker>MARIJA PLEVČAK (PS DeSUS):</speaker>

               <p>Hvala za besedo. Prisrčen pozdrav vsem prisotnim!</p>
               <p>V Poslanski skupini Demokratične stranke upokojencev Slovenije smo se do Zakona o
               izvrševanju proračunov Republike Slovenije za leti 2014 in 2015 opredelili že na 47.
               izredni seji Državnega zbora. Tega ne spreminjamo, in ga bomo poslanke in poslanci
               ponovno podprli, saj je kot tak primeren za izvrševanje načrtovanega za prihodnji dve
               leti. Prepričani smo, da je Vlada pri pripravi predloga tako imenovanega tehničnega
               zakona v smislu izvajanja pretehtala vse možnosti. Tako pripravljen predlog zadošča
               tako domačim kot tudi evropskim kriterijem in s tem povezanemu uravnoteženju javnih
               financ. Vendar naj vas opozorimo, da lahko prekoračitve načrtovanega prizadenejo vse
               nas s podražitvami in večjimi izdatki. Argumenti Državnega sveta lahko pomenijo v
               nekem smislu tudi bojazen do neracionalnega zadolževanja države, zmanjševanja
               sredstev za financiranje občin, neracionalnega razpolaganja s stvarnim državnim
               premoženjem.</p>
               <p>Kaj pa usklajevanje pokojnin, ki so tako rekoč zamrznjene do konca leta 2015? Tudi mi
               bi lahko zahtevali te pravice, na primer usklajevanje. In nobenega popuščanja. Vendar
               smo zato, ker se zavedamo strogih varčevalnih ukrepov v tem izjemno občutljivem in
               kriznem obdobju, na to pristali. Kaj lahko pričakujemo oziroma dobimo v zameno?
               Odgovor, da je treba varčevati in še enkrat varčevati, da bomo končno poskrbeli za
               večjo učinkovitost in stabilizacijo nacionalnega finančnega sistema. Tudi upokojenci
               razumemo ekonomsko in socialno stanje v državi, vendar – kako dolgo še? Naj ob tem še
               enkrat opozorim, da se namenske vsebine, kot so pravice na področju pokojnin, sociale
               in davkov, rešujejo v tem zakonu, vendar po našem prepričanju ne sodijo v okvir tega
               zakona, saj so določbe teh področij že opredeljene v drugih zakonih, kot sta na
               primer ZPIZ in Zakon o Slovenskem državnem holdingu.</p>
               <p>Spoštovani poslanke in poslanci, zaradi stabilizacije celotnega državnega sistema in
               ker je vladni predlog načrtovan v najboljših možnih okvirih, bomo v naši poslanski
               skupini ponovno potrdili predlog tega zakona.</p>
            </sp>
            <sp xml:id="SDZ6-Izredna-48-2013-11-29.sp101">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jožef Horvat bo predstavil stališče Poslanske skupine Nove Slovenije.</p>
            </sp>
            <sp xml:id="SDZ6-Izredna-48-2013-11-29.sp102">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi, predstavnik
               Državnega sveta, gospa državna sekretarka!</p>
               <p>V Novi Sloveniji smo zakonu o izvrševanju proračunov za leti 2014 in 2015
               nasprotovali že pri prvem glasovanju in mu bomo nasprotovali tudi pri današnjem
               ponovnem odločanju. Zakon namreč izkazuje slabo javnofinančno sliko države v
               naslednjih dveh proračunskih letih. Kljub številnim dodatnim davčnim in drugim
               obremenitvam prebivalstva in gospodarstva bodo v naslednjih dveh letih proračunski
               odhodki bistveno presegali proračunske prihodke. Potrebno bo novo zadolževanje za
               pokrivanje tekoče porabe, zlasti pa za izvedbo sanacije bank, ker bo končna cena za
               te namene znana po pridobitvi rezultatov stresnih testov. Prepričani smo, da
               načrtovano zadolževanje, ki ga izkazuje ta predlog zakona, to je skoraj 5 milijard v
               naslednjem letu in 2,7 milijarde v letu 2015, skupaj z dopustnim dodatnim
               zadolževanjem za namene sanacije bank po 2 milijardi vsako leto ne bo zadostno.</p>
               <p>Že tekom proračunske razprave smo v Novi Sloveniji opozarjali na dejstvo, da nove
               davčne in druge obremenitve niso rešitev za izhod iz gospodarske in finančne krize.
               Vlada bi se morala lotiti odhodkovne strani proračuna s sistemskimi ukrepi, in
               sedanja vlada v tej smeri do sedaj ni naredila praktično ničesar. Z novelo Zakona o
               izvrševanju proračunov Republike Slovenije za leti 2014 in 2015 Vlada omejuje
               proračunske izdatke za plače javnih uslužbencev, za pokojnine in socialne transferje.
               Na ta način se ohranja stanje javnofinančnih odhodkov na sedanjem nivoju. Tako stanje
               izdatkov pa dolgoročno ni vzdržno, in vsako odlaganje sistemskih ukrepov pomeni
               podaljševanje javnofinančne krize oziroma agonije. Zvišanje stopnje davka na dodano
               vrednost pri splošni stopnji 22 % in pri znižani stopnji 9,5 %, ki se s sedanjim
               predlogom zakona ohranja še naslednji dve proračunski leti, bo povzročilo še
               nadaljnje padanje zasebne potrošnje, pomembno bo vplivalo na manjšo gospodarsko
               aktivnost in prispevalo k nadaljnjemu padcu bruto družbenega produkta.</p>
               <p>V Novi Sloveniji smo zaskrbljeni nad posledicami ukrepov, s katerimi se v
               proračunskih letih 2014 in 2015 posega v finančni položaj občin, zlasti manjših
               oziroma podeželskih občin. Prvi negativni ukrep predstavlja povprečnina, ki ostaja za
               leto 2014 sicer še na nivoju letošnjega leta, to je 536 evrov, za leto 2015 pa se
               znižuje na 525 evrov. Številne občine zaradi tega zmanjšanja prihodkov ne bodo mogle
               več pokrivati izdatkov, ki jim jih nalagajo zakoni. Znižujejo se tudi sredstva za
               sofinanciranje investicij občin, z dosedanjih 4 % na 2 % skupne primerne porabe
               občin. Vlada pri tem pozablja, da preko občin danes poteka kar 70 % vseh investicij v
               državi, ki so večinoma sofinancirane s sredstvi Evropske unije. Zmanjševanje sredstev
               za te namene pomeni tudi manj investicij v državi, posledično pa zmanjšanje
               gospodarske aktivnosti, zlasti pri manjših gospodarskih subjektih, ki so izvajalci
               investicij na lokalnem nivoju. Taki ukrepi pomenijo tudi prerazporejanje sredstev med
               občinami, in sicer jemljejo sredstva malim občinam in jih dajejo večjim. V Novi
               Sloveniji takim ukrepom odločno nasprotujemo.</p>
               <p>Kot že uvodoma rečeno, poslanci Poslanske skupine Nove Slovenije Zakona o izvrševanju
               proračunov Republike Slovenije za leti 2014 in 2015 ne bomo podprli. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp103">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Aleksandra Osterman bo predstavila stališče Poslanske skupine Pozitivne
               Slovenije.</p>
            </sp>
            <sp xml:id="SDZ6-Izredna-48-2013-11-29.sp104">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospod predsednik. Spoštovani vsi prisotni!</p>
               <p>Zakon o izvrševanju proračunov Republike Slovenije je tehnični zakon in kot tak
               omogoča tekoče in nemoteno izvrševanje sprejetega proračuna, kar izhaja iz 164. člena
               Poslovnika Državnega zbora, ki v prvem odstavku določa, da mora biti zakon o
               izvrševanju proračunov Republike Slovenije usklajen s sprejetim državnim proračunom.
               Glede na pravno naravo sprejetega državnega proračuna je, tako kot pri spremembi
               sprejetega proračuna države, nujna sprememba zakona, ki ureja izvrševanje proračuna,
               saj se v navadnem zakonu ureja obseg zadolževanja države, obseg poroštev države in
               obseg zadolževanja javnega sektorja na ravni države. Poglavitne rešitve predlaganega
               zakona o izvrševanju proračunov so tako: obseg zadolževanja in dovoljenih poroštev
               države, obseg zadolžitev javnega sektorja na ravni države. Ureja posebna pooblastila
               Vlade in ministra za finance za izvrševanje proračuna za leti 2014 in 2015, ki so
               pomembna za zadolževanje vlade v okviru fiskalnega stabilizatorja. Določa obseg
               obveznosti, ki jih lahko posamezni uporabniki prevzamejo v tekočem letu, v plačilo pa
               zapadejo prihodnje leto. Vsebuje ukrepe za konsolidacijo javnih financ, ukrepe za
               zmanjšanje javnofinančnih odhodkov.</p>
               <p>Tu moram omeniti, da ukrepi, ki urejajo izdatke, vsekakor niso všečni. Nihče ni
               zadovoljen, če se nekaj jemlje, se varčuje, in tega se zavedamo tudi mi. Vendar
               ukrepi izhajajo iz zavez iz programa stabilnosti in uveljavitve fiskalnega pravila. V
               obzir pa je treba vzeti tudi splošno in javnofinančno stanje države. Vlada zasleduje
               cilje po srednjeročnem uravnoteženju proračuna in spoštuje zahteve Evropske komisije
               v zvezi s proračunskimi okviri držav članic. Poudariti pa želim tudi, da je Slovenija
               posredovala predlog sprejetega proračuna v oceno Evropski komisiji in da je tudi
               Evropska komisija ocenila, da je predlog proračunov za naslednji dve leti v skladu s
               pravili pakta o stabilnosti in rasti. Ukrepi, ki jih zakon o izvrševanju proračuna
               predvideva, res niso všečni, so pa nujni. Z Zakonom o izvrševanju proračunov
               Republike Slovenije za leti 2014 in 2015 se določa tudi pravna podlaga, ki občinam
               omogoča, da pridobijo celotna pripadajoča sredstva za financiranje projektov, ki so v
               teku, saj v tem primeru ne gre za čezmeren poseg države v pričakovane pravice in je
               vzpostavljeno ravnovesje med vrednostjo ciljev in težo ukrepov. Ti ukrepi so izdatki
               za sofinanciranje investicij občinam, odprava valorizacije pokojnin in socialnih
               transferjev, zmanjševanje zaposlenih v javnem sektorju.</p>
               <p>Spoštovani, ker smo sprejeli tako spremembo proračuna za leto 2014 kot tudi za leto
               2015, in se zavedamo, da je sprejetje obeh proračunov brez sprejetja zakona, ki ureja
               njuno izvrševanje, samo polovica opravljenega dela, bomo v Poslanski skupini
               Pozitivna Slovenija Zakon o izvrševanju proračunov Republike Slovenije za leti 2014
               in 2015 vnovič podprli. Hvala.</p>
            </sp>
            <sp xml:id="SDZ6-Izredna-48-2013-11-29.sp105">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Romana Tomc bo predstavila stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Izredna-48-2013-11-29.sp106">

               <speaker>ROMANA TOMC (PS SDS):</speaker>

               <p>Hvala lepa za besedo, spoštovani predsednik. Kolegice in kolegi!</p>
               <p>Zakon o izvrševanju proračuna bi moral biti tehnični zakon, podlaga za to, da se
               proračun sploh lahko izvršuje, vendar je z leti postal vse prej kot to. Tako ne ureja
               več postopka izvrševanja proračuna, ampak ureja tudi številna pomembna vsebinska
               vprašanja, pa tudi vse tisto, kar so vlade pozabile urediti v kakšnem drugem zakonu.
               Tako imamo, na primer, v ZIPro urejeno tudi RTV naročnino in še druge vsebine, ki sem
               nikakor ne spadajo. Zelo pozoren je treba biti pri posameznih določbah, kajti
               predlagatelji v ta zakon pogosto skrijejo tudi takšne stvari, za katere bi najraje
               videli, da jih nihče ne opazi. Enako velja tudi za ta zakon, ki spremlja proračun za
               leti 2014 in 2015. Glede same vsebine želim opozoriti predvsem na 6 ključnih točk.
               Prvič, ZIPro omogoča, da se lahko država v naslednjem letu zadolži za skoraj 10
               milijard evrov, dodatno k temu pa omogoča še milijardo 600 evrov poroštev. Vendar vas
               ne glede na to izjemno možnost visokega zadolževanja želim samo spomniti, da imamo
               danes na mizi zakon in da bomo vsi skupaj odločali o tem, da bo naše zadolževanje še
               bistveno višje, recimo še enkrat višje, kot ga predvideva ta zakon.</p>
               <p>Drugič, zaposlovanje v javnem sektorju in plače javnih uslužbencev so urejene v
               zakonu nekoliko drugače, kot smo sicer navajeni. ZIPro omogoča, da se sredstva, ki
               jih imajo proračunski uporabniki na voljo za materialne stroške, prerazporedijo tudi
               za plače, in te rešitve odražajo nemoč pri pogajanjih Vlade s sindikati javnega
               sektorja. Tretjič, zakon bistveno posega v financiranje občin in jim znižuje sredstva
               za sofinanciranje investicij. To bo najbolj prizadelo ravno najšibkejša območja
               Slovenije. V nasprotju z vsesplošnim zniževanjem pa se relativno izboljšuje položaj
               Mestne občine Ljubljana – pravično ali nepravično? Četrtič, z Zakonom o dohodnini je
               bilo zamrznjeno usklajevanje dohodninske lestvice in olajšav, kar pomeni višjo
               obdavčitev vseh skupin ljudi. Z zakonom o izvrševanju proračunov pa se za prihodnji
               dve leti dodatno zamrzuje še usklajevanje pokojnin in socialnih transferov. Naj ob
               tem spomnim in opozorim vse, da to na letnem nivoju pomeni vsaj 50 milijonov evrov
               manj za pokojnine.</p>
               <p>Petič, v Slovenski demokratski stranki nasprotujemo tudi predlagani novi ureditvi
               zagotavljanja sredstev za delovanje pokojninske blagajne. Strinjamo se, da se del
               sredstev iz naslova prodaje državnega premoženja nameni za pokojnine, saj smo
               vendarle takšno ureditev tudi sami predlagali, v Državnem zboru pa smo jo vsi skupaj
               tudi uzakonili z Zakonom o Slovenskem državnem holdingu. Vsebina je več kot primerno
               urejena. Sedaj veljavna ureditev omogoča, da se poleg 50 milijonov evrov, ki jih
               zagotavlja Kad za pokojnine, dodatno zagotovi še 10 % kupnine, ki jo pridobi
               Slovenski državni holding iz naslova prodaje svojih kapitalskih naložb. Zakaj s tem
               zakonom urejati stvari drugače? In ne nazadnje, odločno nasprotujemo tudi možnosti,
               da se sredstva od prodaje podjetij namenijo podjetniškemu skladu, ki jih naprej preko
               različnih subvencij razdeljuje izbranim podjetjem. Sredstva od prodaje naložb so v
               prvi vrsti namenjena za odplačilo dolgov. Nesprejemljivo je, da se na eni strani
               obilno in izredno drago zadolžujemo, po drugi strani pa ta sredstva, ki bi jih lahko
               namenili za odplačilo dolga in za financiranje naše porabe, namenimo za
               subvencioniranje in kreditiranje različnih podjetij, za katera imamo tudi iz bližnje
               preteklosti izkušnje, kako takšno subvencioniranje lahko ... / opozorilni znak za
               konec razprave/</p>
               <p>Iz vseh navedenih razlogov v Poslanski skupini SDS tega zakona tudi v sedanjem delu
               procedure ne bomo podprli.</p>
            </sp>
            <sp xml:id="SDZ6-Izredna-48-2013-11-29.sp107">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Matevž Frangež bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Izredna-48-2013-11-29.sp108">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Socialni demokrati razumemo, da so predstave, stališča, pogledi na to, na kakšen
               način Slovenija ubira svoje korake zato, da začne pot okrevanja, izhoda iz krize,
               povrnitve zaupanja njenih ljudi v njene institucije in tudi mednarodnega okolja v to
               državo, različne. O tem je bilo mogoče slišati številne razprave, preden so se
               sprejemali konkretni ukrepi. Tudi Zakon o izvrševanju proračunov Republike Slovenije
               za leti 2014 in 2015 vsebuje rešitve, ki so diskutabilne, ampak po razpravi mora
               vladajoča večina sprejeti odgovornost in sprejeti odločitev. To je ta koalicija tudi
               storila, in Socialni demokrati na usklajenih in sprejetih rešitvah vztrajamo, tudi
               zato, ker je zakon o izvrševanju proračunov nujni del proračunskega paketa, ki je
               prejel pozitivno oceno Evropske komisije in ki je po izglasovani zaupnici, vezani na
               proračunski paket, začel utirati drugačne ocene mednarodnega finančnega tiska in tudi
               mednarodnih finančnih institucij do Slovenije. Krepi se zaupanje, da bo Slovenija
               zmogla sama prebroditi krizo in da bo z načinom skrbne izbire orodij in ukrepov za to
               zmogla zagotoviti svojo finančno suverenost, urediti probleme, ki jih imamo v javnih
               financah, in probleme, ki jih imamo v bančnem sistemu ter prezadolženosti
               gospodarstva.</p>
               <p>Socialni demokrati želimo s potrditvijo tega zakona pritrditi temu zaupanju, želimo
               pa si, da bi bilo to zaupanje širše, da ob posamičnih nestrinjanjih, ki so vedno
               lahko legitimna in utemeljena, vendarle ne izgubimo optimizma, ki je nujno potreben
               za to, da država okreva. Očitno je, da v teh dneh, teh tednih in teh mesecih, v
               najobčutljivejšem času, s tem, da se predamo porazu in da dovolimo pesimizmu in
               obupu, da prevzame naša dejanja in upanje, ne bomo zmogli preseči te krize. Zato si
               želimo, da bi ta skupen duh, ki se zaveda, da sta v Sloveniji potrebna stabilnost in
               vztrajanje na začrtani poti, poti, ki smo jo zapisali tudi v relevantne dokumente in
               jih predstavili kot naše zaveze Evropski komisiji, in da ju je treba spoštovati in
               izpeljati. To je predpogoj za to, da Slovenija nadaljuje svojo pot k okrevanju, in
               čisto mimogrede, danes je Statistični urad Republike Slovenije že objavil nekatere
               spodbudne informacije o padcu števila brezposelnih. Socialni demokrati želimo tudi v
               teh posamičnih informacijah črpati pogum, upanje in optimizem za to, da smo na pravi
               poti. Hvala.</p>
            </sp>
            <sp xml:id="SDZ6-Izredna-48-2013-11-29.sp109">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Končali smo s predstavitvijo stališč poslanskih skupin. Prehajamo na ponovno
               odločanje o Zakonu o izvrševanju proračunov Republike Slovenije za leti 2014 in
               2015.</p>
               <p>Poslanke in poslance prosim, da preverite delovanje glasovalnih naprav. Ob tem vas
               želim opozoriti, da mora pri ponovnem odločanju skladno z drugim odstavkom 91. člena
               Ustave Republike Slovenije za sprejetje navedenega zakona glasovati večina vseh
               poslancev Državnega zbora, to je 46 ali več.</p>
               <p>Pred odločanjem je bila izražena želja za obrazložitev glasu v imenu poslanskih
               skupin, zato vas vabim k prijavi za obrazložitev glasu. Besedo ima gospa Romana
               Tomc.</p>
            </sp>
            <sp xml:id="SDZ6-Izredna-48-2013-11-29.sp110">

               <speaker>ROMANA TOMC (PS SDS):</speaker>

               <p>Hvala lepa.</p>
               <p>Želela bi še enkrat obrazložiti glas, ker so se nam pridružili poslanke in poslanci,
               ki jih prej ni bilo z nami, da bodo vedeli, zakaj bomo v Poslanski skupini SDS
               glasovali proti temu zakonu. Menimo, da so številne rešitve iz tega zakona ne samo
               nesprejemljive, ampak škodljive za nadaljnji razvoj Slovenije. Prva izmed njih je ta,
               da ta zakon omogoča skoraj 10-milijardno možnost zadolževanja. To še ni vse, če
               upoštevamo, da imamo danes na mizi še en zakon, ki bo lahko to številko praktično
               podvojil. Še enkrat poudarjam, 10 milijard zadolževanja je predvidenih v Zakonu o
               izvrševanju proračunov Republike Slovenije za leti 2014 in 2015. Na drugi strani je
               dana možnost, da se iz materialnih stroškov prerazporejajo sredstva na plače javnih
               uslužbencev. To je unikum. Tega se nikoli v preteklosti ni smelo delati, in to je
               rezultat pogajalskih sposobnosti te vlade v sodelovanju s sindikati. Naslednja takšna
               zadeva, ki nas izrazito moti, je, da se s temi posegi posega v financiranje občin in
               se na račun Mestne občine Ljubljana, ki se jo preferira, oškoduje vse ostale izven
               mestne občine.</p>
               <p>Potem je izrazito sporno, na kar najbrž nismo vsi dovolj opozarjali, da se s tem
               zakonom že za leto 2014, še več pa za leto 2015, jemlje upokojencem in tistim, ki
               dobivajo socialne transfere. Za več kot 50 milijonov evrov bo oškodovana pokojninska
               blagajna. Če povemo drugače, pokojnine slovenskih upokojencev in upokojenk bodo v
               naslednjem letu zaradi tega zakona nižje za več kot 50 milijonov evrov. Na drugi
               strani ob tem strašnem zadolževanju, 10-milijardnem zadolževanju, v zakonu dopuščamo
               možnost, da se ta sredstva namesto za poplačilo in vračilo starih dolgov namenjajo
               Slovenskemu podjetniškemu skladu, ki bo z njimi lahko financiral projekte nekaterih
               posebej izbranih podjetij, ki bodo kandidirala na razpisih za pridobitev subvencije.
               Takšno nenadzorovano in nepravilno porabo denarja, ki bi moral biti namenjen za
               poplačilo dolgov, ostro obsojamo.</p>
               <p>Glasovali bomo proti temu zakonu.</p>
            </sp>
            <sp xml:id="SDZ6-Izredna-48-2013-11-29.sp111">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prehajamo na odločanje, in sicer na ponovno odločanje o Zakonu o izvrševanju
               proračunov Republike Slovenije za leti 2014 in 2015.</p>
               <p>Še obrazložitve glasu? Ker je izražen interes za obrazložitev glasu v lastnem imenu,
               predlagam, da se prijavite k obrazložitvi.</p>
               <p>Besedo ima mag. Andrej Šircelj.</p>
            </sp>
            <sp xml:id="SDZ6-Izredna-48-2013-11-29.sp112">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Nasprotujem sprejetju tega zakona, čeprav gre po svoji naravi za tehnični zakon, saj
               s tem zakonom urejajo materialne zadeve države, in to bistveno bolj, kot bi se lahko.
               Namreč, zadolževanje, ki je predvideno po tem zakonu in ki pomeni, da se bo Vlada na
               podlagi tega zakona lahko zadolžila za skoraj 10 milijard, če upoštevamo tudi, da bi
               bila unovčena poroštva države v višini milijarde 600 – to je nesprejemljivo, še
               posebej zato, ker ne vemo, za kaj se bo ta denar potrošil. Poleg tega ni nobenih
               omejitev na tem področju, predvsem glede tega, kako se lahko Ministrstvo za finance
               zadolžuje, ali se bo zadolževalo na odprtem trgu, ali se bo zadolževalo tako, da se
               bo z nekaterimi ponudniki, ki pridejo na Župančičevo 3, dogovorilo o zadolžitvi po
               enormnih obrestnih merah. Te enormne obrestne mere so pri zadnji zadolžitvi znašale
               4,84 %, kar je daleč več od obrestnih mer, po katerih se zadolžujejo Romunija,
               Madžarska, Hrvaška in tako naprej. Takšno zadolževanje je neprimerno in škodljivo za
               sam razvoj Slovenije. Takšno zadolževanje, še posebej zaradi tega, ker se ta denar
               večinoma potroši za tekočo potrošnjo oziroma odplačilo že sprejetih kreditov, škoduje
               ne le sedanji generaciji, ampak tudi prihodnjim rodovom.</p>
               <p>Zaradi tega je ta zakon nesprejemljiv, zaradi tovrstnih vsebinskih rešitev, in ga ne
               bom podprl.</p>
            </sp>
            <sp xml:id="SDZ6-Izredna-48-2013-11-29.sp113">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Izredna-48-2013-11-29.sp114">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Sam bom prav tako glasoval proti temu zakonu, kajti očitno je, da se kalvarija za
               občine pod to vlado nadaljuje. Občine imajo vsaj to srečo, da še niso izbrisane,
               čeprav Vlada s tem zakonom ter tudi s prejšnjim tepe pridne občine in jih sili k
               temu, da umirajo na obroke. Nedopustno je, da Vlada mimo Zakona o financiranju občin
               kot krovnega akta znižuje povprečnino, in to brez dogovarjanja tako s Skupnostjo
               občin Slovenije kot tudi z Združenjem občin Slovenije. Mimo zakona in mimo dogovora
               znižuje povprečnino. Še najbolj katastrofalno pa je, da se znižujejo sredstva za
               sofinanciranje investicij za polovico, kar pomeni, da bodo pridne občine ostale brez
               investicijskih ciklusov in bo ogroženo črpanje evropskih sredstev. Vsem, ki delujemo
               v lokalni samoupravi, bi bilo logično, da bi glasovali proti temu zakonu, le svetniki
               oziroma poslanci iz Mestne občine Ljubljana bi danes lahko pri tem zakonu z veseljem
               pritisnili "za". Še bolj nedopustno je, da si država skozi takšna vrata dopušča
               dodatno zadolževanje. Za zaključek pa vsem tistim, ki toliko govorijo o socialni
               čutnosti: usklajevanje pokojnin in socialnih transferjev bo zamrznjeno – toliko o
               tem, kako sta ta vlada in ta državni zbor oziroma njuna večina socialna.</p>
               <p>Razlogov, zakaj biti proti, je več kot dovolj, zato bom tudi sam proti.</p>
            </sp>
            <sp xml:id="SDZ6-Izredna-48-2013-11-29.sp115">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še je interes za obrazložitev glasu, zato vabim k prijavi. Besedo ima mag. Ivan
               Vogrin.</p>
            </sp>
            <sp xml:id="SDZ6-Izredna-48-2013-11-29.sp116">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik. Spoštovani kolegice in kolegi!</p>
               <p>Zanimivo je, s kakšno lahkoto preslišimo argumente Državnega sveta. Mislim, da je
               predstavnik Državnega sveta podal tehtne argumente, ki govorijo o premisleku. Ampak
               nas to ne prizadene, tako kot do sedaj dobrih 20 let. Zakaj bi delali drugače? Drvimo
               proti prepadu in padamo vanj. Menim, da je to, da je dovoljeno praktično neomejeno
               zadolževanje, velika past in skušnjava, ne za tega ministra ali to vlado, ampak za
               vsakogar. Tega parlament ne bi smel potrditi. Druga stvar pa je, zakaj smo sploh
               sprejeli fiskalno pravilo, če se ga ne držimo. Imeli smo pol leta ali tri četrt leta
               žolčne razprave o nečem, kar s tem proračunom izničimo. Pot v blaginjo, piše Axel
               Kaiser v knjigi Pot v propad, je preko varčevanja in ustvarjanja. Ta proračun niti
               slučajno ne izkazuje varčevanja, ker ničesar ne naredi na strukturnih spremembah in
               tudi ne pospešuje ustvarjanja.</p>
               <p>Glasoval bom proti. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp117">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Zvonko Lah.</p>
            </sp>
            <sp xml:id="SDZ6-Izredna-48-2013-11-29.sp118">

               <speaker>ZVONKO LAH (PS SDS):</speaker>

               <p>Glasoval bom proti temu zakonu zato, ker pomeni centralizacijo države, ker favorizira
               večje občine, predvsem Ljubljano, Maribor, Celje in ostale. Učinek treh stvari, ki so
               Zakon o davku na nepremičnine, novi Zakon o financiranju občin in prepolovitev
               sredstev za investicije občinam s 4 % na 2 % primerne porabe, za večino občin pomeni
               zmanjšanje sredstev za investicije na tretjino razpoložljivih do sedaj. Tako bodo –
               naredil sem eno analizo za jugovzhodno Slovenijo – vsi ti učinki pokazali na občine,
               recimo Črnomelj skoraj 10 % manj primerne porabe, Kočevje 13 %, Osilnica skoraj 30 %,
               Kostel 28 %, medtem ko bo Ljubljana pridobila 0,38 %, Maribor 2,6 %, Celje 2,7 % in
               Velenje 3,02 %. To pomeni, da bodo tiste občine, ki imajo bolj gosto poseljeno
               prebivalstvo, po novem zakonu o financiranju dobile bistveno več, tiste podeželske
               občine, ki imajo vrsto kohezijskih projektov v izvedbi, pa bistveno manj. Sprašujem
               se, kako bodo občine, ki imajo sprejete proračune za leto 2014, ki imajo sredstva
               razdeljena po kohezijskih projektih, lahko te projekte izvedle, in ali ne bo to
               onemogočalo črpanja evropskih sredstev, ki morajo biti počrpana. Zato tega zakona ...
               / izklop mikrofona/</p>
            </sp>
            <sp xml:id="SDZ6-Izredna-48-2013-11-29.sp119">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še je interes za obrazložitev glasu, zato predlagam, da se prijavite k obrazložitvi.
               Besedo ima gospod Jože Tanko.</p>
            </sp>
            <sp xml:id="SDZ6-Izredna-48-2013-11-29.sp120">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Nisem podprl proračuna in ne morem podpreti niti zakona, ki operacionalizira
               izvrševanje proračuna. V tem kompletu je cela vrsta nelogičnosti. Pri odlokih o
               proračunih, ki so sestavni del proračuna, smo odločali o tem, ali bo neka javna
               institucija nabavila ali prodala pralni stroj, ki je vreden 100 ali 200 ali 500
               evrov, v tem zakonu pa je omogočeno nekontrolirano zadolževanje države, brez da bi
               Državni zbor imel vpogled v to, za koliko, pod kakšnimi pogoji in za kaj bo to
               namenjeno. Povsem neuravnotežen pristop! Drugi razlog, zakaj bom proti, je pa ta, da
               se jemlje po dolgem in počez, predvsem počez, in to tam, kjer se zadene periferijo,
               kjer se zadene kmete in šibkejše družbene skupine, ki nimajo možnosti, da bi na
               kakršenkoli način to svojo težavo in prekomerno obremenitev sploh prezentirale
               javnosti. Če pa jo, je pa tako ali tako slabo povzeta zato, ker ne gre za
               privilegirano skupino, ampak za deprivilegirane skupine. Proti bom tudi zato, ker
               niso bili sprejeti naši predlogi amandmajev k posameznim rešitvam, predvsem iz
               področja infrastrukture. Del države, iz katerega prihajam, je po tej plati zelo, bom
               rekel, prizadet. Nimamo ustreznega dostopa do Ljubljane, nimamo ustrezne železniške
               povezave od Kočevja do Ljubljane. Koalicija je oba predloga zavrnila, in ni nobenih
               razlogov, da bi glasoval kako drugače, kot sem povedal.</p>
               <p>Proti sem tudi zato, ker se razvojni del za to področje, iz katerega prihajam, sploh
               ne namenja. Hvala.</p>
            </sp>
            <sp xml:id="SDZ6-Izredna-48-2013-11-29.sp121">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prehajamo na odločanje.</p>
               <p>Glasujemo. Navzočih je 76 poslank in poslancev, za je glasovalo 49, proti 26.</p>
               <p>(Za je glasovalo 49.) (Proti 26.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBVESTILO PREDSEDNICE VLADE O
                  ODSTOPU MAG. STANKA STEPIŠNIKA S FUNKCIJE MINISTRA ZA GOSPODARSKI RAZVOJ IN
                  TEHNOLOGIJO.</title>
               </p>
               <p>Predsednica Vlade mag. Alenka Bratušek me je kot predsednika Državnega zbora z
               dopisom 26. 11. 2013 obvestila, da je mag. Stanko Stepišnik odstopil s funkcije
               ministra za gospodarski razvoj in tehnologijo. Ob tej priložnosti dajem besedo
               ministru za gospodarski razvoj in tehnologijo, mag. Stanku Stepišniku za obrazložitev
               odstopa.</p>
            </sp>
            <sp xml:id="SDZ6-Izredna-48-2013-11-29.sp122">

               <speaker>MAG. STANKO STEPIŠNIK:</speaker>

               <p>Hvala lepa za besedo, gospod predsednik. Spoštovani poslanke in poslanci!</p>
               <p>V tem kratkem času bi rad obrazložil svoj odstop. Na Ministrstvu za gospodarski
               razvoj in tehnologijo smo si zastavili predvsem sledeče cilje: politična, finančna,
               davčna stabilnost – to, kar si je vlada zastavila, da mi pomagamo, in mislim, da je
               ta vlada to dosegla do neke mere, na samem ministrstvu pa konkurenčno financiranje
               gospodarstva. Ko smo pregledali več kot 3 tisoč 500 industrijskih podjetij Slovenije
               po devetih finančnih kazalcih – zaposlovanje in tako naprej predstavlja približno 75
               % slovenskega gospodarstva –, se je ugotovilo sledeče. Slovenska podjetja imajo
               velike težave s kreditiranjem. Slovenska podjetja imajo velike težave z ustrezno
               kapitalsko strukturo. Slovenska podjetja imajo izredno velik problem – to se bo
               pokazalo v naslednjih letih – s povprečno starostjo zaposlenih. V vseh dobrih in
               velikih izvoznih podjetjih je povprečna starost zaposlenih do 50 let. Veste, da je
               nekje povprečna starost zaposlenih okoli 35 let potrebna, da absorbira vsa znanja in
               uvaja nove tehnologije, informacijsko-komunikacijske tehnologije. To je posledica
               tega, ker se ne odpirajo nova delovna mesta in mladi ostajajo na zavodu za
               zaposlovanje, kjer jih je že skoraj 30 tisoč, podjetja pa imajo mehko odpuščanje,
               predvsem starejših.</p>
               <p>Za ublažitev teh problemov smo nastavili tri dolgoročne sistemske ukrepe. Skušali smo
               narediti eno platformo, ki bi v naslednjih letih zaposlila do nekje 110 tisoč ljudi.
               Gremo po vrsti. Prvi sistemski ukrep, ki smo ga pripravili v sodelovanju s SID banko,
               je, da se s pomočjo finančnega inženiringa omogoči mikro, malim in srednjim podjetjem
               kreditiranje razvoja in raziskav, tehnološke spodbude, obratna sredstva, da se
               kreditira v višini 500 milijonov evrov s poceni kreditom z obrestno mero od 2 % do 3
               %, tudi z dolgoročno dobo 10 let z moratorijem dve leti. Ker je precej kratkoročnih
               kreditov, se teh 500 milijonov podvoji v 10 letih, tako da bo za gospodarstvo za
               kreditiranje mikro, malih in srednjih podjetij na razpolago ena milijarda. Ker so
               bili izpuščeni samostojni podjetniki, se je napravil drugi sistemski ukrep. Kot
               veste, letališče Ljubljana ni šlo v investicijo. Tam je ostalo 17,5 milijona evrov,
               in smo prosili Evropsko komisijo, komisarja, če lahko s tega operativnega programa
               prenesemo denar na podjetništvo. Dovolil nam je, in tako je odprt nov finančni
               inženiring za kreditiranje samostojnih podjetnikov in mikro podjetij preko
               Slovenskega podjetniškega sklada, ki bo na voljo v mesecu decembru.</p>
               <p>Drugi sistemski ukrep gre v smeri izboljšanja kapitalske strukture podjetij. Vsa
               dobra, konkurenčna slovenska podjetja, ki imajo izvozno usmerjenost, imajo kadrovsko
               sposobnost, imajo razvojno-raziskovalni potencial, so po letu 1990 zaradi takega
               lastninjena, kot je bilo v Sloveniji, ker ni bilo dovolj lastnega kapitala, ampak je
               bil predvsem dolžniški kapital, zašla v veliko likvidnostno past. Danes ima teh 30 %
               podjetij, ki smo jih pogledali v slovenskem gospodarskem sistemu, strašno velike
               težave z zagotavljanjem likvidnosti, denarja za obratna sredstva in za vračilo
               kreditov. Kot veste, so banke lansko leto in letošnje leto potegnile skoraj 2
               milijardi in pol denarja iz gospodarstva, ker morajo odplačevati svoje kredite v
               tujino, to pa za podjetja pomeni, da ne dobijo podaljšanih kratkoročnih kreditov v
               dolgoročne kredite oziroma da morajo te kratkoročne kredite obnavljati. Pri
               obnavljanju se jim povišajo še obresti, tako da je ta likvidnostni problem v
               podjetjih še večji. Ta problem podjetij z likvidnostno situacijo je treba reševati
               skupaj z likvidnostjo bank. Če bomo rešili samo banke, gospodarske situacije pa ne s
               kapitalsko ustreznostjo, potem bomo imeli izredno velike težave, ker nam bodo
               enostavno podjetja ugašala. S tem finančnim inženiringom, kot sem prej rekel, bi se
               nekako 30 tisoč delovnih mest v Sloveniji ohranilo oziroma na novo vzpostavilo.</p>
               <p>Tretji dolgoročni sistemski ukrep je pa predvsem krepitev dodane vrednosti v
               podjetjih. Slovenija ima 37 tisoč 500 evrov dodane vrednosti na zaposlenega, Avstrija
               pa 96 tisoč evrov na zaposlenega. Če ne bomo dohiteli evropskih držav, potem tudi
               večjega priliva v proračun ne bo. Saj veste, da je največji priliv ravno davek na
               dodano vrednost, ki predstavlja 3 milijarde pri 9,6 milijarde državnega proračuna. Če
               ne bomo delali na tem, da bo davek na dodano vrednost dosti večji v proračunu oziroma
               da bo večja dodana vrednost v podjetjih, potem se lahko zgodi, da bomo enostavno
               izgubili še konkurenčnost teh podjetij. Kaj smo naredili na področju povečanja dodane
               vrednosti v podjetjih? Razpisanih je bilo najmanj ... Po poslovniku ni omejen čas,
               gospod ...</p>
            </sp>
            <sp xml:id="SDZ6-Izredna-48-2013-11-29.sp123">

               <speaker>PREDSEDNIK JANKO VEBER:</speaker>

               <p>Gospod Stepišnik, predlagam, da sklenete misel in zaključite razpravo, ker je čas
               potekel.</p>
            </sp>
            <sp xml:id="SDZ6-Izredna-48-2013-11-29.sp124">

               <speaker>MAG. STANKO STEPIŠNIK:</speaker>

               <p>Hvala lepa. Bom.</p>
               <p>Pri tretjem sistemskem ukrepu smo razpisali dosti razpisov za razvoj in raziskave, za
               nakup novih tehnologij, za učinkovit in hiter prenos znanja v končne produkte, kar
               mislim, da mora biti naslednja aktivnost v Sloveniji, in za garancije,
               subvencioniranje obrestnih mer ter zaposlitve v višini 300 milijonov evrov. Več kot
               800 milijonov evrov je bilo iz evropskih sredstev razpisanih ...</p>
            </sp>
            <sp xml:id="SDZ6-Izredna-48-2013-11-29.sp125">

               <speaker>PREDSEDNIK JANKO VEBER:</speaker>

               <p>Gospod Stepišnik, prosim, da sklenete svoje stališče glede odstopa.</p>
            </sp>
            <sp xml:id="SDZ6-Izredna-48-2013-11-29.sp126">

               <speaker>MAG. STANKO STEPIŠNIK:</speaker>

               <p>Dobro. Veste, zelo težko je povedati za 8 mesecev dela v 5 minutah. Rad bi povedal
               samo, da se je naredila ena zelo močna platforma za 3 milijarde evrov za podporo
               konkurenčnosti gospodarstva. Hotel sem na to opozoriti javno. Moralo se bo paziti na
               ta denar, da bo šel v ustvarjanje novih delovnih mest, ohranjanje novih delovnih mest
               in višanje dodane vrednosti, da ne bo izpuhtel, tako kot je izpuhtel v prejšnjem
               času. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp127">

               <speaker>PREDSEDNIK JANKO VEBER:</speaker>

               <p>Hvala tudi vam, minister, za obrazložitev.</p>
               <p>Proceduralno, gospod Jože Tanko.</p>
            </sp>
            <sp xml:id="SDZ6-Izredna-48-2013-11-29.sp128">

               <speaker>JOŽE TANKO (PS SDS):</speaker>

               <p>Hvala lepa, spoštovani predsednik Državnega zbora. Gospod minister v odstopu!</p>
               <p>Točka dnevnega reda se glasi Obvestilo predsednice Vlade o odstopu mag. Stanka
               Stepišnika s funkcije ministra za gospodarski razvoj in tehnologijo. V 5 minutah ni
               bilo niti ene besede o tej točki dnevnega reda. Minister je povedal vse o tem, zakaj
               ne bi smel odstopiti. Vse razloge je naštel, kaj je bilo narejeno, niti enega pa ni
               povedal glede tega, zakaj se je odločil za odstop. Tega ni v njegovi pisni izjavi
               predsednici Vlade, tega ni v dokumentu, ki ga je poslala predsednica Vlade, in tega
               ni bilo v osebni obrazložitvi gospoda, ki se je odločil za ta drzen korak.</p>
               <p>Spoštovani gospod predsednik, ker je bilo tudi prej sproženo proceduralno vprašanje
               glede posegov v obrazložitve glasu mojih kolegov poslancev – to, kar je povedal
               gospod Gorenak, najbrž drži. V tem primeru niste niti z eno besedo gospoda ministra
               opozorili, da ne govori o točki dnevnega reda in da ne govori o razlogih, zakaj se je
               to zgodilo. Niti ene besede! Predlagam, da ste tolerantni, strpni in tako naprej tudi
               do vseh drugih, ki bodo prišli obrazložiti svojo osebno odločitev v Državni zbor.
               Vsekakor pa ukrepi, gospod minister, ki ste jih našteli – za vse to, kar ste
               povedali, je bila priložnost takrat, ko ste predstavili proračun, v tistem uvodnem
               delu – to bi lahko storila predsednica Vlade in minister za finance –, in za to je
               bila možnost tudi takrat, ko smo prišli do obravnave proračuna in sta imela tako
               predsednica Vlade kot minister za finance ponovno uvodno obrazložitev. Mislim, da bi
               bilo zelo dobro, da bi takrat o tem, kar ste sedaj povedali ...</p>
            </sp>
            <sp xml:id="SDZ6-Izredna-48-2013-11-29.sp129">

               <speaker>PREDSEDNIK JANKO VEBER:</speaker>

               <p>Gospod Tanko, če vas smem spomniti, ste proceduralno zahtevali zato, da me opozorite
               na spoštovanje poslovnika. Enako velja za vas.</p>
            </sp>
            <sp xml:id="SDZ6-Izredna-48-2013-11-29.sp130">

               <speaker>JOŽE TANKO (PS SDS):</speaker>

               <p>To je ta dvoličnost, o kateri govorimo ves čas ...</p>
            </sp>
            <sp xml:id="SDZ6-Izredna-48-2013-11-29.sp131">

               <speaker>PREDSEDNIK JANKO VEBER:</speaker>

               <p>Prosim, da spoštujete poslovnik.</p>
            </sp>
            <sp xml:id="SDZ6-Izredna-48-2013-11-29.sp132">

               <speaker>JOŽE TANKO (PS SDS):</speaker>

               <p>... in na katero je že gospod Gorenak opozoril. Če velja za vse ...</p>
            </sp>
            <sp xml:id="SDZ6-Izredna-48-2013-11-29.sp133">

               <speaker>PREDSEDNIK JANKO VEBER:</speaker>

               <p>Nimate razprave. Vaš postopkovni predlog je bil, da naj opozorim – sedaj sicer ne
               morem več – gospoda, da obrazloži, zakaj je odstopil.</p>
            </sp>
            <sp xml:id="SDZ6-Izredna-48-2013-11-29.sp134">

               <speaker>JOŽE TANKO (PS SDS):</speaker>

               <p>To je prvi del. Drugi del je pa to ...</p>
            </sp>
            <sp xml:id="SDZ6-Izredna-48-2013-11-29.sp135">

               <speaker>PREDSEDNIK JANKO VEBER:</speaker>

               <p>Ni drugega dela, gospod Tanko.</p>
            </sp>
            <sp xml:id="SDZ6-Izredna-48-2013-11-29.sp136">

               <speaker>JOŽE TANKO (PS SDS):</speaker>

               <p>Seveda je. Da posegate v besedo vsem in obravnavate vse enakopravno. Nedopustno je,
               da predsednik Državnega zbora na nekatere, ki razpravljajo v Državnem zboru, gleda z
               enimi očmi in z enim tolerančnim območjem, druge pa z drugim. Gospod minister je med
               drugim tudi za 2 minuti prekoračil čas, ki mu je bil namenjen. To ste zelo tolerantno
               obravnavali, in predlagam, da ste tudi v drugih primerih podobno tolerantni in strpni
               do govornikov. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp137">

               <speaker>PREDSEDNIK JANKO VEBER:</speaker>

               <p>Hvala, gospod Tanko.</p>
               <p>Če lahko, preden dam besedo naprej za proceduralni predlog, še enkrat poudarim.
               Bistvena razlika je med obrazložitvijo glasu, ker poslovnik jasno govori, o čem lahko
               govori govornik. Glede odstopa ministra je popolnoma druga dimenzija, in minister je
               zaprosil, da dobi besedo zato, da obrazloži razloge za svoj odstop. Kot ste opazili,
               mu je zmanjkalo časa pri svoji obrazložitvi. Tudi sam sem pričakoval, da bo mogoče
               jasneje povedal, zakaj odstopa, ampak očitno je bilo premalo časa na razpolago, zato
               ga tudi nisem prekinjal. Še enkrat poudarjam, ne moremo primerjati obrazložitev glasu
               in mojih opozoril, če se krši poslovnik, ali pa obrazložitev razlogov za odstop
               ministra.</p>
               <p>Proceduralno ima še gospod Möderndorfer.</p>
            </sp>
            <sp xml:id="SDZ6-Izredna-48-2013-11-29.sp138">

               <speaker>JANI MÖDERNDORFER (PS PS):</speaker>

               <p>Spoštovani predsednik!</p>
               <p>Iz spoštovanja do Državnega zbora in zaradi te zmede, ki jo poslušam tukaj že nekaj
               časa, se bom odpovedal proceduralnemu.</p>
            </sp>
            <sp xml:id="SDZ6-Izredna-48-2013-11-29.sp139">

               <speaker>PREDSEDNIK JANKO VEBER:</speaker>

               <p>Proceduralno je imel še mag. Ivan Vogrin.</p>
            </sp>
            <sp xml:id="SDZ6-Izredna-48-2013-11-29.sp140">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Menim naslednje. Ali se vam zdi, kolegice in kolegi, pravilno, da ministru, ki odhaja
               s funkcije – pustimo razloge –, damo 5 minut časa, da vendarle pove, kaj je naredil.
               Verjetno bi prišel do razlogov, zakaj. Dajmo, lepo vas prosim, poskušajmo se obnašati
               človeško. Saj to ni enako kot obrazložitev glasu. Dajmo kateremukoli ministru
               katerekoli vlade čas, ko odhaja ali ko prihaja, vsaj pol ure ali nek normalen čas, ne
               pa 5 minut. Mislim, da smo prešli vse meje enega razumnega človeškega ravnanja. Dajmo
               gospodu ministru čas, da pove, kar je želel. Hvala lepa. </p>
            </sp>
            <sp xml:id="SDZ6-Izredna-48-2013-11-29.sp141">

               <speaker>PREDSEDNIK JANKO VEBER:</speaker>

               <p>Hvala, mag. Ivan Vogrin.</p>
               <p>Čas, ki je bil določen za to, da lahko minister predstavi razloge za odstop, je bil 5
               minut, v skladu z dosedanjo prakso ob takšnih primerih. Tako da je to način, ki ga
               smo vpeljali, in je tudi v tem primeru bilo temu tako.</p>
               <p>Nadaljujemo s točko dnevnega reda. V zvezi z odstopom Državni zbor na podlagi 115.
               člena Ustave Republike Slovenije ugotavlja, da je mag. Stanku Stepišniku prenehala
               funkcija ministra za gospodarski razvoj in tehnologijo. Na podlagi 115. člena Ustave
               Republike Slovenije pa mag. Stanko Stepišnik opravlja tekoče posle do imenovanja
               novega ministra oziroma do obvestila predsednice Vlade v skladu z drugim odstavkom
               234. člena Poslovnika Državnega zbora.</p>
               <p>Dovolite mi, da se ob tej priložnosti mag. Stanku Stepišniku zahvalim za sodelovanje
               z Državnim zborom in mu želim tudi v prihodnje uspešno delo.</p>
               <p>S tem zaključujem to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBVESTILO PREDSEDNICE VLADE O
                  ODSTOPU TOMAŽA GANTARJA S FUNKCIJE MINISTRA ZA ZDRAVJE.</title>
               </p>
               <p>Predsednica Vlade mag. Alenka Bratušek me je kot predsednika Državnega zbora z
               dopisom 26. 11. 2013 obvestila, da je Tomaž Gantar odstopil s funkcije ministra za
               zdravje. Minister Tomaž Gantar je ravno tako izrazil interes, da poda razloge za
               svojo odločitev.</p>
               <p>Imate možnost nagovoriti Državni zbor, gospod minister. Časa je na razpolago 5
               minut.</p>
            </sp>
            <sp xml:id="SDZ6-Izredna-48-2013-11-29.sp142">

               <speaker>TOMAŽ GANTAR:</speaker>

               <p>Hvala za besedo, spoštovani predsednik Državnega zbora. Spoštovani poslanke in
               poslanci!</p>
               <p>Slovenija ima dober zdravstveni sistem. Še vedno je dober, kljub varčevanju, kljub
               hudi gospodarski krizi, v kateri smo se znašli, in kljub temu, da namenjamo zdravstvu
               pol manj denarja kot države, s katerimi se zelo radi primerjamo. Je pa dejstvo, da
               smo na razpotju, kako naprej, ali bomo naprej uspeli zagovarjati in doseči, da bo
               ostalo zdravstvo solidarno, javno ali pa so v ozadju morda tudi kakšni drugačni
               interesi. Vse države se borijo z naraščanjem stroškov v zdravstvu, ki so posledica
               starajoče populacije, s tem povezanih večjih stroškov ob zdravljenju kroničnih
               nenalezljivih bolezni, uvajanju novih tehnologij, novih zdravil in podobno. Na drugi
               strani imamo tudi v slovenskem zdravstvu težave, ki so na eni strani odraz razmer v
               družbi, kot je tudi vprašanje korupcije, in pa na drugi strani tudi nezadostnega
               prilagajanja na napredek medicine. Zato govorimo tudi o potrebni reformi in potrebni
               novi zakonodaji na tem področju.</p>
               <p>Je pa dejstvo, v katerega sem osebno prepričan, da če želimo obdržati visok nivo
               pravic, kvalitetno in sodobno zdravstvo, široko dostopno zdravstvo, potem potrebujemo
               v tem sistemu anomalijam navkljub dodaten denar. To je ena od točk razhajanja v naših
               pogledih tudi znotraj same koalicije. V zdravstvu se prepletajo zelo različni
               interesi, zelo različni pogledi, zelo različne predstave, in to so verjetno razlogi,
               da se v zadnjih najmanj 10 letih ni uspelo sprejeti zdravstvene reforme, ki bi bila
               široko sprejemljiva. Očitno so bili ministri pred menoj enostavno politično prešibki,
               s premalo podpore, da bi lahko te reforme tudi izpeljali. Tudi sam ocenjujem enako.
               Mislim, da bo, če bo ta odločitev sedaj resno sprejeta, da postaja zdravstvo
               prioriteta tudi te vlade, treba jasno doreči soglasje na nivoju predsednikov strank,
               predsednika vlade, po možnosti tudi sodelovanje in soglasje opozicijskih strank glede
               na to, da gre za vprašanje, ki se nanaša na nas vse.</p>
               <p>Moj odstop je povezan z različnimi pogledi na zdravstvo, na organizacijo dela v
               zdravstvu, predvsem pa tudi z različnimi pogledi na financiranje, kot že omenjeno. V
               osnovi se razlikujemo v tem, da jaz zagovarjam dodatna sredstva, ki jih zdravstvo
               potrebuje. Mislim, da v takšnih okoliščinah reforme ne morem izpeljati in da je edino
               pravilno, da odstopim. Moj odstop ni posledica kakršnihkoli pritiskov, ni posledica
               tega, da nimam več energije ali pa da je morda težko biti minister v teh časih, kot
               je omenil predsednik Državljanske liste. Mislim, da je pravilno in da bo razmišljanje
               o tem problemu morda drugačno, kot je bilo doslej. Ob tej priložnosti bi se zahvalil
               najprej svoji stranki, ki me je podpirala in me je predlagala. Zahvalil bi se svojim
               sodelavcem, predsednici Vlade. Zahvalil bi se tudi vsem vam in pa tudi sodelavcem v
               prejšnji vladi, v kateri smo sodelovali in tudi prve korake naredili ter ne nazadnje
               izpeljali reformo javnega zdravstva. Hvala vsem!</p>
            </sp>
            <sp xml:id="SDZ6-Izredna-48-2013-11-29.sp143">

               <speaker>PREDSEDNIK JANKO VEBER:</speaker>

               <p>Hvala tudi vam, gospod minister, za izrečene besede.</p>
               <p>Proceduralno, gospod Franc Jurša.</p>
            </sp>
            <sp xml:id="SDZ6-Izredna-48-2013-11-29.sp144">

               <speaker>FRANC JURŠA (PS DeSUS):</speaker>

               <p>Hvala lepa za besedo.</p>
               <p>V imenu Poslanske skupine Demokratične stranke upokojencev Slovenije se zahvaljujem
               dosedanjemu ministru za zdravje za opravljeno delo ter za tvorno in dobro
               sodelovanje. Sedaj pa predlagam, proceduralno, da nadaljujemo sejo.</p>
            </sp>
            <sp xml:id="SDZ6-Izredna-48-2013-11-29.sp145">

               <speaker>PREDSEDNIK JANKO VEBER:</speaker>

               <p>To samo dokazuje, kako iznajdljivi smo v Državnem zboru.</p>
               <p>Nadaljujemo s točko. V zvezi s tem Državni zbor na podlagi 115. člena Ustave
               Republike Slovenije ugotavlja, da je Tomažu Gantarju prenehala funkcija ministra za
               zdravje. Na podlagi 115. člena Ustave Republike Slovenije pa Tomaž Gantar opravlja
               tekoče posle do imenovanja novega ministra oziroma do obvestila predsednice Vlade v
               skladu z drugim odstavkom 234. člena Poslovnika Državnega zbora.</p>
               <p>Dovolite mi, da se tudi v imenu Državnega zbora Tomažu Gantarju zahvalim za
               sodelovanje z Državnim zborom in mu želim vse najboljše pri njegovem delu v
               prihodnosti.</p>
               <p>Spoštovani, prosim za pozornost. Prekinjam 48. izredno sejo Državnega zbora, da lahko
               Odbor za finance in monetarno politiko obravnava 5. točko dnevnega reda in pripravi
               poročilo za sejo Državnega zbora. Članice in člane odbora obveščam, da bo seja odbora
               ob 14.35 v veliki dvorani na Tomšičevi. Seja Državnega zbora se bo nadaljevala
               predvidoma eno uro po zaključeni seji odbora. O točnem začetku nadaljevanja seje bodo
               obveščeni vodje poslanskih skupin. Hvala.</p>
               <p>(Seja je bila prekinjena ob 14.20 in se je nadaljevala ob 18.20.)</p>
            </sp>
            <sp xml:id="SDZ6-Izredna-48-2013-11-29.sp146">

               <speaker>PODPREDSEDNICA RENATA BRUNSKOLE:</speaker>

               <p>Spoštovani kolegice poslanke in kolegi poslanci, spoštovani predstavniki Vlade in
               ostali prisotni, lepo pozdravljeni!</p>
               <p>Nadaljujemo s prekinjeno sejo Državnega zbora.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O JAVNIH FINANCAH, NUJNI POSTOPEK</title>.</p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade mag.
               Mateji Vraničar, državni sekretarki na Ministrstvu za finance.</p>
            </sp>
            <sp xml:id="SDZ6-Izredna-48-2013-11-29.sp147">

               <speaker>MAG. MATEJA VRANIČAR:</speaker>

               <p>Spoštovana gospa podpredsednica, spoštovani poslanke in poslanci!</p>
               <p>V začetku decembra bodo znane ocene neodvisnega pregleda kakovosti sredstev bank ter
               obremenitveni testi za reprezentativni del finančnega sistema, kar predstavlja
               pomemben element v procesu krepitve in prestrukturiranja finančnega sektorja in
               predpogoj za izvedbo ukrepov po zakonu, ki ureja ukrepe za krepitev stabilnosti bank.
               Ne glede na to, da rezultati v tem trenutku še niso znani, je treba predhodno
               pripraviti ustrezne pravne podlage, ki bodo omogočile takojšnjo izvedbo ukrepov, če
               bodo ocene bank takšno ravnanje zahtevale. Nujno je, da se takoj po objavi rezultatov
               javnosti in potencialnim investitorjem poda transparentna informacija o kapitalskih
               potrebah bank po izvedenih testih, sočasno pa tudi informacija o takojšnjih ukrepih
               iz pristojnosti vlade. Iz navedenega razloga je treba pripraviti ustrezne pravne
               podlage, ki bodo omogočile takojšnjo dokapitalizacijo bank, saj je to eden izmed
               ključnih ukrepov za izvedbo nadaljnjega prestrukturiranja finančnega sektorja.</p>
               <p>Natančen obseg dokapitalizacije bo znan šele po objavi rezultatov pregleda bančnih
               institucij. V tem trenutku ni mogoče oceniti, ali bodo sredstva, ki so zagotovljena v
               proračunu, zadoščala za te potrebe ali ne. Zato se s predlaganim zakonom omogoča
               prekoračitev pravic porabe za te namene v okviru B bilance, določenih z veljavnim
               proračunom, vendar pa bo dejanska poraba vseeno evidentirana v okviru državnega
               proračuna. Poudariti je treba, da predlagana določba zakona ne omogoča dodatnega
               zadolževanja države in da obseg zadolževanja ostaja v okvirih, kot jih določata 39.
               člen Zakona o izvrševanju proračuna ter 81. člen Zakona o javnih financah. To pomeni,
               da se lahko država za ukrepe, povezane s sanacijo bank, zadolži le do višine,
               določene v letnem zakonu o izvrševanju proračunov, ter tudi da lahko porabi prosta
               denarna sredstva državnega proračuna. Sklep o dokapitalizaciji posamezne finančne
               institucije bo sprejela vlada na predlog ministra, pristojnega za finance. Sklep bo
               mogoče sprejeti le kot sestavni del ukrepov, kakršni bodo uvedeni v povezavi s to
               finančno institucijo po zakonu, ki ureja ukrepe Republike Slovenije za stabilnost
               bank. Zato se bo sklep sprejemal po postopku, kot ga določa ta zakon. Pobudo za
               ukrepanje poda Banka Slovenije. Medresorska delovna skupina oceni to pobudo in
               predlaga ukrepanje ministru za finance, ta pa naprej vladi. Za finančne institucije,
               ki so prejemnice pomoči, bodo veljale omejitve, kot so določene po zakonu o ukrepih
               za povečanje stabilnosti bank.</p>
               <p>Glede na nujnost ukrepanja v zvezi s sanacijo bančnega sistema v državi in glede na
               okoliščine, ki sem jih podala v uvodu, predlagam, da dopolnitev Zakona o javnih
               financah podprete. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp148">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo podpredsedniku odbora
               gospodu Matevžu Frangežu.</p>
            </sp>
            <sp xml:id="SDZ6-Izredna-48-2013-11-29.sp149">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Odbor za finance in monetarno politiko je kot matično delovno telo obravnaval Predlog
               zakona o dopolnitvi Zakona o javnih financah. Odboru je bilo posredovano mnenje
               Zakonodajno-pravne službe, ki je predloženi zakon preučila z vidika skladnosti z
               Ustavo in pravnim sistemom in z zakonodajno-tehničnega vidika, in nanj nima pripomb.
               K predloženemu zakonu sta bila v roku vložena dva amandmaja, in sicer k 1. členu
               amandma Poslanske skupine SDS in k istemu členu tudi amandma Poslanske skupine
               Slovenske ljudske stranke. V uvodni dopolnilni obrazložitvi členov je državna
               sekretarka, podobno kot pred nekaj trenutki, podala podrobnejšo predstavitev namena
               zakona in predlaganih rešitev. Povedala je, da predlog zakona prinaša potrebno pravno
               podlago za zagotovitev stabilnosti finančnega sistema, saj bo s tem zagotovljena
               možnost hitre dokapitalizacije bank in s tem popravek njihove kapitalske ustreznosti
               ob objavi stresnih testov bank. Predlog zakona ne omogoča dodatnega zadolževanja,
               omogoča pa dokapitalizacijo v večjem obsegu, kot je določeno doslej. Ob tem je
               predstavila tudi maksimalen možen obseg dokapitalizacije v okviru 4,7 milijarde
               evrov, kar omogoča sedaj veljavni zakon o izvrševanju proračuna. Resnični znesek za
               dokapitalizacijo bo znan ob rezultatih stresnih testov bank.</p>
               <p>V razpravi so poslanci iz vrst opozicijskih strank izpostavili predvsem pomanjkanje
               vloge Državnega zbora v procesu odločanja o dokapitalizaciji, saj vloga Državnega
               zbora v tem procesu ni predvidena, problematiko različnih možnih scenarijev ob
               rezultatih stresnih testov bank, pričakovanje, da ne bo dodatnega zadolževanja za
               potrebe dokapitalizacije, potrebo po predstavitvi celovitega načrta vseh pridobitev
               kapitalskih deležev iz naslova dokapitalizacije bank in vprašanje glede konkretnih
               finančnih posledic in natančne ocene sredstev pri eventualni dokapitalizaciji. Medtem
               so poslanci iz vrst koalicijskih poslanskih skupin menili, da je Slovenija do sedaj
               predolgo odlašala z izvedbo ukrepov za stabilizacijo bančnega sistema, da je
               odločitve treba sprejeti hitro in biti pripravljen na različne možne scenarije, ki
               jih bodo prinesli rezultati stresnih testov. V razpravi je državna sekretarka tudi
               izčrpno odgovorila na zastavljena vprašanja, predvsem s strani opozicije. Odbor se je
               po razpravi opredelil do obeh predlaganih amandmajev in ju ni sprejel. Temu je
               sledila napoved obstrukcije pri nadaljnji obravnavi predloga zakona s strani
               poslanskih skupin Slovenske demokratske stranke, Nove Slovenije – krščanskih
               demokratov in Slovenke ljudske stranke.</p>
               <p>Odbor je zatem glasoval o vseh členih skupaj in s tem predlaga Državnemu zboru, da
               Predlog zakona o dopolnitvi Zakona o javnih financah sprejme v predloženem besedilu.
               Hvala.</p>
            </sp>
            <sp xml:id="SDZ6-Izredna-48-2013-11-29.sp150">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               ljudske stranke, gospod Franc Bogovič.</p>
            </sp>
            <sp xml:id="SDZ6-Izredna-48-2013-11-29.sp151">

               <speaker>FRANC BOGOVIČ (PS SLS):</speaker>

               <p>Lep dober dan, kolegice in kolegi!</p>
               <p>Pred nami je Zakon o javnih financah. Kot to počnemo v zadnjem času, sprejemamo tako
               spremembo zakona po nujnem postopku. Vlada je dopolnitev tega zakona sprejela na
               korespondenčni seji dva dni nazaj, danes ga sprejemamo v Državnem zboru. O vsebini
               sta spregovorila tako predsednik odbora kot tudi državna sekretarka. Naj jo
               predstavim nekoliko drugače. Danes se, spoštovani kolegice in kolegi, poslanci,
               izvoljeni predstavniki ljudstva odrekamo temu, da še kakorkoli sodelujemo pri
               zahtevnem procesu sanacije slovenskih bank. Vlada se je odločila, da danes dobi od
               nas mandat, da brezpogojno razpolaga s sredstvi, da brezpogojno odloča o tem, katere
               slabe terjatve se prenašajo z bank na breme davkoplačevalcev, in da se tudi v bodoče
               z viri zadolži v skladu s sprejetim proračunom in z ZIPro. Po našem globokem
               prepričanju gre za ponovni demokratični deficit in odvzem pristojnosti parlamenta pri
               ključnem opravilu, ki ga imamo, kolegice in kolegi, v tem mandatu – da spregovorimo
               in položimo v imenu ljudi tudi račune glede sanacije bank.</p>
               <p>Ne razumemo, zakaj se poslankam in poslancem odreka to možnost, da bi se na osnovi
               zaključkov stresnih testov, kjer smo Slovenke in Slovenci ter naš bančni sistem in
               država nek poskusni zajček, pripravil celovit program, ki bo vseboval na eni strani
               terjatve, ki se prenašajo z bančnega sistema in ga dekontaminirajo na breme države,
               pa tudi to, s katerimi viri in v kakšnem obsegu bomo to plačevali danes iz proračuna
               mi, naši otroci pa v naslednjih letih, desetletjih. Govorimo o 5 milijardah evrov,
               govorimo o skoraj celotnem proračunu, in govorimo o tem, da bo tudi na drugi strani
               zadolžitev lahko enormno draga. Leto, v katerega prihajamo, je leto, ko se bo
               Slovenija – kar še ugibamo, ker žal tega ne vemo, sprejemamo pa še zadnje dokumente v
               parlamentu – po ocenah zadolževala za med 5 do 10 milijard evrov. Zelo velika razlika
               je, po kakšni ceni se bomo zadolžili. 1 % pri tej obremenitvi pomeni 100 milijonov
               evrov razlike. Vsaj 2 % je razlike med temi obrestmi in tistimi, ki bi jih lahko
               dobili, če bi bili malce bolj korajžni, se mogoče tudi pogledali v ogledalo in
               sprejeli kakšen mehanizem za reševanje držav v težavah, kar pomeni, da bi prihranili
               200 milijonov evrov.</p>
               <p>To je toliko na letnem nivoju, kot smo danes sprejeli oziroma ste dokončno potrdili z
               davkom na nepremičnine. O takšnih številkah govorimo. Zato se nikakor ne moremo
               strinjati s tem, da se na ta način jemlje transparentnost tem postopkom, in
               opozarjamo na to, da bo v nadaljevanju zelo velik problem, ko bo treba razložiti,
               zakaj bo naslednje leto ali pa leto za tem 200, 300, 400, 500 milijonov evrov več
               obresti, mogoče kaj od tega tudi po nepotrebnem. Gre resnično za tako velike zneske,
               da lahko mirno rečemo, da če bomo na letnem nivoju – sedaj se igramo s tem, ali bomo
               za enoletni znesek iz davka na nepremičnine plačevali več ali manj obresti, za
               celoten znesek pa govorimo, ne vem, tam od 25 do 30 let davka na nepremičnine. O
               takšnem znesku govorimo pri tej točki. In vi, spoštovani kolegice in kolegi iz
               koalicije, ki boste očitno ta zakon podprli po nujnem postopku, podobno kot se je to
               zgodilo na odboru za finance, ocenjujete, da parlament več pri tej zadevi ni
               potreben.</p>
               <p>V Slovenski ljudski stranki temu ostro nasprotujemo. Mislimo, da je to tudi ena
               tistih greznic, močvirij, kot se je danes izrazil predsednik protikorupcijske
               komisije, ki najavlja svoj odstop, kjer bomo prepustili, da se bo zopet na nekih
               hodnikih odločalo o stvareh, ki so ključne za naš razvoj, za naše zaupanje v pravno
               državo, za zaupanje in vero v Slovenijo. Ne razumem, zakaj koalicija to počne. Če bo
               koalicija tudi tu, in to bo vidno iz poslanskih stališč, brezkompromisno, po nujnem
               postopku ta zakon podprla, bomo v Slovenski ljudski stranki glasovanje zapustili in
               to odgovornost prepustili poslankam in poslancem koalicije.</p>
            </sp>
            <sp xml:id="SDZ6-Izredna-48-2013-11-29.sp152">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, gospa Marija
               Plevčak.</p>
            </sp>
            <sp xml:id="SDZ6-Izredna-48-2013-11-29.sp153">

               <speaker>MARIJA PLEVČAK (PS DeSUS):</speaker>

               <p>Hvala za besedo, predsedujoča.</p>
               <p>Pred nami je vladni predlog o dopolnitvi Zakona o javnih financah, ki prinaša
               popravke državnega proračuna glede na doslej še nepredvidene zneske dokapitalizacije
               bank. Dejstvo je, da smo proračun za leti 2014 in 2015 potrdili, in o njem je za
               potrebe dokapitalizacije finančnih institucij zagotovljenih 1,2 milijarde evrov
               sredstev. Ministrstvo za finance zagotavlja, da je s prerazporeditvami mogoče
               zagotoviti še dodatnih 200 milijonov sredstev, torej skupno milijardo 400. S
               predlogom zakona, ki ga danes sprejemamo, je namreč treba zagotoviti še dodatno
               milijardo evrov. Ta milijarda bo mogoče zadoščala za izvedbo morebitnih ukrepov, ki
               bi nas lahko doleteli kot posledice rezultatov pregleda kakovosti sredstev bank in
               obremenitvenih testov. Skupno govorimo o 2,4 milijarde evrov. Ob vsem tem pa nas
               begajo podatki oziroma ocene, da bo za Novo Ljubljansko banko treba dokapitalizirati
               v višini 1,5 milijarde evrov, za celoten bančni sistem pa kar 4,2 milijarde.</p>
               <p>Naj še spomnim, da smo ponovno potrdili zakon o izvrševanju proračuna za prihodnji
               dve leti. Ta vsebuje določbo glede višine obsega zadolževanja države, ki pravi, da se
               lahko državo v skladu z zakonom, ki ureja ukrepe za krepitev stabilnosti bank,
               dodatno zadolži za namen financiranja ukrepov za krepitev stabilnosti bank do največ
               2 milijardi evrov. Že večkrat je bilo obljubljeno in zapisano, da je tokratna
               dokapitalizacija zadnja. V Poslanski skupini Demokratične stranke upokojencev
               Slovenije se sprašujemo, ali je to res oziroma kolikokrat še. Upamo, da bomo z
               današnjo dopolnitvijo zakona končno zaključili to zgodbo dokapitalizacije finančnega
               oziroma bančnega sistema s popolnim postopkovnim in materialnim pravom.</p>
               <p>V Poslanski skupini DeSUS bomo predlog zakona podprli, saj smo mnenja, da so
               predlagane rešitve strateško pomembne za gospodarstvo in sanacijo bančnega sistema.
               Ob tem pa opozarjamo, da bo v bodoče nujno treba razmisliti o strateškem partnerju
               slovenskih bank, ki bi pripomogle k ozdravitvi našega bančnega sistema. Za konec naj
               ponovim naša že večkrat izražena pričakovanja, da naj se že končno začnejo sodni
               postopki glede odgovornosti in razkritja pristojnih za nastale bančne razmere, ki so
               posledica finančnih prevar v državi. Stresni testi morajo razkriti tudi imena in
               priimke vseh v času nastanka bančne luknje sodelujočih iz preteklih let.</p>
            </sp>
            <sp xml:id="SDZ6-Izredna-48-2013-11-29.sp154">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-48-2013-11-29.sp155">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovane kolegice, spoštovani kolegi, spoštovani
               gospod minister dr. Čufer s sodelavci!</p>
               <p>Poslanci Nove Slovenije bi najprej želeli protestirati zoper sam način sprejemanja
               zakonov, kot smo mu priča danes. Naj za javnost povem, da je bila novela Zakona o
               javnih financah, ki jo obravnavamo sedaj, v Državni zbor poslana včeraj opoldne,
               danes pa je že na dnevnem redu izredne seje, in kot imamo izkušnje, jo bo koalicija
               danes tudi sprejela. Res je, koalicija je homogena, je kompaktna, tako vsaj izgleda.
               Tudi naša je bila kompaktna, s to razliko, da je naša sprejemala dobre odločitve za
               to državo. Morda še način sprejemanja tega zakona na Vladi. Ta novela je bila
               sprejeta včeraj na 72. dopisni seji Vlade. Tako verjetno zato, ker predsednice ni
               bilo doma. V tako kratkem času in ob vseh ostalih sejah odborov in današnji izredni
               seji Državnega zbora preprosto ni mogoče ne dobro pregledati vsebine zakona niti se
               pripraviti na razpravo. Vladna koalicija nam vsiljuje občutek, da živimo v izrednih
               razmerah in nam ne omogoča normalnega dela poslancev.</p>
               <p>Spoštovani kolegice in kolegi! Naj spomnim na lansko leto, ko smo vsi skupaj kreirali
               Zakon o ukrepih Republike Slovenije za krepitev stabilnosti bank. Takratna, naša
               koalicija je opoziciji ponudila roko. Se spomnite usklajevanj tudi v času
               parlamentarnih počitnic? Takrat smo mislili, da smo dejansko prišli do nekega
               skupnega cilja, kljub temu, da smo proti koncu leta doživeli nož v hrbet. Ampak kljub
               vsemu se zakon izvaja naprej. Tudi sedaj smo pričakovali, da bo ta vlada sedanji
               opoziciji ponudila roko. Žal temu ni tako. 143. člen Poslovnika Državnega zbora sicer
               omogoča sprejem zakonov po nujnem postopku, vendar pod pogoji, ki so izrecno
               navedeni. Pa naj jih ponovimo. Zakoni se po nujnem postopku sprejemajo le, če je
               sprejem zakona nujen zaradi varnosti in obrambe države, zaradi odprave posledic
               naravnih nesreč in zato, da se preprečijo težko popravljive posledice za delovanje
               države. Posebna poslovniška zahteva je, da mora vlada sprejem zakona po nujnem
               postopku posebej utemeljiti. Konkretne utemeljitve za sprejem tega zakona v gradivu
               sploh ni.</p>
               <p>Spremembe in dopolnitve Zakona o javnih financah bodo imele obsežne posledice za
               državni proračun oziroma bolje rečeno za obremenitev davkoplačevalcev sedanje in
               naslednjih generacij z zadolžitvami države za sanacijo in dokapitalizacijo bank. V
               Novi Sloveniji se zavedamo, da se reševanju bančnega sistema z davkoplačevalskim
               denarjem ne moremo izogniti. Ne nazadnje tak način reševanja bank od nas pričakuje
               tudi Evropska centralna banka. Zahtevamo in pričakujemo pa, da se ukrepi za sanacijo
               bančnega sistema izvedejo na transparenten način in na vnaprej predviden način.
               Sprejeti Zakon o ukrepih Republike Slovenije za krepitev stabilnosti bank, ali pod
               imenom, ki ga bolje poznamo, zakon o tako imenovani slabi banki, je v povezavi s
               sprejetima proračunoma za leti 2014 in 2015 ustrezna pravna podlaga za celovito
               sanacijo bančnega sistema, ki točno predpisuje postopek prenosa slabih terjatev na
               Družbo za upravljanje terjatev bank. Ne potrebujemo nobenega dodatnega, novega
               predpisa za te korake.</p>
               <p>Bistvo danes obravnavanega predloga sprememb in dopolnitev Zakona o javnih financah
               pa je urediti pravno podlago za obvode, da se pri sanaciji bančnega sistema lahko
               prikrije višino in namenskost proračunskih sredstev, saj se iz postopka odločanja o
               porabi teh sredstev Državni zbor v celoti izključuje. Pristojnost za odločanje o
               porabi proračunskih sredstev ter višini sredstev za dokapitalizacijo bank se v celoti
               prenaša na vlado. Takemu načinu v Novi Sloveniji ostro nasprotujemo in tudi ne želimo
               sodelovati pri odločanju o takem predlogu zakonskih sprememb. To je grob poseg v
               parlamentarno demokracijo ali že kar njen konec. S tem se zaupanje, ki je tako zelo
               pomembno v bančnem sistemu in v sistemu reševanja slovenskih bank, še znižuje.
               Zaupanja pravzaprav ni več.</p>
               <p>Iz tega in drugih razlogov bomo poslanci Poslanske skupine Nove Slovenije sejo
               Državnega zbora pri glasovanju o tej točki obstruirali.</p>
            </sp>
            <sp xml:id="SDZ6-Izredna-48-2013-11-29.sp156">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Stališče Poslanske skupine Pozitivna Slovenija bo predstavila Renata Brunskole.</p>
            </sp>
            <sp xml:id="SDZ6-Izredna-48-2013-11-29.sp157">

               <speaker>RENATA BRUNSKOLE (PS PS):</speaker>

               <p>Spoštovana gospa predsedujoča, gospod minister, gospa državna sekretarka s
               sodelavcem, kolegice in kolegi!</p>
               <p>Danes je že bilo pojasnjeno, zakaj je dopolnitev Zakona o javnih financah potrebna.
               Na nam razumljiv način so bili pojasnjeni razlogi, ki so zahtevali ukrepanje preko
               dopolnitve, kar smo tudi že nekajkrat danes slišali, sistemskega zakona, Zakona o
               javnih financah. Pa vendarle dovolite, da te razloge tudi sama povzamem. Člen, ki je
               pred nami, omogoča, da se ukrepi za zagotavljanje finančne stabilnosti dejansko tudi
               izvedejo. Znano je, da se v kratkem pričakujejo rezultati obremenitvenih testov in
               rezultati pregledov kakovosti sredstev bank. Vemo, da je Evropska komisija zahtevala,
               da se ti testi ponovno izvedejo, celo izvajalce je določila Evropska komisija, in to
               navkljub temu, da je Banka Slovenije prve rezultate glede kapitalske ustreznosti bank
               objavila v začetku leta 2013.</p>
               <p>Slovenska vlada je v ta namen, za takojšnjo dokapitalizacijo slovenskega bančnega
               sistema, znotraj proračuna namenila 1,2 milijarde evrov. Ta številka, poudarjam, ni
               kar tako na pamet ali preko palca določena. Tako številko je v prvi polovici
               letošnjega leta podala Banka Slovenije po opravljenih pregledih, ki jih je sama
               izvedla. Vemo, da smo za letošnje leto nameravali prenesti slabe terjatve bank na
               Družbo za upravljanje terjatev bank, DUTB oziroma slabo banko, a smo zaradi zahteve
               po ponovni oceni kapitalske ustreznosti in kakovosti sredstev bank s tem dejanjem
               morali počakati. In čakali bomo, dokler rezultati ne bodo znani. Kot sem že omenila,
               je v proračunu za hitro ukrepanje namenjenih 1,2 milijarde evrov. Dodatno je možno
               prerazporediti še 200 milijonov evrov. Za hitro dokapitalizacijo bank je treba
               zagotoviti ustrezno pravno podlago. Ta podlaga je danes na naših klopeh. Če lahko, bi
               omenila tudi, da takšna rešitev, kot je v tem trenutku predlagana v točno tem zakonu,
               ni nova. Takšno rešitev je v medsebojnem, vzajemnem dogovoru predlagala prva Janševa
               vlada v odhajanju in v njenem imenu dr. Andrej Bajuk, sprejela pa Pahorjeva vlada v
               nastajanju in v njenem imenu dr. France Križanič. Tudi očitki, da se bo država s
               takšno rešitvijo lahko nekontrolirano in netransparentno zadolževala, ne držijo. To
               veste vsi, ki ste prebrali četrti odstavek 81.b člena Zakona o javnih financah,
               dopolnitve tega zakona. Država se lahko za ukrepe, povezane s sanacijo bank, zadolži
               do višine, določene v letnem zakonu o izvrševanju proračunov ZIPRS, ter lahko porabi
               prosta sredstva državnega proračuna. Za izvedbo ukrepov se država ne more zadolžiti
               preko v ZIPRS sprejetih okvirov, po domače bi rekli gabaritov.</p>
               <p>Spoštovani, Poslanska skupina Pozitivna Slovenija bo zaradi vsega navedenega
               dopolnitev Zakona o javnih financah podprla. Hvala.</p>
            </sp>
            <sp xml:id="SDZ6-Izredna-48-2013-11-29.sp158">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske demokratske stranke, mag. Andrej Šircelj.</p>
            </sp>
            <sp xml:id="SDZ6-Izredna-48-2013-11-29.sp159">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo, spoštovana podpredsednica. Minister, državna sekretarka, kolegi
               in kolegice!</p>
               <p>Izredno stanje na bančnem področju se s tem zakonom pričenja. Pričenja se
               netransparentno in pričenja se tako, da bo Ministrstvo za finance imelo v rokah
               škarje in platno ter na netransparenten način dokapitaliziralo slovenske banke –
               državne banke, zasebne banke, skratka tiste banke, ki jih danes pregledujejo Evropska
               centralna banka, Evropska komisija in tudi druge mednarodne organizacije. Ta zakon je
               bil sprejet po izredno hitrem postopku, v nekaj dneh, in daje formalnopravno možnost,
               da država dokapitalizira slovenske banke. Pri tem je Slovenska demokratska stranka
               poudarila, da je nujno, da se čim prej reši problem slovenskih bank, vendar na
               transparenten način in tako, da ima določeno vlogo tudi Državni zbor, ne le Vlada,
               ampak tudi Državni zbor. Zato je predlagala amandma, in sicer, da Vlada predloži
               načrt sanacije bank, dokapitalizacije bank Državnemu zboru in da Državni zbor o tem
               odloča. Danes je na Odboru za finance in monetarno politiko državna sekretarka
               odločno zavrnila takšen način reševanja bank in pri tem poudarila, da bi to zavleklo
               celoten postopek, da to ni potrebno in tako naprej.</p>
               <p>Gospe in gospodje, Državni zbor je tisti, ki odloča o državnih financah. Državni zbor
               je tisti, ki odloča o davkih, ki jih plačujejo davkoplačevalci in s katerimi se bo
               saniral slovenski bančni sistem – ne le slovenski bančni sistem, ampak vse zablode,
               ki jih je ta bančni sistem naredil v preteklih letih. Zaradi tega je za Slovensko
               demokratsko stranko nesprejemljivo, da se takšen amandma, ki daje določeno vlogo
               Državnemu zboru, zavrne. To je napad na demokracijo, in upravičeno mislimo, da se za
               takšno rešitvijo nekaj skriva. Skrivajo se osebe, skrivajo se krediti, skrivajo se
               tisti, ki so na tak ali drugačen način podeljevali slabe kredite. Zaradi tega je
               takšen zakon za Slovensko demokratsko stranko nesprejemljiv. Strinjamo se, da je
               treba sanirati bančni sistem, vendar na transparenten način in na način, da bo tudi
               Državni zbor pri tem imel določeno vlogo. Pri tem se postavlja vprašanje, zakaj,
               gospe in gospodje, se ne dokapitalizira bank preko Družbe za upravljanje terjatev
               bank. To omogoča že sedanja zakonodaja, to omogoča že zakon, ki ureja Družbo za
               upravljanje terjatev bank. Danes ni bilo vsebinsko odgovorjeno na to vprašanje.</p>
               <p>Danes smo prišli do nove številke: 4,7 milijarde za dokapitalizacijo bank. Koliko
               potem znaša znesek slabih terjatev glede na to, da so bile že opravljene določene
               slabitve? Verjetno veliko več, 7, 8 milijard in tako naprej. Gospe in gospodje,
               številke so začele prihajati na plano. To je eden izmed teh zakonov, s katerimi naj
               bi se te številke in tudi tiste, ki so povzročili te številke, skrilo. Tukaj je v
               povezavi s tem vprašanje dodatnega zadolževanja, zadolževanja v smeri, ki pomeni
               netransparenten način, tudi na način, ki je bil narejen pred enim tednom, ko se
               Slovenija ni zadolžila na odprtem trgu, ko se je zadolžila tako, da se je zmenila, po
               zadnjih informacijah, ki jih objavlja nemški Handelsblatt, preko dveh financerjev in
               po enormno visoki obrestni meri, po obrestni meri, ki je škodljiva za to državo, za
               prihodnje rodove in za ljudi, ki danes s svojim delom ustvarjajo, plačujejo davke
               zato, da se bo na netransparenten način s temi davki financirala dokapitalizacija
               slovenskih bank. Gospe in gospodje, v Slovenski demokratski stranki smo odločno proti
               takšnemu načinu sanacije slovenskih bank.</p>
               <p>Zaradi tega nikakor ne bomo mogli podpreti tega zakona.</p>
            </sp>
            <sp xml:id="SDZ6-Izredna-48-2013-11-29.sp160">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, gospod Matevž Frangež.</p>
            </sp>
            <sp xml:id="SDZ6-Izredna-48-2013-11-29.sp161">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Res je, da izjemen čas zahteva izjemne ukrepe. V petek, 13. decembra, bodo objavljeni
               rezultati stresnih testov bank. Socialni demokrati delimo prepričanje, da je treba
               Slovenijo v procesu do tistega dne usposobiti, da hitro, učinkovito in v najkrajšem
               možnem času izpelje potrebne ukrepe, da s hitrostjo in učinkovitostjo ukrepanja
               zmanjša čas ranljivosti med objavo rezultatov in izvedbo ukrepov. Prepričani smo, da
               majhna, ampak pomembna sprememba Zakona o javnih financah to omogoča. Stresni testi
               bodo po že opravljenih slabitvah, po oceni vrednosti in kakovosti zavarovanj
               ugotovili potrebo po obsegu dokapitalizacije. Škodljiva je špekulacija, ki je bila
               izrečena pred nekaj trenutki o obsegu slabih naložb. Poudariti velja, da je akcija,
               ki jo omogoča Zakon o javnih financah na podlagi Zakona o ukrepih Republike Slovenije
               za krepitev stabilnosti bank, zastavljena preventivno, in da obseg angažiranja možnih
               sredstev, ki ga v okviru obsega zadolževanja predvideva zakon o izvrševanju
               proračuna, še ne pomeni prejudiciranja številk, ki bodo potrebne za izvedbo te
               akcije.</p>
               <p>Socialni demokrati smo mnenja, da se saga s sanacijo bančnega sistema odvija
               predolgo, ampak da smo sedaj, pred objavo stresnih testov v ključnih dneh, ko moramo
               z učinkovito akcijo poskrbeti za to, da se utrdi zaupanje v Slovenijo, da ta zmore in
               zna obvladati položaj tudi po objavi stresnih testov, po objavi obsega luknje v
               bančnem sistemu. Predviden način, ki mu s spremembo Zakona o javnih financah
               zagotavljamo potrebno pravno podlago, ne pomeni, da bodo suspendirani ukrepi in
               določila, kot jih je predvidel Zakon o ukrepih Republike Slovenije za krepitev
               stabilnosti bank. Današnja zakonodajna sprememba v ničemer ne ogroža iskanja
               odgovornosti in zastavljene poti po ukrepih za krepitev stabilnosti bank, omogoča pa
               da država s hitro akcijo v nekaj dneh po objavi stresnih testov izvede potrebne
               ukrepe in s tem zmanjša čas, ko bi lahko Slovenija bila ponovno tarča različnih
               špekulacij.</p>
               <p>Želimo si, da bi Državni zbor v teh trenutkih, ko vsi vemo, da je potrebno in
               zahtevno nalogo dokapitalizacij treba storiti, prepoznal tudi večjo potrebo po
               konstruktivnem pristopu, zato obstrukcijo opozicijskih poslanskih skupin obžalujemo,
               četudi razumemo, da je hitrost in nujnost postopka potrebna, ampak tudi nenavadna.
               Velja poudariti in ponoviti besede guvernerja Banke Slovenije, ki je nedavno ocenil,
               da bo imela Slovenija po izvedenih ukrepih prenosov slabih naložb in izvedeni
               dokapitalizaciji bank po kapitalski ustreznosti najbolje kapitalizirane banke v
               širšem prostoru. To daje upanje, da bodo banke s tem tudi izboljšale svoj dostop do
               medbančnih trgov, s tem vnaprej zagotavljale svojo likvidnost, in da končno, ob
               ukrepih, ki jih še moramo storiti za to, da zmanjšamo prezadolženost slovenskega
               gospodarstva, tudi omogočijo zagon kreditiranja gospodarstva, s tem pa povratek h
               gospodarski rasti in odpiranju novih delovnih mest.</p>
               <p>Socialni demokrati bomo predlog Zakona o javnih financah oziroma njegovo dopolnitev
               podprli kot enega od nujnih korakov, ki jih Slovenija mora storiti za sanacijo
               bančnega sistema.</p>
            </sp>
            <sp xml:id="SDZ6-Izredna-48-2013-11-29.sp162">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Državljanske liste, gospod Marko Pavlišič.</p>
            </sp>
            <sp xml:id="SDZ6-Izredna-48-2013-11-29.sp163">

               <speaker>MARKO PAVLIŠIČ (PS DL):</speaker>

               <p>Hvala za besedo, gospa podpredsednica. Spoštovane kolegice, spoštovani kolegi!</p>
               <p>Zakon o dopolnitvi Zakona o javnih financah je v prvi vrsti namenjen zagotovitvi vseh
               potrebnih mehanizmov za hitro reagiranje potem, ko bomo v petek, 13. decembra, dobili
               težko pričakovano oceno o stanju v slovenskem bančnem sistemu. Poudariti želim besedo
               hitro. In za hitro ukrepanje mora imeti vlada pripravljene ustrezne scenarije in
               zakonske rešitve. Nekaj smo jih že sprejeli, recimo zakon o izvrševanju proračunov in
               Zakon o bančništvu. Danes sprejemamo še en tovrsten zakon. Seveda je potrebna
               ustrezna mera cinizma, da po 5 letih krize kateremukoli ukrepu rečemo hitro
               ukrepanje. Po 5 letih krize, ki je razkrila slabosti finančnega sistema ne le v
               Sloveniji, ampak tudi na globalnem nivoju. V Sloveniji pa smo se poleg splošnih
               slabosti finančnega sistema soočili tudi z vsemi okostnjaki, ki so jih v naše banke
               spravile razne pajdaške združbe, tudi ob pomoči politike, in imam občutek, da so bili
               vsi ti okostnjaki tudi ustrezno obrestovani in so zato čedalje obilnejši.</p>
               <p>V Združenih državah Amerike, Nemčiji, Avstriji in še kje so vse te postopke že davno
               zaključili in se kvečjemu ukvarjajo le še s tem, kako naj s privatizacijo v državno
               oskrbo prenesenih bank dobijo čim več denarja davkoplačevalcev nazaj. Naj omenim tudi
               Španijo, ki se je odločila za mehanizem ESM in je tudi že na varni strani radarja,
               kot je nekoč nekdo omenil, ko si je še vedno zatiskal oči pred realnim stanjem doma.
               V medijih so zaokrožile špekulacije o tem, za katere banke bodo stresni testi ugodni
               in za katere neugodni. Če je res to, o čemer se špekulira, da so tuje privatne banke
               v bistveno boljši kondiciji kot državne banke, potem iz tega sledita dva zaključka.
               Prvič, jasno postane, da je privatno lastništvo bank, kjer so v lastniški strukturi
               prisotni tudi tuji lastniki, za državljane boljše in cenejše, zato v Državljanski
               listi pozivamo k takojšnjemu iskanju strateških partnerjev. In drugič, državne banke
               bomo hočeš nočeš morali reševati. Prej ko to storimo, bolje in ceneje bo za
               državljane. Če bi se reševanja lotili v začetku krize namesto 5 let po njej, bi bilo
               reševanje danes le slab spomin, tako pa je to danes naš največji problem, ki bo
               sčasoma le večji in ne manjši, zato se moramo reševanja lotiti takoj, ko bo to
               mogoče.</p>
               <p>Dopolnitev zakona, ki jo danes sprejemamo, bo odgovornim dala orodje, s katerim se
               bodo po potrebi lahko ustrezno odzvali na izide stresnih testov in končno pričeli
               izvajati ukrepe, ki bi se jih morali lotiti že davno tega. V javnosti so se pojavili
               tudi očitki o izbrani metodologiji pri izvedbi stresnih testov, ki je še kar neznana.
               Ta netransparentnost nam nikakor ni všeč. Nam je pa všeč postopek, po katerem lahko v
               Sloveniji prvič pričakujemo res realno oceno stanja, kakršnakoli že bo. Eksplicitno
               sklicevanje na ukrepe Republike Slovenije za krepitev bank tudi zagotavlja, da Vlada
               ne bo izvedla le še ene dokapitalizacije, okostnjake in njihove krivce pa pustila
               tam, kjer so trenutno. Okostnjake je treba pokopati, krivce pa zapreti v za to
               primerne ustanove z rešetkami. Ta zakon bo omogočil Vladi, da se primerno pripravi na
               izide stresnih testov. S tem Vlada ne prejudicira izidov testov. Vlada se s tem
               obnaša odgovorno in se pripravlja na vse možne izide.</p>
               <p>V Državljanski listi napovedujemo podporo temu zakonu. Hvala.</p>
            </sp>
            <sp xml:id="SDZ6-Izredna-48-2013-11-29.sp164">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k predlogu zakona matično
               delovno telo ni sprejelo nobenega amandmaja, zaključujem drugo obravnavo predloga
               zakona.</p>
               <p>Prehajamo na tretjo obravnavopredloga zakona, to je na odločanje o predlogu zakona.
               Poslanke in poslance prosim, da preverijo delovanje glasovalnih naprav.</p>
               <p>Gospod Jože Tanko, imate postopkovni predlog ali želite obrazložiti glas?</p>
               <p>Najprej obrazložitev glasu v imenu poslanskih skupin. Prvi ima besedo gospod Jože
               Tanko.</p>
               <p>Ali imate postopkovni predlog? Imate postopkovni predlog, izvolite.</p>
            </sp>
            <sp xml:id="SDZ6-Izredna-48-2013-11-29.sp165">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Koalicija ima polna usta transparentnosti, toda takrat, kadar predlagamo amandma,
               kadar predlagamo rešitev, da bi do te transparentnosti dejansko prišlo, taki predlogi
               niso sprejeti. Tudi pri obravnavi Zakona o javnih financah, o katerem bomo odločali,
               smo predlagali transparentnost – da vlada pripravi program in da ta program sprejme
               Državni zbor. Ni bilo sprejeto. Tudi ko smo predlagali neko podobno rešitev pri
               Zakonu o bančništvu, da bi dobili na vpogled tiste, ki jim bomo zagotovili polno
               poplačilo v postopku nadzorovane likvidacije, koalicija tega predloga ni sprejela.
               To, da se 13. 12. 2013 pričakuje izredno slab rezultat stresnih testov, je najbrž
               vsem jasno. Prepričan sem, da Vlada ve, koliko je ta skupna številka, predvsem zato,
               ker se pregleduje vsako posamično banko, in ta parcialna poročila so v grobem
               narejena. 13. 12. 2013 pričakujete skupno poročilo.</p>
               <p>Vendar moram reči, da je ta vlada storila vse, da se te stvari ne bi obravnavale po
               legalnih kanalih. Odstranili ste gospoda Širclja iz Družbe za upravljanje terjatev
               bank, iz tako imenovane slabe banke. Tokrat z rešitvijo, ki jo predlagate, delate
               bypass celo slabi banki. Način, na katerega ste se lotili reševanja teh nasedlih
               bančnih poslov, je značilen za mafijske posle. Tako dela mafija – izključi vse, ki bi
               lahko karkoli vedeli, videli, dela na sui generis, nek zaprt način, v zaprtem krogu,
               tako da noben podatek o tem ne bo postal javen, razen tega, ki ga bodo prinesle
               evropske institucije. Nič drugega o tem ne bo javnega, ne kdo je zamočil, ne kdo je
               ukradel, ne kdo je poneveril, ne kdo je podelil slabe in nenadzorovane kredite, slabo
               zavarovane kredite pod nizkimi obrestmi ali pa celo zastonj, niti pri komu je zadeva
               usahnila. Nič od tega ne bo znanega. Na tak način zaščiti svoje ljudi mafija.</p>
               <p>Pri poslih, pri glasovanjih, ki bi dali legitimiteto, tudi če bi glasovali proti
               takim projektom, ne bomo sodelovali. Napovedujem obstrukcijo. Hvala lepa.</p>
            </sp>
            <sp xml:id="SDZ6-Izredna-48-2013-11-29.sp166">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Postopkovno, gospod Franc Bogovič.</p>
            </sp>
            <sp xml:id="SDZ6-Izredna-48-2013-11-29.sp167">

               <speaker>FRANC BOGOVIČ (PS SLS):</speaker>

               <p>V Slovenski ljudski stranki podpiramo rešitve, ki so v zakonu zapisane. / oglašanje
               iz dvorane/ Prosim, če ...</p>
            </sp>
            <sp xml:id="SDZ6-Izredna-48-2013-11-29.sp168">

               <speaker>PODPREDSEDNICA RENATA BRUNSKOLE:</speaker>

               <p>Se opravičujem, gospod Franc Bogovič, imate besedo.</p>
            </sp>
            <sp xml:id="SDZ6-Izredna-48-2013-11-29.sp169">

               <speaker>FRANC BOGOVIČ (PS SLS):</speaker>

               <p>Prosim, če mi daste 3 minute.</p>
            </sp>
            <sp xml:id="SDZ6-Izredna-48-2013-11-29.sp170">

               <speaker>PODPREDSEDNICA RENATA BRUNSKOLE:</speaker>

               <p>Prosim, če daste še enkrat možnost gospodu Bogoviču, in bi vljudno prosila za mir v
               dvorani in korektnost.</p>
               <p>Izvolite, gospod Bogovič.</p>
            </sp>
            <sp xml:id="SDZ6-Izredna-48-2013-11-29.sp171">

               <speaker>FRANC BOGOVIČ (PS SLS):</speaker>

               <p>V Slovenski ljudski stranki se zavedamo, da je treba krizo na področju financ rešiti.
               Podpiramo tudi pot, po kateri se je treba te zadeve lotiti – da se ustanovi slaba
               banka, ki je ustanovljena, da se terjatve prenesejo in da se v teh okoliščinah z
               javnim dolgom te zadeve rešuje. Nikakor pa se ne moremo strinjati s tem, kar predlaga
               ta zakon, da se je v dveh dneh sprejel ta postopek, s katerim se s tem trenutkom
               parlament povsem ukine v teh postopkih, se ga umakne, in bo sanacija bank skrita očem
               javnosti, očem parlamenta. Mislim, da gre za ključni projekt tega mandata in ne vidim
               pametnega razloga za to. Tudi na številna vprašanja, ki smo jih imeli na odboru za
               finance, nismo dobili enega odgovora. Predlagali smo amandma, v katerem smo želeli
               narediti to, da bi bilo moč pri terjatvah videti, katere terjatve gredo v to breme
               davkoplačevalcev in tudi, da imamo jasen finančni načrt za sanacijo tega problema.
               Govorimo o tem problemu, ki je velik, ne vem, od 4 do 6 milijard. Če vzamemo te
               številke, to pomeni od 20 do 30 let plačevanja davka na nepremičnine.</p>
               <p>Zadolžitev – če bo narejeno tako, kakor je bilo pri zadnji zadolžitvi, bo lahko
               razkorak v stroških tega denarja v enem letu samo za obresti toliko, kot je enoletni
               pričakovan prejemek iz naslova nepremičninskega davka. Za moje pojme gre za absurdno
               dejanje, na katerega parlament ne bi smel pristati, in bi moral to odgovornost deliti
               skupaj z vlado. Zato smo se v Slovenski ljudski stranki odločili, da tudi pri
               odločanju o tem zakonu ne želimo sodelovati, kajti takrat, ko smo poizkušali v tem
               postopku, kolikor je bilo moč, glede na to, da smo šele včeraj dobili dokument v
               roke, z amandmaji zakon popraviti, smo bili podobno kot v zadnjih mesecih
               ničkolikokrat že enostavno z nemo večino preglasovani. Koalicija, sprejemate veliko
               odgovornost, prenašate jo na Vlado, in ne vem, kaj dobrega bo iz tega. Zagotovo, kot
               sem že dejal, v Slovenski ljudski stranki pri tem ne želimo sodelovati.</p>
            </sp>
            <sp xml:id="SDZ6-Izredna-48-2013-11-29.sp172">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Bogovič.</p>
               <p>V skladu s prvo točko 75. člena Poslovnika Državnega zbora v zvezi z vzdrževanjem
               reda na seji s strani predsedujoče vse kolegice in kolege, tudi tiste, ki niso več v
               dvorani, opozarjam, da ostro nasprotujem in protestiram nastopom v smislu uporab
               besednih zvez in obtoževanja drug drugega z besedami mafija in tako dalje. Prosim, da
               se držimo reda v hramu demokracije.</p>
               <p>Besedo ima mag. Matej Tonin.</p>
            </sp>
            <sp xml:id="SDZ6-Izredna-48-2013-11-29.sp173">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi!</p>
               <p>Verjetno veste, kaj bom napovedal, in sicer, da bo Nova Slovenija obstruirala to
               glasovanje in sprejemanje tega zakona. Saj veste, kakšen je vtis. Vsi imamo podoben
               vtis, ki se ustvarja v javnosti, češ da smo vsi isti, da smo vsi enaki. Vendar hočem
               poudariti, da nismo vsi isti, da nismo vsi enaki, in da je bilo danes ogromno dobrih
               predlogov, da bi lahko ta zakon izboljšali, ampak koalicija teh predlogov ni želela
               sprejeti. Tudi če mi danes v tej dvorani ostanemo in glasujemo proti, bomo enostavno,
               ko bomo šli iz te hiše ven, označeni, kot da smo vsi isti, da smo mi v parlamentu
               takšen zakon sprejeli. To je ključni razlog.</p>
               <p>Ker se s takšnim zakonom ne strinjamo in ker pri takšnem odločanju ne moremo
               sodelovati, pri tem ne bomo sodelovali, zato bomo to glasovanje zapustili.</p>
            </sp>
            <sp xml:id="SDZ6-Izredna-48-2013-11-29.sp174">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Še enkrat sprašujem, ali želi še kdo obrazložiti glas v imenu poslanskih skupin.
               Morebiti v lastnem imenu? Če ne, prehajamo na glasovanje.</p>
               <p>Glasujemo. Navzočih je 47 poslank in poslancev, za je glasovalo 47, proti nihče.</p>
               <p>(Za je glasovalo 47.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Zaključujem tudi 48. izredno sejo Državnega zbora in vas lepo pozdravljam. <title>Seja
                  se je končala 29. novembra 2013 ob 19.10.</title>
               </p>
            </sp>
         </div>
      </body>
   </text>
</TEI>
