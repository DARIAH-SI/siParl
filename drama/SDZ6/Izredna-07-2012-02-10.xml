<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-07-2012-02-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A10F6E1ADAF1F2BBC12579A600349443</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=A10F6E1ADAF1F2BBC12579A600349443</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-07-2012-02-10.DZ" n="07">
               <name>Izredna</name>
               <date when="2012-02-10"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-07-2012-02-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">7. izredna seja</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsednika
            Jakob Presečnik in Renata Brunskole.</stage>
            <stage type="time">Seja se je začela ob 10.01.</stage>


            <sp xml:id="SDZ6-Izredna-07-2012-02-10.sp1">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Ura je takšna, da nam principi poslovne odličnost narekujejo, da moramo začeti.
               Začenjam 7. izredno sejo Državnega zbora, ki sem jo sklical na podlagi drugega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne moreta udeležiti kolegica Janja Klasinc in od
               15. ure dalje tudi gospod Matjaž Zanoškar.</p>
               <p>Na sejo sem vabil predsednika Vlade Republike Slovenije gospoda Janeza Janšo k 2.
               točki dnevnega reda, prav tako kandidatko in kandidate za ministrico in ministre k 2.
               točki dnevnega reda in predstavnike Vlade k 1. točki dnevnega reda. Vse prisotne lepo
               pozdravljam!</p>
               <p>Prehajamo na <title>določitev dnevnega reda</title> 7. izredne seje Državnega zbora.</p>
               <p>Predlog dnevnega reda ste prejeli v torek, 7. februarja 2012, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik posamezne točke z dnevnega reda in predloga za
               širitev dnevnega reda nisem prejel, zato zboru predlagam, da za današnjo sejo določi
               dnevni red, kot ste ga dobili s sklicem.</p>
               <p>Prehajamo na odločanje. Prosim, če preverite delovanje glasovalnih naprav. Glasovali
               bomo torej o dnevnem redu.</p>
               <p>Začenjamo z glasovanjem. Navzočih je 74 poslank in poslancev. Za je glasovalo 73,
               proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je dnevni red 7. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO ZAHTEVE ZA RAZPIS
                  ZAKONODAJNEGA REFERENDUMA O DRUŽINSKEM ZAKONIKU.</title>
               </p>
               <p>Vodja civilne iniciative za družino in pravice otrok gospod Aleš Primc je 3.
               februarja 2012 Državnemu zboru predložil zahtevo za razpis zakonodajnega referenduma
               o družinskem zakoniku. V zvezi s to zahtevo bomo obravnavali Predlog odloka o razpisu
               zakonodajnega referenduma o družinskem zakoniku, ki ga je pripravil in v obravnavo
               Državnemu zboru predložil Odbor za delo, družino, socialne zadeve in invalide. Za
               dopolnilno obrazložitev predloga odloka dajem besedo predstavnici predlagatelja,
               torej delovnega telesa, predsednici odbora gospe Alenki Jeraj.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp2">

               <speaker>ALENKA JERAJ (PS SDS):</speaker>

               <p>Več kot 40 tisoč volivk in volivcev je dne 4. februarja 2012 Državnemu zboru
               predložilo zahtevo za razpis zakonodajnega referenduma o družinskem zakoniku, ki ga
               je Državni zbor sprejel 16. junija 2011. Na podlagi prvega odstavka 22. člena Zakona
               o referendumu in ljudski iniciativi Državni zbor razpiše referendum v 7 dneh po
               vložitvi zahteve za razpis referenduma. V skladu s prvim odstavkom 30. člena Zakona o
               referendumu in ljudski iniciativi Akt o razpisu referenduma določa vrsto referenduma,
               akt, o katerem se odloča na referendumu, besedilo vprašanja, ki se daje na
               referendumu, dan razpisa referenduma in dan glasovanja na referendumu. V skladu s 33.
               členom Zakona o referendumu in ljudski iniciativi od dneva razpisa, to je 13. 2.
               2012, do dneva glasovanja ne sme preteči manj kot 30 dni in ne več kot leto dni.
               Določitev dneva glasovanja, do katerega preteče več kot 45 dni od dneva razpisa
               referenduma, sprejme Državni zbor z dvotretjinsko večino navzočih poslancev. Glede na
               navedeno lahko Državni zbor z navadno večino, to je večino navzočih, določi za dan
               glasovanja dan v času najmanj 30 in največ 45 dni od dneva razpisa referenduma. Na
               tej podlagi se za dan glasovanja določi nedelja, 25. marec 2012. Akt o razpisu
               referenduma mora biti v skladu z drugim odstavkom 30. člena Zakona o referendumu in
               ljudski iniciativi objavljen v Uradnem listu Republike Slovenije.</p>
            </sp>
            <sp xml:id="SDZ6-Izredna-07-2012-02-10.sp3">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. V imenu Poslanske skupine DeSUS
               ima besedo mag. Jana Jenko.</p>
            </sp>
            <sp xml:id="SDZ6-Izredna-07-2012-02-10.sp4">

               <speaker>MAG. JANA JENKO (PS DeSUS):</speaker>

               <p>Spoštovani predsednik Državnega zbora, poslanke in poslanci, državljanke in
               državljani!</p>
               <p>Podajam stališče Poslanske skupine DeSUS glede Predloga odloka o razpisu
               zakonodajnega referenduma o družinskem zakoniku.</p>
               <p>Državni zbor mora na podlagi določil Ustave, Zakona o referendumu in ljudski
               iniciativi ter Poslovnika Državnega zbora v določenih rokih razpisati referendum, ki
               predstavlja demokratičnost zakonodajnega postopka v Republiki Sloveniji. V Poslanski
               skupini DeSUS bomo spoštovali to legitimno in demokratično pravico, ki se jo je v
               okviru zakonodajnega postopka pri tem konkretnem zakonu z zbiranjem podpisov 40 tisoč
               volivcev poslužila Civilna iniciativa za družino in pravice otrok. Zato bomo
               predlagani odlok, ki razpisuje zakonodajni referendum in določa datum začetka
               opravilnih dejanj za njegovo izvedbo ter končni datum referendumskega dne,
               podprli.</p>
               <p>Praksa Državnega zbora v prejšnjem mandatu ob obravnavi odlokov za razpis
               referendumov je bila govoriti predvsem o sami vsebini zakona, ki je bil predmet
               odločanja na referendumu, kar pa v Poslanski skupini DeSUS ocenjujemo, da je v
               nasprotju z vlogo, ki bi jo pri tem konkretnem, tako rekoč zgolj proceduralnem aktu
               moral imeti Državni zbor. Zaradi tega ne želim izpostavljati stališča Poslanske
               skupine DeSUS do samega zakona, saj je odločanje o njegovi uveljavitvi in usodi zdaj
               neposredno v rokah ljudstva. Želimo si in zato tudi pozivamo organizatorje kampanje
               katerekoli strani, da naj bo referendumska kampanja predvsem strpna, izvajana v luči
               spoštovanja temeljnih človekovih pravic in svoboščin, brez uporabe sovražnega govora
               in zlorabe ideoloških prepričanj posameznikov. Upamo, da volivci ne bodo odločali na
               podlagi stereotipov, temveč na podlagi dejstva, da ta zakonik kot celota namenja
               otroku ter njegovi varnosti in koristi več pozornosti, kot jo lahko pripišemo
               veljavni ureditvi. Hvala.</p>
            </sp>
            <sp xml:id="SDZ6-Izredna-07-2012-02-10.sp5">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Besedo ima v imenu Poslanske skupine Slovenske ljudske stranke gospod Jakob
               Presečnik.</p>
            </sp>
            <sp xml:id="SDZ6-Izredna-07-2012-02-10.sp6">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik. Spoštovane kolegice in kolegi!</p>
               <p>Nastajanje, obravnava in sprejemanje družinskega zakonika sega že skoraj desetletje
               nazaj, saj se je potreba po takšnem zakoniku pokazala že leta 1994, ponovno leta
               2004. Leta 2007 je bil zakonik celo tik pred sprejetjem, a na koncu umaknjen. V
               današnjem stališču Poslanske skupine SLS se namerno ne bom podrobneje dotikal
               vsebine, o kateri smo razpravljali zelo temeljito vse od začetka obravnave tega
               zakonika že leta 2009. Ves ta čas so se vrstili pozivi tako z javnim pismom ministru
               in predsedniku Vlade ter tudi v številnih razpravah tu v parlamentu, ko smo
               predstavnike SLS glasno opozarjali, da je zakonik glede varovanja pravic otrok za nas
               in verjetno za večino družbe sprejemljiv in potreben. In prav zato se nam zdi
               popolnoma nepotrebno, da ste v istem zakoniku spreminjali definicijo zakonske zveze
               in koncepta družine. Za takšno potezo ni bilo nikakršne pravne ali dejansko
               utemeljene potrebe. Ta temelja celica naše družbe pa bi morala ostati opredeljena kot
               do zdaj – kot skupnost otrok in staršev. Z družinskim zakonikom ste nas povsem
               nepotrebno postavali pred osnovno dilemo, ali podpreti prizadevanja istospolne
               skupnosti po povsem enakopravni obravnavi tudi glede otrok ali pa se postaviti na
               stran otroka in njegove primarne pravice do dveh vzgojnih konceptov, do očetovega in
               materinega.</p>
               <p>V Slovenski ljudski stranki smo prepričani, da bi se bilo mogoče izogniti vsem
               neproduktivnim, dolgotrajnim in tudi nestrpnim razpravam, ki smo jim priča. Prav
               lahko bi se konec koncev izognili tudi vsem stroškom, ki jih s seboj potegne
               organizacija in izvedba referenduma. Kajti, spoštovane kolegice in kolegi, dejansko
               se razprave v javnosti odvijajo le o približno 6 členih od skupno 315 členih
               celotnega zakonika. Skrajno nerazumno se nam zdi, da se ni bilo mogoče v dolgotrajnem
               postopku do danes o teh spornih členih dogovoriti, jih spremeniti in hkrati tudi
               uveljaviti vse ostale nujno potrebne določbe brez referenduma. Sredstva, ki jih bomo
               porabili za referendum bi lahko preusmerili v katero od socialnih blagajn. Žalostno
               je sicer, da moramo o temeljnih vrednotah in o koristih otrok, ki so odvisni od nas,
               odločati na referendumu, ko pa je povsem jasno dejstvo, da naravnih zakonov z zakoni
               ali referendumi ne moremo in tudi ne bi smeli niti poskušati spreminjati. Upam, da
               bomo volivci odšli na referendum odgovorno, z mislijo, da odločamo o prihodnosti
               naših otrok, vnukov in pravnukov.</p>
               <p>V Poslanski skupini Slovenske ljudske stranke tako lahko samo ugotovimo, da žal poti
               nazaj ni in se bomo o zakoniku odločali na referendumu. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp7">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Nova Slovenija mag. Matej Tonin.</p>
            </sp>
            <sp xml:id="SDZ6-Izredna-07-2012-02-10.sp8">

               <speaker>MAG. MATEJ TONIN (PS NSi):</speaker>

               <p>Spoštovani predsednik, kolegice in kolegi, lepo pozdravljeni!</p>
               <p>Naj uvodoma rečem to, da je mogoče škoda, da priložnosti za pojasnitev njihovega
               stališča niso dobili tudi predlagatelji referenduma, to je Primčeva civilna
               iniciativa, skladno s prakso, ko je med drugim tudi dobil to priložnost gospod iz
               sindikata. Ampak ne glede na to, rekel bi naslednje, da v Novi Sloveniji obžalujemo,
               da so vse stranke zelo hitro in pa pavšalno zavrnile kompromisni predlog, ki ga je
               nedavno dala Družinska pobuda. Ocenjujemo, da bi se lahko referendumu izognili, če bi
               se bili pripravljeni pogovarjati. Žal te pripravljenosti ni bilo. Glede na to, da smo
               začeli z novim mandatom, bi se lahko vsaj poskusili pogovarjati. Mogoče bi kljub
               vsemu ugotovili, da so naša stališča preveč narazen, ampak glede na to, da smo začeli
               novi mandat, bi bilo pa vredno poskusiti, udejanjiti in uresničiti kompromisni
               predlog Družinske pobude. Zavedam pa se, da nekatere stranke tega niso bile
               pripravljene storiti, ker jim enostavno referendum ustreza.</p>
               <p>Seveda se tukaj takoj postavlja vprašanje in nas boste Novo Slovenijo vprašali, zakaj
               pa smo potem zbirali podpise za referendum, in moj odgovor je zelo preprost. Za nas
               kot takratno izvenparlamentarno stranko je bil to edini način in edina oblika
               političnega pritiska, s katerim smo tudi dosegli, da se obstoječi družinski zakonik
               izboljšal in se je izboljšal, to tudi lahko priznamo. Seveda pa v njem še vedno
               ostaja nekaj zelo problematičnih členov. Ker danes razpravljamo o odlokih, se ne bi
               spuščal v samo vsebino, se pa zavedam, da bodo v kampanji padale težke besede
               predvsem na naš račun. Gotov sem, da nas bodo zmerjali z nestrpneži, s homofobi, s
               fundamentalisti in ne vem čem še vsem, ampak bom zdaj zelo jasno povedal, da Nova
               Slovenija nima popolnoma nič proti istospolnim, če je njihov status in položaj
               neprimerno urejen, ga je treba urediti še boljše. Naj tudi zelo jasno povem, da Nova
               Slovenija nima ničesar proti enostarševskim družinam. Do njihovega položaja mora biti
               država še posebej tenkočutna. Seveda pa želimo različnim oblikam, prav ste slišali,
               različnim oblikam družine vse najboljše, še zlasti pa otrokom čim svetlejšo
               prihodnost.</p>
               <p>Odlok o razpisu referenduma bomo seveda podprli, mogoče pa bo negativen izid
               referenduma lepa priložnost, da ta družinski zakonik še izboljšamo.</p>
            </sp>
            <sp xml:id="SDZ6-Izredna-07-2012-02-10.sp9">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Pozitivna Slovenija gospod Roman Jakič.</p>
            </sp>
            <sp xml:id="SDZ6-Izredna-07-2012-02-10.sp10">

               <speaker>ROMAN JAKIČ (PS PS):</speaker>

               <p>Spoštovani predsednik Državnega zbora, spoštovani kolegice in kolegi!</p>
               <p>Po mnenju Pozitivne Slovenije družinski zakonik sledi spremembam v družbi in ustrezno
               ščiti tako z ustavo zagotovljene človekove pravice kot seveda pravice otrok. Zato smo
               v Pozitivni Sloveniji v času predvolilne kampanje podprli družinski zakonik in ga
               podpiramo tudi danes. Tudi zato, ker sledi vsej raznolikosti in kompleksnosti
               družinskega življenja in povzema univerzalno definicijo družine, ki jo je v
               mednarodnem letu družine 1994 sprejela Organizacija združenih narodov. Besedilo
               Družinskega zakonika, in to poudarjam, nikogar ne diskriminira, nikomur ničesar ne
               jemlje, predvsem pa nikogar ne postavlja v izključujoč položaj. Osnova družinskega
               zakonika je otrok in njegove pravice, otrok, ki živi v skupnosti z odraslo ali več
               odraslimi osebami, ki zanj skrbijo, in skupaj z njim tvorijo družino. Družino, v
               kateri je temelj zaupanje, skrb, ljubezen in razumevanje. Na podlagi omenjenih načel
               je nestrinjanje z vsebino zakonika za Pozitivno Slovenijo težko razumljivo.</p>
               <p>Za pobudnike referenduma je problematično vprašanje ureditve odnosov v življenjskih
               skupnostih istospolnih oseb in njihovih otrok. Pobudnikom referenduma gre torej zgolj
               za omejevanje pravic manjšine, pa čeprav na škodo otrok. Zato naj še enkrat
               poudarimo, da zakonik ne omogoča posvojitve otrok istospolnim parom, kar nekateri
               vztrajno ponavljajo. Če otrok že živi v takšni družini in je en od staršev njegov
               biološki starš, ga lahko njegov/njen partner pač posvoji. Gre torej za pravico otrok,
               ki ne smejo biti diskriminirani zaradi spolne orientiranosti svojih staršev.</p>
               <p>V Pozitivni Sloveniji si želimo in pričakujemo, da bo referendumska kampanja
               temeljila na argumentih, brez izključevanja in diskriminacije družin, brez sovražnega
               govora oziroma negativne kampanje, ki je je bilo besedilo zakonika neupravičeno
               deležno že v dosedanji obravnavi. Zato vse pozivam, da se v prihajajoči kampanji
               vzdržijo zlorabe otrok v politične in ideološke namene.</p>
               <p>V Pozitivni Sloveniji bomo v referendumski kampanji aktivno sodelovali in z močjo
               argumentov prepričali ljudi, da se na referendumsko nedeljo, zanimivo, na materinski
               dan odločijo za otroke in njihove pravice. Zato pozivam tudi, upam danes imenovano,
               Vlado Republike Slovenije, da se zaradi zaščite teh pravic aktivno vključijo v
               kampanjo in podpre družinski zakonik. Hvala.</p>
            </sp>
            <sp xml:id="SDZ6-Izredna-07-2012-02-10.sp11">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Slovenske demokratske stranke ima besedo gospa Alenka
               Jeraj.</p>
            </sp>
            <sp xml:id="SDZ6-Izredna-07-2012-02-10.sp12">

               <speaker>ALENKA JERAJ (PS SDS):</speaker>

               <p>Družinski zakonik, ki je bil sprejet junija lani, vsebuje mnoge dobre rešitve, zato
               je slabo, da se nismo znali poenotiti okrog tistih manj dobrih rešitev. Ravno iz tega
               razloga smo v Poslanski skupini SDS nasprotovali sprejemu družinskega zakonika,
               čeprav gre za enega temeljnih zakonov, ki ureja družinska razmerja, ki so temelj
               vsake družbe, naroda in države. Zato bi bilo dobro, da bi se okrog njega poenotili in
               ga vsaj v veliki večini sprejemali, ne pa da povzroča hude delitve, da je postal celo
               sredstvo ideološkega razdvajanja in tudi predmet referenduma. Ocenjujem, da bi se
               lahko v prejšnjem mandatu z več dialoga in spoštovanjem strokovnih argumentov in
               vpogledov stvari odvile drugače.</p>
               <p>Ko je civilna iniciativa 22. 6. obvestila Državni zbor o pobudi za vložitev zahteve
               za razpis zakonodajnega referenduma, je v nadaljevanju skupina poslank in poslancev s
               prvopodpisano dr. Andrejo Črnak Meglič Državnemu zboru predložila predlog sklepa, ki
               je bil septembra tudi sprejet, da Državni zbor zaprosi Ustavno sodišče za presojo
               ustavnih posledic, do katerih bi prišlo z odložitvijo uveljavitve zakona ali do
               katerih bi prišlo zaradi zavrnitve družinskega zakonika. Ustavno sodišče je 8.
               decembra 2011 odločilo, da se zahteva zavrne in dovolilo referendum. To pomeni, da
               referendum sedaj bo.</p>
               <p>Pred nami je Odlok o razpisu referenduma in v Poslanski skupini SDS ga bomo podprli.
            </p>
            </sp>
            <sp xml:id="SDZ6-Izredna-07-2012-02-10.sp13">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Socialnih demokratov, dr. Andreja Črnak Meglič.</p>
            </sp>
            <sp xml:id="SDZ6-Izredna-07-2012-02-10.sp14">

               <speaker>DR. ANDREJA ČRNAK MEGLIČ (PS SD):</speaker>

               <p>Spoštovani gospod predsednik, kolegice in kolegi, lepo pozdravljeni!</p>
               <p>Poslanke in poslanci smo 16. junija 2011 po več kot letu dni trajajoče, burne
               razprave sprejeli družinski zakonik. Sprejeta je bila kompromisna vsebina družinskega
               zakonika, ki prinaša rešitve, za katere smo ocenili, da so sprejemljive za širšo
               javnost, hkrati pa še vedno zagotavlja ustrezno varovanje človekovih pravic v skladu
               z ustavo. Konkretneje to pomeni, da smo zakonsko zvezo oziroma zunajzakonsko skupnost
               opredelili zgolj kot skupnost moškega in ženske. Podobne skupnosti istospolnih
               partnerjev z enakimi pravicami, pa smo poimenovali z izrazi partnerska in
               zunajpartnerska skupnost in jih opredelili v posebnih členih. Kompromisna je tudi
               opredelitev pravice do posvojitve. Istospolnim parom omogoča družinski zakonik
               posvojitev otroka partnerja, ne pa tudi otroka, katerega biološki starš ni nobeden od
               istospolnih partnerjev. Žal se je izkazalo, da so bile za nasprotnike Predloga
               družinskega zakonika spremembe, ki jih prinaša kompromisni predlog, premajhne in zato
               je Civilna iniciativa za družino in pravice otrok dne 22. 6. 2011 vložila pobudo za
               razpis naknadnega zakonodajnega referenduma. Na podlagi določil Zakona o referendumu
               in ljudski iniciativi smo predlagatelji tedanje koalicije podali predlog, naj Ustavno
               sodišče Republike Slovenije na podlagi tehtnih argumentov, ki smo jih strnili na 35
               straneh presodi, ali bi z odložitvijo uveljavitve in morebitno zavrnitvijo zakona na
               referendumu lahko nastale protiustavne posledice. Odločitev Ustavnega sodišča je
               znana, presodilo je, da do protiustavnih posledic zaradi zavrnitve zakonika na
               referendumu ne more priti, ker bi se tudi brez referenduma zakon začel v praksi
               uveljavljati šele leto dni po uveljavitvi. Torej zaradi procesnih razlogov. S takšno
               utemeljitvijo se je Ustavno sodišče izognilo bistvu problema, in sicer presoji ali
               družinski zakonik res odpravlja zatrjevane protiustavnosti. Ker je odločbe Ustavnega
               sodišča treba spoštovati, je referendum pač treba izvesti.</p>
               <p>V vmesnem času do vložitve zahtevka za referendum smo bile parlamentarne stranke
               seznanjene s pobudo druge civilnodružbene organizacije, Družinske iniciative, ki je
               mimogrede ves čas v razpravi tudi sodelovala, in sicer s predlogom, naj se
               referendumu izognemo s sprejetjem zaveze, da bomo družinski zakonik spremenili na
               podlagi njihovega kompromisnega predloga. Pobudo so zavrnile kar tri poslanske
               skupine, ki predstavljajo večino parlamentarcev tega, sedanjega sklica. Poslanci
               Socialnih demokratov smo jo zavrnili, ker smo ocenili, da predlog predstavlja
               kompromis zgolj po imenu, nikakor pa ne tudi po vsebini, četudi so ga predlagatelji
               pospremili z besedami, da nikomur nič ne jemlje, to še zdaleč ni res. Podrobnejša
               analiza vsebine je namreč pokazala, da tako imenovani kompromisni predlog prinaša na
               le drastično zmanjševanje pravic, ki jih istospolnim partnerjem prinaša sprejeti
               družinski zakonik, pač pa gre celo tako daleč, da predlaga zmanjšanja pravic v že
               sedaj veljavni zakonodaji, ki ureja položaj istospolnih partnerjev. Predlagatelji
               kompromisa so menili, da bi morali istospolni partnerji uveljavljati vsako pravico
               posebej, od primera do primera, po področnih zakonih, teh pa je najmanj 30. Samo
               predstavljam si lahko, koliko časa bi potrebovali, da bi dosegli, da se jim
               zagotovijo iste zdravstvene, socialne in druge pravice, ki pripadajo nam, ki živimo v
               heterospolnih skupnostih. V nadaljevanju je kompromisni predlog vseboval tudi črtanje
               opredelitve zunajpartnerskih skupnosti, ki so ekvivalent zunajzakonske skupnosti in
               ki so različnega spola, kar je ustavno sporno.</p>
               <p>Naj poudarim, da za Socialne demokrate sprejeti družinski zakonik predstavlja edini
               možni kompromis, to je kompromis, ki ga ne moremo in ne smemo zaobiti, saj obstaja
               neprehodna meja – enake človekove pravice in temeljne svoboščine, ki jih vsem ljudem
               zagotavlja v tej državi 14. člen Ustave. Človekove pravice niso blago, s katerim bi
               lahko trgovali ali se o njih pogajali, zato smo predlog Družinske iniciative
               zavrnili, čeprav smo se zavedali, da to pomeni razpis referenduma.</p>
               <p>Predlagatelj referenduma Civilna iniciativa za družino in pravico otrok, ki je zbrala
               zahtevano število 14 tisoč podpisov je 4. februarja vložila zahtevo za razpis
               referenduma. Na podlagi tega dejstva imamo danes pred seboj Odlok o razpisu
               zakonodajnega referenduma o družinskem zakoniku, ki naj bi ga izvedli 25. marca 2012.
               Glede na to, da so izpolnjeni vsi pogoji za sprejem takega odloka, bomo tudi Socialni
               demokrati odlok podprli.</p>
               <p>V strpni in argumentirani referendumski kampanji, ki je bila za nas vedno značilna,
               pa se bomo trudili ljudem povedati, da družinski zakonik, katerega temeljna vsebina
               sledi strokovnih izhodiščem in realnim življenjskim praksam v slovenski družbi,
               predstavlja reformo družinskega prava, katere osnovo vodilo je izboljšanje pravnega
               in dejanskega položaja otrok v naši državi ne glede na to, v kakšni obliki družine
               živijo. Družinski zakonik prinaša večjo zaščito, več varnosti in pravico do družine
               vsem otrokom, nam odraslim pa pravico, da si sami izbiramo obliko zveze ali
               skupnosti, v kateri bi želeli živeti, in iz tega izhajajo tudi enake pravice. Hvala
               lepa.</p>
            </sp>
            <sp xml:id="SDZ6-Izredna-07-2012-02-10.sp15">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Še v imenu Poslanske skupine Državljanske liste, gospa Polonca Komar.</p>
            </sp>
            <sp xml:id="SDZ6-Izredna-07-2012-02-10.sp16">

               <speaker>POLONCA KOMAR (PS DLGV):</speaker>

               <p>Hvala za besedo, gospod predsednik. Spoštovane kolegice, cenjeni kolegi poslanci!</p>
               <p>V Državljanski listi zagovarjamo pravico vsakega otroka do družine in vsakogar do
               svobodne izbire. Vsi otroci morajo imeti enake pravice ne glede na to, ali živijo v
               družini z očetom in mamo, samo z enim od staršev, v rejniški, istospolni ali kako
               drugače oblikovani družini. Vsake je dragocena in vsakdo od nas ima pravico, da jo
               oblikuje tako, kot sam želi.</p>
               <p>Že v predvolilnem obdobju smo podpirali družinski zakonik, ker ščiti vse otroke pa
               tudi državljane in državljanke Republike Slovenije. Nikomur nič ne jemlje.
               Tradicionalni družini ne škoduje. Določeni skupni ljudi pa je v pomoč, saj formalno
               ureja nekatere v praksi že živeče skupnosti. Razočarani smo, da je prišlo do vložitve
               podpisov za razpis zakonodajnega referenduma s strani Civilne iniciative Aleša
               Primca. Družinski zakonik je bil kot kompromis namreč sprejet junija lani, sedaj
               polagamo odločitev o njegovi usodi na pleča državljank in državljanov in po
               nepotrebnem trošimo državni denar. A, vendarle. Referendum kot oblika neposredne
               demokracije je dopusten, tako je v tem konkretnem primeru presodilo tudi Ustavno
               sodišče Republike Slovenije. V Državljanski listi smo prepričani, da je omenjeni
               zakonik vreden vse podpore. Predlagani datum izvedbe je 25. marec, prav na materinski
               dan, praznik posvečen vsem materam. Poudarjam, vsem materam. Pa naj bo to mati v tako
               imenovani tradicionalni družini, mati samohranilka ali pa mati v zunajzakonski ali
               partnerski skupnosti. V 21. stoletju se srečujemo z različnimi oblikami družine in
               prav družinski zakonik je lahko ogledalo naše družbe, današnje družbe.</p>
               <p>V Poslanski skupini Državljanske liste bomo Predlog odloka o razpisu referenduma
               podprli.</p>
            </sp>
            <sp xml:id="SDZ6-Izredna-07-2012-02-10.sp17">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo poslank
               in poslancev o Predlogu odloka. Prva ima besedo mag. Alenka Bratušek, za njo pa mag.
               Majda Potrata. Mag. Alenka Bratušek se odpoveduje. Mag. Majda Potrata, prosim, beseda
               je vaša, za njo gospod Gašpar Gašpar Mišič.</p>
            </sp>
            <sp xml:id="SDZ6-Izredna-07-2012-02-10.sp18">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovane poslanke in poslanci!</p>
               <p>Težko mi je pristati na stališče, da razprave o družinskem zakoniku ni bilo. Dve leti
               smo govorili o vsebini družinskega zakonika in se v marsičem strinjali, da je težko
               urejati z zakonom razmerja, ki so vendar osebna razmerja. Ima pa država v skladu s
               53. členom Ustave dolžnost skrbeti za družino, spoštovati in utrjevati materinstvo,
               očetovstvo. In zdi se mi, da je veliko zavajanje, ko hočejo nekateri v družinskem
               zakoniku videti predpise, ki tradicionalno družino razvrednotijo in ki jemljejo
               veljavo materinstvu in očetovstvu.</p>
               <p>Zavedam se, da je pravica do referenduma, ki ga zahtevajo državljanke in državljani s
               podpisi, pomembna pravica in civilizacijski dosežek, zato bom danes razpis
               referenduma tudi podprla. Odgovornost pa je na tistih, ki so dali pobudo za zbiranje
               podpisov in ki so tudi med zbiranjem podpisov marsikdaj z zelo zavajajočimi stališči
               pridobivali ljudi za to, da so se odločili za to, da bomo pravzaprav večinsko
               odločali o manjšini. Pa ne gre samo za tolikokrat poudarjene istospolne partnerske
               skupnosti. Kompromisni predlog, ki naj bi bil prepreka ali pa odmik od predvidenega
               referenduma, je v sebi imel še neko drugo neenakost, o kateri pa toliko ne govorimo.
               Kompromisni predlog se ni lotil spremembe definicije družine, ki je bila poprej
               najpogosteje očitana, ampak se je lotil definicije zakonske zveze. In v imenu
               svobodne izbire nasprotujem ravno tej vrednostni sodbi, kdaj ima zakonska zveza
               smisel. Kajti kompromisni predlog je vseboval tudi določilo, kaj pravzaprav zakonski
               zvezi daje smisel. In tu je bil smisel zakonske zveze povezan samo z reproduktivno
               funkcijo. Zakonska zveza ima pa še marsikakšno drugo funkcijo. In država, ki da kaj
               na dobro počutje svojih državljank in državljanov, bi morala v enaki meri podpirati
               vsako rešitev, ki ljudem prinaša v tej državi občutek varnosti, sprejetosti in vseh
               tistih reči, ki niso ideološko pogojevane. Zato je opletanje s tem, da je bil
               predlagan kompromisni predlog in da tisti, ki niso hoteli sprejeti kompromisnega
               predloga, nosijo odgovornost za referendum, zavajajoče. Odgovornost za referendum
               nosijo tisti, ki so spodbudili zbiranje podpisov, na državljankah in državljanih pa
               je, da prisluhnejo argumentom.</p>
               <p>Prepričana sem, da bomo Socialni demokrati skupaj z vsemi tistimi, ki zagovarjamo
               koristi otrok, uspeli prepričati, da je družinski zakonik vreden podpore. Hvala.</p>
            </sp>
            <sp xml:id="SDZ6-Izredna-07-2012-02-10.sp19">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Besedo ima gospod Gašpar Gašpar Mišič, za njim mag. Melita Župevc.</p>
            </sp>
            <sp xml:id="SDZ6-Izredna-07-2012-02-10.sp20">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, gospod predsednik. Kolegice in kolegi!</p>
               <p>Ugotovil bom naslednje: da je razpis zakonodajnega referenduma o družinskem zakoniku
               pravzaprav referendum o temeljnih človekovih pravicah. Na žalost, v kapitalizmu tudi
               pravice predstavljajo tržno blago – boljši kot je marketing, bolje se pravice
               prodajajo oziroma kupujejo. Nestrinjanje z vsebino družinskega zakonika pomeni prav
               to – negacijo temeljnih človekovih pravic. Na žalost, ljudje smo po naravi takšni, da
               prepozno spoznamo, da smo se v hipu duševne zmedenosti odločili za nakup nečesa,
               česar pravzaprav sploh ne potrebujemo, zato apeliram in pozivam državljanke in
               državljane Republike Slovenije, da ne nasedajo marketingu, ki nasprotuje družinskemu
               zakoniku, saj človekove pravice niso tržno blago. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp21">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Besedo ima gospod Jožef Kavtičnik in za njim gospa Tamara Vonta.</p>
            </sp>
            <sp xml:id="SDZ6-Izredna-07-2012-02-10.sp22">

               <speaker>JOŽEF KAVTIČNIK (PS PS):</speaker>

               <p>Hvala lepa, predsednik. Spoštovani!</p>
               <p>Tako kot sem velikokrat ponosen in vesel, da sem Slovenec ob uspehih naših
               najrazličnejših talentov, športnikov, umetnikov, izumiteljev, sem ob takšnih
               dogodkih, kot je današnji, žalosten in razočaran. Že precej energije in časa smo
               porabili in jo, vsaj tako kaže, še bomo porabili za to, da pred očmi slovenske
               javnosti, pred otroki, najstniki, odraslimi, pred kulturnim svetom razgalimo skupino
               posameznikov, ki so drugačni od večine v našem prostoru, in to v luči in pod
               naslovom, da gre za otroka. Ali lahko z zakonom določimo, kdo od bioloških staršev je
               do otroka bolj ljubeč? V knjižici o otrokovih pravicah med drugim piše: <q>"Vsi otroci
               so enakovredni. Starši oziroma odrasli, ki skrbijo zanje jim morajo zagotavljati
               takšne pogoje, da se bodo lahko zdravo razvijali. Nihče nima pravice otroka
               zlorabljati, izkoriščati, izpostavljati ali zapostavljati. Otrok mora odraščati v
               družinskem okolju, v vzdušju sreče, ljubezni, razumevanja in tako naprej."</q> Že pri
               zbiranju podpisov so posamezniki izrabljali in izpostavljali otroka, enkrat tistega,
               ki ima očeta in mamo in zaradi tega živi, v navednicah, v popolni družini. Na shodu
               se je pojavil celo oblečen v slovensko simbolno oblačilo. S tem smo dali temno liso
               tistemu otroku, ki ima drugačno mamo ali drugačnega očeta od večine in bo zaradi tega
               imel ali dobil v zakonu določene omejitve. In zakaj sploh gre? Gre za ideologijo. In
               ne verjamem, da se pri tem gleda na vse ali na vsakega otroka. V kampanji bo prisotno
               veliko čustev. Iz zgodovine pa vemo, kaj se zgodi, ko se med množico razvnamejo
               čustva. Že do sedaj so se napravile nepopravljive škode, posledic se ne da in se jih
               nikoli ne bo dalo izmeriti. V osebnost otroka, v osebnost človeka ne moremo kar tako
               pogledati, zato je tudi nedopustno, da se igramo s sredstvi, ki človekovo osebnost
               ranijo in prizadenejo. Vsaka stigmatizacija očeta ali matere izredno močno čustveno
               prizadene njihovega otroka. In zakon, ki bi bil za vse lahko sprejemljiv, se lomi,
               zanimivo, na točkah, ki obravnavajo izredno majhen procent ljudi, ki so drugačni. To
               je tako, kot bi zavrgli ali zapustili avto, ki bi imel poškodovan blatnik.</p>
               <p>Apeliram na vse državljanke in državljane, da gredo na referendum in da ne dajo
               podpore tistim, ki so vložili, in da podprejo ta zakonik. Hvala.</p>
            </sp>
            <sp xml:id="SDZ6-Izredna-07-2012-02-10.sp23">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Besedo ima gospa Tamara Vonta. Za njo mag. Borut Ambrožič.</p>
            </sp>
            <sp xml:id="SDZ6-Izredna-07-2012-02-10.sp24">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Družba je živ organizem in znotraj nje se ves čas odvijajo dinamični procesi
               sprememb. Tudi v oblikah in tudi v načinih skupnega življenja. To je dejstvo. To se
               je že zgodilo. To je naša realnost. In poglavitna naloga zakonodaje je, da sledi tej
               realnosti in tem spremembam, da zaščiti tiste, ki so v vrtincu spreminjajoče se
               realnosti izpadli iz preživetih zakonskih okvirov, ki so nezaščiteni in z okrnjenimi
               osnovnimi človekovimi pravicami. Prav to je namen družinskega zakonika, vse ostalo je
               navadna ideološka ropotija. Ne nasedajte ji. Hvala.</p>
            </sp>
            <sp xml:id="SDZ6-Izredna-07-2012-02-10.sp25">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Besedo ima mag. Borut Ambrožič, za njim gospod Matevž Frangež.</p>
            </sp>
            <sp xml:id="SDZ6-Izredna-07-2012-02-10.sp26">

               <speaker>MAG. BORUT AMBROŽIČ (PS PS):</speaker>

               <p>Hvala za besedo, gospod predsednik. Spoštovane poslanke, poslanci!</p>
               <p>Seveda bi bilo smotrno in pametno, kot je bilo danes povedano, uporabiti namenjena
               sredstva za referendum, za socialne programe, kulturo, zdravstvo in še kaj
               prepotrebnega v naši družbi, ampak o tem vprašanju se morajo vprašati sami
               predlagatelji referenduma. Vsekakor pa tudi osebno smatram, da je ključni namen
               družinskega zakonika, ki ga podpiram, zaščita interesa otrok, ki so se znašli v
               različnih oblikah družin.</p>
               <p>Dovolite, da na temu mestu postrežem na kratko z nekaj statističnimi podatki, da bomo
               vedeli, s kakšnimi družinami se soočamo v Republiki Sloveniji. Zakonski par z otroki
               – 237 tisoč 422, kar tvori 55 %. Enostarševskih družin ima Slovenija 143 tisoč 129,
               33 %, zunajzakonskih partnerjev z otroki – 49 tisoč 122, 12 %.</p>
               <p>Pri vsem povedanem in vsej različnosti, ki jih premore ne samo slovenska družba,
               ampak tudi globalni svet, še enkrat podpiram predlog družinskega zakonika. Takšnega,
               kot je. In tudi pozivam slovensko javnost, da se referenduma, če nam je že bil
               vsiljen, udeleži in obkroži ustrezno rešitev. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp27">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Besedo ima gospod Matevž Frangež, za njim mag. Lejla Hercegovac. Gospoda Frangeža ni
               v dvorani. Mag. Lejla Hercegovac, za njo mag. Barbara Žgajner Tavš.</p>
            </sp>
            <sp xml:id="SDZ6-Izredna-07-2012-02-10.sp28">

               <speaker>MAG. LEJLA HERCEGOVAC (PS PS):</speaker>

               <p>Hvala za besedo, spoštovani predsednik. Kolegice in kolegi!</p>
               <p>Vse iniciative za družino in pravice otrok spoštujem, podpiram vsako družino, v
               kateri je otrok srečen, v kateri se počuti varno in živi v urejenem okolju z
               ljubeznijo. V Pozitivni Sloveniji si želimo pravilne in korektne referendumske
               kampanje. V Pozitivni Sloveniji bomo aktivno sodelovali in poskušali povedati ljudem,
               naj se odločijo za otroke in njihove pravice. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp29">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Mag. Barbara Žgajner Tavš ima besedo, za njo dr. Andreja Črnak Meglič.</p>
            </sp>
            <sp xml:id="SDZ6-Izredna-07-2012-02-10.sp30">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo. Spoštovane kolegice in kolegi!</p>
               <p>Obstoječa družinska zakonodaja datira v leto 1976. Jaz verjamem, da se strinjamo vsi
               skupaj, da je po 36 letih čas, da tudi na temu področju naredimo premik. Moderno
               zakonodajo, ki bo sledila, bom rekla, družbenemu napredku, tistemu napredku, ki ga je
               Slovenija doživela v 60. letih. Slovenija je postala sodobna, demokratična država v
               evropskem prostoru. Danes je pluralna družba, ki zagovarja enakopravnost spolov,
               osebno svobodo in enake možnosti za vse. Zato ni prav, spoštovane kolegice in kolegi,
               da se na pravicah lomijo kopja, ideološka kopja. Otroci bodo tukaj tudi po izvedbi
               referenduma.</p>
               <p>In čisto za konec, skozi življenje nas vodita dve poti. Ena je odprta in sproščena,
               druga pot pa je tista, ki je zavrta in vase zaprta. In ta slednja pot pušča ob sebi
               ljudi in povzroča krivice. Jaz upam, da se bomo na referendumu odločili za prvo,
               tisto, ki nas vodi v svetlo prihodnost in ki daje možnost in enakopraven položaj
               vsem, predvsem pa sledi zaščiti vseh otrok. Hvala.</p>
            </sp>
            <sp xml:id="SDZ6-Izredna-07-2012-02-10.sp31">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Prijavljenih za razpravo ni več, zato zaključujem splošno razpravo o predlogu
               odloka.</p>
               <p>Ker k predlogu odloka amandmaji niso bili vloženi, prehajamo na odločanje. Na
               glasovanje dajem Predlog odloka o razpisu zakonodajnega referenduma o družinskem
               zakoniku.</p>
               <p>Glasujemo. Navzočih je 74 poslank in poslancev. Za je glasovalo 69, proti 3.</p>
               <p><stage>(Za je glasovalo 69.)</stage> <stage>(Proti 3.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>2. DNEVNEGA REDA, TO JE NA OBRAVNAVO LISTE KANDIDATKE IN KANDIDATOV
                  ZA MINISTRICO IN MINISTRE VLADE REPUBLIKE SLOVENIJE.</title>
               </p>
               <p>Na podlagi prvega odstavka 112. člena Ustave Republike Slovenije in prvega odstavka
               229. člena Poslovnika Državnega zbora je predsednik Vlade Republike Slovenije gospod
               Janez Janša predlagal Državnemu zboru imenovanje ministrice in ministrov Vlade
               Republike Slovenije. Listo kandidatk in kandidatov za ministrico in ministre je
               predložil 4. februarja 2012, 7. februarja 2012 pa je predložil še manjšo dopolnitev
               liste z določenimi podatki. Predsednik Državnemu zboru tako predlaga, da imenuje
               naslednje ministre in ministrico: gospoda Franca Bogoviča za ministra za kmetijstvo
               in okolje, gospoda Zvonka Černača za ministra za infrastrukturo in prostor, gospoda
               Karla Viktorja Erjavca za ministra za zunanje zadeve, gospod Tomaža Gantarja za
               ministra za zdravje, dr. Vinka Gorenaka za ministra za notranje zadeve, gospoda Aleša
               Hojsa za ministra za obrambo, gospo Ljudmilo Novak za ministrico brez resorja za
               področje odnosov med Republiko Slovenijo in avtohtono slovensko narodno skupnostjo v
               sosednjih državah ter med Republiko Slovenijo in Slovenci po svetu, dr. Senka
               Pličaniča za ministra za pravosodje in javno upravo, dr. Janeza Šušteršiča za
               ministra za finance, dr. Žiga Turka za ministra za izobraževanje, znanost, kulturo in
               šport, mag. Andreja Vizjaka za ministra za delo, družino in socialne zadeve in mag.
               Radovana Žerjava za ministra za gospodarski razvoj in tehnologijo.</p>
               <p>Besedo dajem predsedniku Vlade gospodu Janezu Janši za dopolnilno obrazložitev
               predloga imenovanj.</p>
               <p>Prosim gospod Janša.</p>
            </sp>
            <sp xml:id="SDZ6-Izredna-07-2012-02-10.sp32">

               <speaker>JANEZ JANŠA:</speaker>

               <p>Spoštovani gospod predsednik, hvala za besedo. Spoštovane kolegice in kolegi!</p>
               <p>Koalicija je oblikovala predlog Vlade za naslednji mandat, ki ste jo dobili v
               potrditev. Matična oziroma pristojna delovna telesa tega parlamenta so poslušala
               predstavitev kandidatke in vseh kandidatov in po glasovanju so prav vsi dobili
               pozitivno mnenje oziroma sklep, da so bile te predstavitve ustrezne.</p>
               <p>Pred ekipo, o kateri danes odločate, je velik in težak izziv. Gre za mandat, na
               začetku katerega ni možno napovedati nič spektakularnega, zgolj trdo delo. Zato že na
               začetku te dodatne predstavitve izkoriščam to priložnost, da vsem, ki so se odločili,
               da kandidirajo za mesto ministric oziroma ministrov v tej vladi in ki so danes
               predloženi v vašo potrditev, čestitam za pogum, da so sprejeli ta izziv. To delo ne
               bo lahko.</p>
               <p>Dovolite mi tudi glede na obljubo, ki je bila dana ob moji predstavitvi, ko ste
               odločali o predsedniku Vlade, da danes nekoliko podrobneje pojasnimo cilje in ukrepe,
               s katerimi želi ta vlada, predlagana s strani petih koalicije strank, uresničevati
               program, ki smo si ga zadali. Glede na to, da je čas omejen, in glede na to, da je
               program zelo podroben, boste dobili predstavitev tudi pisno na klop, ne bom vsega
               bral. Naj bo to pripomoček za kasnejšo razpravo. Naj opozorim tudi na to, da je
               podrobnejša razdelava ukrepov, katerim bo zavezana ta vlada, in tudi ciljev
               predstavljena na spletnih straneh vseh koalicijskih strank v koalicijskih pogodbi, ki
               je obsežna. Cilji in ukrepi so predstavljeni na tak način, da je možna tudi njihova
               preverljivost od prvega dne mandata naprej.</p>
               <p>Kljub temu, da boste vse to dobili pisno mi vseeno dovolite nekaj ključnih poudarkov
               tega povzetka programa, ki sedaj izhaja iz treh ključnih ciljev, ki so pred vlado v
               naslednjem mandatu. Gre za konsolidacijo javnih financ, za spodbuditev gospodarske
               rasti in za ustvarjanje novih delovnih mest. Ko gre za konsolidacijo slovenskih
               javnih financ, je treba povedati, da to ni reforma. Tukaj ne gre za neke strukturne
               spremembe v tem smislu, da zdaj delamo nekaj, kar bo v temelju spremenilo strukturo
               funkcioniranja slovenske države. To pride na vrsto kasneje. S konsolidacijo javnih
               financ mislim enostavno na prilagoditev, ki jo mora ta država nujno narediti, zato da
               bo ohranili funkcionalnost vitalnih sistemov in podsistemov, ki zagotavljajo kolikor
               toliko normalno življenje v Sloveniji, in da bomo v pogojih, ko tudi mednarodno
               okolje ne obeta kakšne velike rasti in dodatnih spodbud in stimulacij, sposobni tudi
               v teh oteženih razmerah zagotoviti, kolikor je možno, normalno delovanje pravne,
               pravične in socialne države. Za letošnje in naslednje leto pa tudi za prihodnja leta
               je glede na obete popolnoma jasno, da bomo lahko v grobem porabili toliko, kolikor
               bomo ustvarili in zbrali v proračun minus tisto, kar bomo morali od tega vračati za
               dolgove, ki smo si jih nabrali v pospešenem tempu v zadnjih letih pa tudi nekaj
               podedovanih od prej. Samo za obresti za te kredite bo šlo v proračunu za letošnje in
               naslednje leto nekajkrat več kot pred tremi leti. Gre za stotine milijonov evrov, kar
               pomeni, da bo toliko manj sredstev za ostale potrebe. Še enkrat ponavljam, da pri
               konsolidaciji javnih financ, natančno rečeno, ne gre za varčevanje, ampak gre
               enostavno za srečanje z realnostjo, ko moramo vedeti, da tistega, česar nimamo, pa
               tudi tistega, česar si več ne moremo sposoditi ali pa je bilo to predrago in
               neracionalno, tudi ne moramo uporabiti.</p>
               <p>Če govorimo o povprečjih, lahko rečem v grobem, da moramo za letošnje leto v
               rebalansu proračuna, kar bo prvo srečanje z realnostjo v formalni obliki, glede na
               realizacijo v lanskem letu zmanjšati porabo za 10 %, s tem, da tega ni možno narediti
               linearno, ker ponekod ni rezerv in bo tam, kjer so, treba seči globlje. Če se komu ta
               številka ali ta odstotek zdi visok, predlagam, da si v mednarodni literaturi prebere,
               kaj so nekatere druge države, še posebej Baltske države pa tudi večina ostalih novih
               držav članic, s katerimi smo skupaj stopali v EU leta 2004, naredile, ko so bile pred
               enako dilemo. Številne od teh držav so z enim samim rezom naenkrat omejile javno
               porabo za 20 ali 30 %, dve Baltski državi sta, na primer, z enim samim ukrepom ob
               sprejemanju proračuna zmanjšali proračunsko porabo za 30 %, znižali število
               zaposlenih v javnem sektorju za 30 % in vsem, ki so še ostali zaposleni v javnem
               sektorju, znižali plače za nadaljnjih 30 %. Večina teh držav je to naredila v letu
               2009 in zaradi tega imajo danes znatno gospodarsko rast, tudi rast zaposlovanja in
               seveda tudi rast prihodkov v proračunih, ki dosegajo sredstva ali deleže iz časov
               pred krizo. Torej, 10 % racionalizacija v primerjavi s tem, kar so naredile nekatere
               druge države, ni ravno drastičen korak, bi pa bil drastičen, če bi bili mi prisiljeni
               v enake reze, kar se lahko zgodi v roku prej kot enega leta, če bomo še naprej
               odlašali.</p>
               <p>Dejal sem, da je možnost našega nadaljnjega zadolževanja skrajno omejena. Tukaj si je
               treba naliti čistega vina, koliko smo že zadolženi. V javnosti vztrajno krožijo
               napačni podatki o tem. Govori se o tem, kako naj bi bil naš dolg na 44 % letnega
               bruto domačega proizvoda v lanskem letu. To je morda delno resničen podatek za konec
               tretjega tromesečja. Lansko leto smo zelo verjetno končali bližje 50 % kot 49, daleč
               od 44. Razlika teh 5 ali 5,5 odstotnih točk pa je dve milijardi evrov. Tukaj se cela
               slovenska javnost ukvarja z 20 milijoni za Univerzijado, pa z milijoni, potrebnimi za
               organizacijo košarkarskega prvenstva, jaz vem, da to javnost zanima, to je problem v
               tem času, ampak mnogo večjega, 10-krat, 15-krat večjega problema nihče ne obravnava
               in ga nihče ne vidi. Je pa to tisto, kar je glavni izziv, ne samo za Vlado, ampak
               tudi za Državni zbor, ki bo moral sprejemati ukrepe, da se iz tega izvijemo.</p>
               <p>Samo z racionalizacijo, samo s krčenjem porabe, predvsem investicij, ne bomo prišli
               iz krize. Enako oziroma bolj pomembno pa je, da je za to treba ustvariti določen
               manevrski prostor, je izvajanje ukrepov za rast gospodarstva, da enostavno več
               ustvarimo. Kajti, če bomo delali samo tisto prvo, se pravi, če bomo racionalizirali
               in zmanjševali sredstva in višali davke, potem bo tega denarja enkrat zmanjkalo in
               nikoli ne bomo izšli iz krize, bomo šli samo po spirali navzdol, lahko tudi po logiki
               kakšne uravnilovke, dokler ne bomo prišli v situacijo, kakršno lahko danes spremljamo
               v nekaterih drugih evropskih državah. Torej je istočasno enako pomembno ponovno
               narediti vse tisto, kar omogoča, da bomo zagnali novo gospodarsko rast. Tukaj gre
               predvsem za tri skupine ukrepov, ki so podrobneje razdelani v pisni predstavitvi in
               tudi v koalicijski pogodbi.</p>
               <p>Tisto, kar je treba narediti najprej in kar je tudi najlažje, ker gre v glavnem za
               administrativne ukrepe za tisto, kar je možno narediti s tem, ko bomo tukaj sprejeli
               določene zakonske novele in rešitve, je kreiranje bolj ugodnega okolja za
               gospodarstvo. Na prvem mestu je treba odpraviti plačilno nedisciplino. Gospodarski
               subjekti, ki nekaj naredijo in to prodajo, morajo to dobiti plačano, še posebej če je
               naročnik teh storitev ali produktov državni proračun. Tukaj bomo skrajšali tako
               plačilne roke kot zagotavljali takojšnje plačevanje. Potem gre za odpravo
               administrativnih bremen s tem, ko se bo uvajalo poročanje na enem mestu in ko bo šlo
               za odpravo birokratskih ovir pri umeščanju objektov v prostor. Te ovire so marsikje
               razlog za velike zamude pri investicijah, kar potem za leta ali celo več odlaga nove
               proizvodne programe in tudi možnost novih zaposlitev.</p>
               <p>Eden ključnih problemov, še posebej za male in srednje gospodarske subjekte, je
               dolgotrajno reševanje sodnih sporov. Če danes neko malo podjetje ne dobi plačano in
               sproži sodni spor, prvič plačajo visoko sodno takso, potem pa v povprečju čakajo 4
               leta na razsodbo. V tem času mora odpuščati delavce in lahko tudi propade. Evropska
               norma je tukaj približno 1 leto in ta cilj bomo poskušali loviti.</p>
               <p>Izjemnega pomena je tudi povezava znanstveno-raziskovalne dejavnosti v javnem
               sektorju z gospodarstvom. Tukaj so neizkoriščene priložnosti, ki se jih je treba
               zavedati.</p>
               <p>Za gospodarsko rast je zelo ključno, da se znižajo, kjer je to možno in racionalno in
               smiselno, bremena gospodarstvu. Predvsem gre za znižanje stroškov dela, kar je
               primerjalno gledano eden od največjih problemov v slovenski ekonomiji.</p>
               <p>Potem predvidevamo olajšave za investicije, postopno znižanje davka na dohodek
               pravnih oseb z 1 odstotno točko na leto glede na to, kakšna bodo gospodarska gibanja,
               kar ni toliko pomembno za domače gospodarstvo, je pa zelo pomembno kot motivator za
               tuje investicije, ki jih Slovenija nujno potrebuje.</p>
               <p>Na tretjem mestu, enako urgentna, je odprava kreditnega krča. Na moji prejšnji
               predstavitvi ste lahko videli graf, ki je kazal, kakšen je bil neto denarni tok med
               bankami in gospodarstvom v zadnjih letih, kako se je iz več kot 4 milijard tega toka
               v gospodarstvu v letu 2008 situacija spremenila v negativno, tako da je gospodarstvo
               v lanskem in tudi predlanskem letu odplačalo več bankam, kot pa je dobilo svežega
               kapitala za razvoj. V takšnem finančnem toku ni možno računati na normalen
               gospodarski razvoj, zato je nujna sanacija bančnega sistema in na tej podlagi lažji
               dostop do virov financiranja v gospodarstvu, še posebej malim in srednjim podjetjem,
               ki so tukaj najbolj prizadeta.</p>
               <p>Vsi ti ukrepi bodo omogočili postopno nastajanje novih delovnih mest. Nova delovna
               mesta so edina pot iz krize in na koncu tudi edina rešitev za slovenske javne
               finance. Kajti vsak nov zaposleni v gospodarstvu v Sloveniji je ustvarjalec nove
               vrednosti in generator rasti, on prispeva v pokojninsko in zdravstveno blagajno vsak
               mesec od svoje plače, prispeva dohodnino, skrbi za lastno eksistenco, kot potrošnik
               plačuje potrošni davek oziroma davek na dodano vrednost, razbremeni socialne
               transfere, ker ni prejemnik nadomestil za brezposelne in drugih socialnih pomoči in
               tukaj zmanjša izdatke, poskrbi zase, za svojo družino. In kakorkoli računate ostaja
               na mizi na koncu golo dejstvo, da so slovenske javne finance dobesedno odvisne od
               državljanov, ki plačujejo davke, prispevke in polnijo vse štiri blagajne. Slovenija
               nima virov, nima rednih letnih finančnih virov od nafte, plina in tako naprej, te
               energente drago plačujemo in jih uvažamo, nima ničesar drugega, kar bi lahko
               nadomeščalo ta ključni vir, to so državljanke in državljani. Tako, da ta pregovor, da
               je človek naše največje bogastvo, seveda velja tudi za slovenske javne finance. In
               več bo v povprečju v Sloveniji bogatih državljanov, večja bo tudi javna blaginja.
               Krepitev srednjega razreda je tako ključ do dolgoročne javnofinančne konsolidacije in
               tudi do realnega povečanja blaginje v Sloveniji. Tega se je treba zavedati tudi, ko
               se kritično ocenjuje nekatere ukrepe v koalicijski pogodbi, ki gredo v to smer.</p>
               <p>Že na začetku sem omenil, da bo poleg izziva izhoda iz krize, kar je ključen problem
               pred to državo v naslednjih letih, prav tako zahteven izziv tudi zagotavljanje
               kolikor toliko normalnega delovanja družbenih podsistemov v pogojih oteženega
               financiranja oziroma v zaostrenih gospodarskih okoliščinah in s tem v zvezi tudi
               pravična porazdelitev bremen. Velikokrat se v javnosti pojavlja vprašanje, ali
               Slovenija tak korak zmore. Seveda Slovenija ta korak zmore! Če so nekatere druge
               države, povprečno manj razvite od Slovenije, s katerimi smo šli skupaj v Evropsko
               unijo leta 2004, bile sposobne narediti še bistveno bolj drastične korake za to, da
               so okrevale in da se danes normalno razvijajo, potem mora biti takšnega koraka
               sposobna tudi Slovenija. Končno je delala v svoji novejši zgodovini tudi težje
               korake. Še vedno smo isti narod in ista skupnost in samo od nas je odvisno, ali bomo
               tega sposobni. Seveda pa je tu zelo legitimno tudi postavljanje vprašanja, ali je
               slovenska družba danes kot celota pripravljena na to streznitev. So nekateri znaki,
               ki kažejo, da je, so pa tudi znaki, ki kažejo, da o tem lahko zelo resno dvomimo.</p>
               <p>Lahko bi ta dvom na začetku, če najprej pometemo pred lastnim pragom, izrazili celo v
               slovenski politični razred. Sosednja država Hrvaška je imela volitve takrat kot mi,
               4. decembra. Sosednja država ima že mesec in pol operativno vlado, mi pa zdaj tretjič
               v Državnem zboru razpravljamo pravzaprav o isti stvari. Imamo postopek, ko v dveh
               fazah imenujemo vlado. To, kot ste videli, lahko pripelje tudi do povsem
               nepredvidenih zapletov in izgubljamo čas. Ta čas se meri v milijonih evrov. Ta mesec
               in pol, ki bi ga lahko tu pridobili, če ga izrazimo ali pa skušamo špekulirati s
               transformacijo v evre, bi lahko pridobili kakšnih 150 milijonov evrov, kar je pet ali
               šest univerzijad ali kakšnih drugih bolj potrebnih stroškov, ki bi jih morali
               financirati. Vsak dan, ko se ne ukrepa, vsak dan, ko so problemi z našimi
               dolgoročnimi obveznicami na finančnih trgih, vsak dan, ko zaradi negotovosti pada
               vrednost slovenskega državnega premoženja, vsak dan se lahko škoda izračuna v
               milijonih evrov. Mi pa se obnašamo, kot da nas to ne zanima. Že leta 2001 je bil dan
               predlog, kako bi poenostavili ta postopek, ampak slovenski politični razred doslej ni
               bil sposoben dogovora, da to naredi; niti zdaj, ko je povsem jasno, da je kriza
               velika.</p>
               <p>V zadnjih dneh smo dobili tudi opozorilo Organizacije za varnost in sodelovanje v
               Evropi, ki je lani nadzirala naše predčasne volitve. Nekaj desetletij, 20 let smo
               živeli v prepričanju, kako je pri nas z volitvami vse v redu, kako imamo popolnoma
               neproblematičen postopek. Bili so prepiri in različna mnenja okrog samega volilnega
               sistema, ampak zdaj pa imamo poročilo nevtralnega mednarodnega opazovalca, ki pravi,
               da je z izvedbo naših volitev veliko stvari narobe. Da imamo volilne okraje, kjer smo
               nekateri izvoljeni med 30 tisoč volivci, drugi pa med 7 tisoč; da imamo probleme tudi
               drugod, ko gre za vprašanje enakosti volilne pravice; da ni nadzora nad medijsko
               kampanjo, nad financiranjem kampanje in tako naprej. Te stvari bo pač treba
               popraviti, sicer bo naslednja mednarodna misija, ki bo opazovala naše volitve, dala
               kakšna drugačna priporočila. Nimamo niti postopkov, ki bi omogočili mednarodnim
               opazovalcem, da resno nadzorujejo naše volitve. Nikjer v naših predpisih in
               zakonodaji tega nimamo predvidenega, ker smo verjeli, da smo daleč najboljši.</p>
               <p>Tudi nekatere reakcije, ki so se pojavljale v javnosti v zadnjih tednih, na vlado, ki
               je pravzaprav še ni, ko je bila vlada, ki je še ni, kriva za ne vem kaj, gredo nekako
               v smeri tega dvoma, da velik del slovenske javnosti ni pripravljen na streznitev, ki
               prihaja. Slišali smo celo zelo jasne zahteve, ko so nekateri razglašali to, da živijo
               na tuj račun za svojo pravico. Živeti na tuj račun ne more biti pravica. Je treba
               solidarnostno pomagati tistim, ki si sami ne morejo, ampak tisti, ki si lahko, pa ne
               morejo življenja na tuj račun razglašati za svojo pravico. To smo slišali. Zelo jasne
               deklarirane zahteve.</p>
               <p>Prav tako se je treba dogovoriti, da nekatere stvari enostavno ne sodijo več v
               civilizirano državo, v 21. stoletje, še posebej če se ta država ukvarja z resnimi
               problemi. Nima smisla obtoževati naših zaveznikov vmešavanja v naše notranje zadeve,
               kot da smo v prejšnjem ali predprejšnjem stoletju, nima smisla delati nekega
               mednarodnega okolja, ki je do Slovenije daleč bolj prijazno, kot je bilo kadarkoli do
               vstopa v Evropsko unijo, sovražnega, in nima smisla, da si zapiramo vrata tam, kjer
               imamo prijatelje. In še posebej, nima nikakršnega smisla, in vlada se bo temu uprla z
               vsemi demokratičnimi sredstvi, da se tepta dostojanstvo državljank in državljanov,
               tistih, od katerih pričakujemo, da bodo zategnili pas in razumeli to situacijo. V tej
               državi je v prejšnjem stoletju na 10 tisoče in več ljudi trpelo tako pod fašizmom kot
               pod nacizmom oziroma nacionalsocializmom in tudi pod komunizmom. Vsi ti ljudje imajo
               pravico do svojega osebnega dostojanstva, o čemer nenazadnje priča tudi ena
               najnovejših odločb Ustavnega sodišča. In tega dostojanstva nihče nima pravice
               jemati.</p>
               <p>So nekatere stvari, ki zastrupljajo ozračje, odvračajo pozornost od tega, kar je naš
               dejanski izziv, tako za državo kot za skupnost in za narod, če hočete. In te stvari
               je treba potisniti v ozadje. Smo v 21. stoletju, smo del Evropske unije in Nata,
               nismo sami, tudi to mednarodno okolje ima svoje probleme. Slovenija je dolžna
               konstruktivno in produktivno sodelovati pri teh širših problemih. Imamo pa tudi
               veliko dejanske in potencialne pomoči od tega okolja in tega se je treba zavedati in
               to je treba jemati zelo realno. S tem želim povedati, da je odgovor na vprašanje, ali
               bo Slovenija uspela v naslednjih 2 letih narediti potrebne korake za izhod iz krize,
               odvisen predvsem od nas. Mednarodna primerjava kaže, da smo bili Slovenci sposobni v
               primerljivem okolju dosegati enako dobre ali boljše rezultate kot drugi evropski
               narodi. Slovenija je bila v času, ko je bilo celotno slovensko narodnostno ozemlje
               del Avstro-Ogrske, bolj razviti del te multinacionalne tvorbe kot severna Italija.
               Potem smo šli v drugačne povezave in smo šli navzdol. Povprečna plača v Sloveniji
               leta 1938 je znašala skoraj 80 % takratne povprečne plače v Avstriji. Ob
               osamosvojitvi leta 1990 je povprečna plača v Sloveniji znašala tam dobro četrtino
               avstrijske povprečne plače. Potem smo prišli v 20 letih samostojnega življenja na
               skoraj dve tretjini in Slovenija je konec leta 2008 po kupni moči na prebivalca
               dosegala 91 % evropskega povprečja. V 20. letih smo bistveno nadoknadili ta zaostanek
               za povprečjem, kot smo takrat rekli, razvite Evrope. Vse do leta 2008 je bil ta
               napredek pozitiven. Od leta 2008 do danes pa je Slovenija kljub temu, da je bila
               celotna EU v enakem položaju, se pravi v gospodarski krizi, začela zaostajati in
               danes je za 5 odstotnih točk nižje. To je pač relativna primerjava, ki pove, da mi
               sami nismo naredili tistega, kar bi lahko. Ne moremo kriviti nikogar drugega. In tudi
               za naslednja leta ne bomo mogli kriviti nikogar drugega, razen nas samih. Imamo še
               vedno mnoge prednosti. Tudi relativna primerjava z okoljem, v nekatem smo nekoč bili
               pokaže, da je ta 20 letni slovenski razvoj v poprečju pa tudi zadnja leta v EU, v
               evroobmočju, v Natu omogočil Sloveniji bistveno boljše pogoje kot pa tistim državam,
               ki v teh asociacijah še niso bile. Danes še vedno 2 milijona prebivalcev Slovenije
               ustvariti bruto domači proizvod, ki je enak ali celo večji od bruto domačega
               proizvoda Hrvaške, kjer je več kot še enkrat toliko prebivalcev, ali bruto domačega
               proizvode Srbije, kjer je 4-krat več prebivalcev. V teh 20 letih smo bili sposobni
               izkoristiti mnoge prednosti, ki smo jih imeli, in ni nobenega razloga, da teh
               potencialov, ki jih še vedno imamo, ne izkoristimo v prihodnje. Vendar je pogoj za
               to, da se da možnost vsem, ki želijo ustvarjati, da se tistim, ki danes zaman čakajo
               na delo pa so končali študij, v katerega je tudi skupnost veliko vložila, čim prej
               omogoči vsaj pripravništvo, da se velike potenciale, ki jih imamo v slovenski
               znanosti, inovativni miselnosti itd., čim bolj uporabi doma, ne pa da ti ljudje
               odhajajo v tujino s trebuhom za kruhom in se jih potem naše visokošolske ustanove
               branijo, celo kot predavateljev, ker se nekateri monopoli bojijo konkurence.
               Dogovoriti se je treba tudi, da tujih investicij ne obravnavamo kot ogrožanja naših
               nacionalnih interesov. Včeraj sva z bodočim ministrom za gospodarstvo govorila s
               predstavniki švedskega podjetja, ki odhaja iz Slovenije, ker ga je odgnal neki
               monopol, ki se napaja, seveda, pri javnih financah in tukaj ne želi konkurence. Ne
               vem, zakaj bi bil švedski oziroma norveški kapital v tem primeru problematičen. Je pa
               naše okolje pravzaprav sovražno do teh investicij. Tukaj je treba zelo odkrito
               povedati slovenskim državljankam in državljanom, če teh investicij ne bo, bo toliko
               nižja gospodarska rast ali toliko večja recesija. Če bomo v recesiji, bodo relativno
               vzeto toliko večje dajatve, toliko nižji standard, toliko več brezposelnih, itd.
               Treba je enkrat odpraviti s to iluzijo, kako lahko Slovenija, ki je del skupnega
               evropskega trga, ki ima lastni trg ne samo relativno, ampak izjemno majhen, preživi
               kot neka zaprta ekonomska skupnost pod krinko nekih nacionalnih interesov, s katerimi
               se v bistvu branijo monopoli ljudi in skupin, ki imajo od tega seveda velike koristi,
               plačujemo pa to vsi davkoplačevalci.</p>
               <p>Vlada bo naredila vse, da spremeni administrativno okolje in da s tem damo drugačni
               signal, vendar pa to samo po sebi ne bo nič pomagalo, če se tudi miselnost pri nas ne
               bo začela spreminjati. Morda je ta kriza zdaj v tem smislu dejansko priložnost, da se
               to zgodi. Jaz apeliram na vse, da pomagamo, da se to zgodi čim prej.</p>
               <p>Spoštovani kolegice in kolegi, pred sabo imate predlog za 10. vlado Republike
               Slovenije. Je najmanjša doslej. Že s tem želimo pokazati, da bo to del izvršilne
               oblasti, ki bo začel racionalizacijo pri sebi. Še enkrat poudarjam, da ta
               racionalizacija pomeni največje reze oziroma poskus varčevanja pri tistem delu
               funkcioniranja države, ki ne predstavlja dejavnosti, in da je to še vedno tisočkrat
               bolje za vse skupaj, kot da zarežemo po sili razmer, tako kot se to danes dogaja v
               Grčiji, kjer mednarodne institucije diktirajo število zaposlenih v javnem sektorju,
               višino minimalne plače, največjo možno pokojnino in tako naprej. Skratka, še vedno je
               bolje, da mi to naredimo na mehak način in tako, da vitalne dejavnosti ne bodo
               prizadete.</p>
               <p>Vlada, o kateri boste danes odločali, se je zavezala v svoji koalicijski pogodbi, da
               bo takoj ponudila socialnim partnerjem predlog novega socialnega sporazuma, v katerem
               bo skušala definirati te ključne cilje, ki jih je treba v prihodnjih letih doseči. In
               tudi tisto, kar je enako pomembno, se pravi pravično porazdelitev bremen v družbi,
               zato da bo to možno. Ta vlada bo tudi ponudila obema opozicijskima strankama možnost
               sodelovanja v partnerstvu za razvoj, kar pomeni, da bo Vlada pripravljena usklajevati
               predloge sistemskih rešitev z opozicijo v Državnem zboru še prej, preden bo stekla
               vladna procedura in še preden se začne vse tisto, kar seveda omogoča vsakemu poslancu
               in poslanki, da sodeluje z amandmaji in tako naprej, ampak potem, ko so že zavzeta
               neka stališča, ko ima koalicija, bom rekel, svojo odločitev sprejeto in ko se z
               amandmaji običajno da bolj malo spremeniti. Imamo pozitivno izkušnjo iz mandata
               2004–2008, takrat smo v sodelovanju z večino opozicije sprejeli 53 ključnih zakonov,
               tudi težkih reformnih zakonov, čeprav se je to potem skušalo pozabiti. Nekaj napora
               je treba v to vložiti, vendar bo vlada to roko ponudila, izdelali bomo tudi pisni
               predlog, dobili ga boste v kratkem in računamo na pozitiven odziv. Vnaprejšnje
               zavračanje takšne možnosti sodelovanja, mislim, da ne bo prineslo ničesar, vsaj
               poskusiti je treba, da od nečesa odstopiš, je vedno kasneje možno najti veliko
               razlogov pa tudi izgovorov, če jih kdo hoče. Mislim pa, da smo vsi dolži poskusiti,
               ker časa enostavno ni veliko, interventni zakon velja do konca polletja, se pravi do
               konca junija. V tem času je treba zaključiti tako ta osnovni politični dogovor o teh
               korakih, ki jih danes predstavljamo, kot tudi predlog novega socialnega sporazuma ali
               pa vsaj njegov okvir, obris, kjer seveda Vlada želi, da te ključne korake sprejemamo
               v soglasju. Edini pogoj za produktiven socialni in tudi politični dialog pa je, da se
               vsi zavedamo situacije, v kateri smo, in da nihče ne bo Vlade silil, da od nekod
               pripelje več denarja, kot pa smo ga sposobni zbrati v oteženih okoliščinah
               gospodarjenja, tudi zadolževanja in seveda ob dejstvu, da je treba nujno gospodarstvu
               ustvariti, vsaj začasno, večji manevrski prostor za to, da začne rasti in ustvarjati
               nova delovna mesta.</p>
               <p>Če boste danes podprli ekipo, ki jo predlagamo v imenu koalicije petih strank, potem
               bo to ekipa, ki bo delala za izhod Slovenije iz krize, ki bo pripravljena na
               konstruktivno sodelovanje tako z opozicijo kot s socialnimi partnerji in bo to ekipa,
               ki bo garancija za to, da Slovenija v prihodnjih letih s koraki, ki so pač nujni,
               ponovno stopi na pot normalnega razvoja. Mislim, da si ne samo ta državni zbor ampak
               celotna Slovenija zasluži to priložnost. Hvala lepa.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp33">

               <speaker>PREDSEDNIK DR. GREGOR VIRANT:</speaker>

               <p>Zahvaljujem se predsedniku Vlade za to dopolnilno predstavitev.</p>
               <p>V skladu z 230. členom Poslovnika Državnega zbora so se kandidatka in kandidati
               predstavili pristojnim delavnim telesom in odgovarjali na vprašanja članic in članov
               teh delavnih teles.</p>
               <p>Iz poročil pristojnih delavnih teles izhaja, da so bile predstavitve ustrezne.
               Poročila pristojnih delavnih teles ste tudi prejeli. Zdaj bodo predsedniki delavnih
               teles predstavili ta poročila zboru. Najprej je na vrsti mag. Dejan Židan, ki bo
               predstavil poročilo Odbora za kmetijstvo, gozdarstvo, prehrano in okolje.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp34">

               <speaker>MAG. DEJAN ŽIDAN (PS SD):</speaker>

               <p> Spoštovani predsednik Državnega zbora, spoštovane kolegice in kolegi, spoštovani
               predsednik Vlade!</p>
               <p>Franc Bogovič, kandidat za ministra za kmetijstvo in okolje, se je članicam in
               članicam Odbora za kmetijstvo, gozdarstvo, prehrano in okolje predstavil na 2. nujni
               seji, ki je potekala 7. 2. 2012 in odgovarjal na njihova vprašanja.</p>
               <p>Predlagani kandidat za ministra je svojo predstavitev predstavil v treh sklopih.
               Najprej je navedel nekatere podatke o svojem dosedanjem poklicnem in strokovnem delu,
               v nadaljevanju pa je utemeljiv razloge za vzdrževanje področja kmetijstva in okolja
               in podrobneje predstavil prednostne naloge na posameznih področjih obeh resorjev. V
               utemeljitvi razlogov za združevanje področij kmetijstva in okolja v skupne resorje je
               kandidat poudaril, da je osnovni razlog za združitev obeh področji in združitev
               pristojnosti in odgovornosti za ravnanje z naravnimi viri v okviru enotnega
               ministrstva. Na tak način bo po mnenju kandidata zagotovljeno bistveno bolj
               učinkovito in usklajeno delovanje. Kot je poudaril, se ne sme več dogajati, da
               različni državni organi znotraj ministrstva ali pa med ministrstvi delujejo
               neusklajeno. Poleg tega mora skupno področje naravnih virov in upravljanja z odpadki
               in misijami imeti enoten cilj, to je varovanje okolja in ljudi, hkrati pa
               zagotavljati tudi gospodarno in učinkovito rabo naravnih virov. Po mnenju kandidata
               bo skupno ministrstvo tudi priložnost za nova delavna mesta na področju pridelave in
               predelave hrane ter na okoljskem področju. Pri tem je kandidat še posebej poudaril,
               da bo pri realizaciji teh izzivov pomembno tesno sodelovanje z nevladnimi
               organizacijami s področja okolja in tudi s področja kmetijstva ter tudi sodelovanje z
               zamejskimi organizacijami. Zato je kandidat javno pozval tako strokovnjake v obeh
               ministrstvih kot tudi okoljevarstvene organizacije, ki budno skrbijo za okolje, k
               sodelovanju in iskanju skupnih rešitev za današnji čas.</p>
               <p>Pri predstavitvi prednostnih nalog na področju kmetijstva je poudaril, da je bilo v
               preteklih letih storjeno marsikaj dobrega za slovensko kmetijstvo. Ena od ključnih
               stvari, ki je na nek način spremenila odnos javnosti do kmetijstva, je, da se je
               okrepilo zavedanje o pomenu lokalno predelane hrane in prehranske varnosti.</p>
               <p>V nadaljevanju je podrobno predstavil primarne naloge večnamenskega kmetijstva, ki
               jih bo reševal v svojem mandatu, in sicer proizvodnja varne in kakovostne hrane,
               ohranjanje naravnih virov za prihodnje generacije, varovanje kmetijskih zemljišč pred
               trajno spremembo namembnosti, zmanjševanje emisij toplogrednih plinov, ohranitev
               biotske raznovrstnosti in tipične kulturne krajine, gospodarno ravnanje z vodnimi
               viri, socialni vidik ter ohranitev vasi, zaselkov in posameznih kmetij.</p>
               <p>Med posebej problematični vprašanji pa je kandidat izpostavil tržno organiziranost
               slovenskega kmetijstva. Za boljšo organizacijo tega področja bodo potrebne ustrezne
               spremembe tudi na področju zadružnega sistema, sprejeti pa bo treba tudi ukrepe, s
               katerimi bi spodbujali tiste, ki se bodo povezovali v agroživilsko verigo.</p>
               <p>V nadaljevanju predstavitve kmetijskega področja je podal podroben vpis svojega
               videnja, tudi glede povezovanja in ureditve odnosov znotraj agroživilske verige,
               kodeksa dobrih praks, varne hrane, vloge in prenosa znanja v prakso gozdarstva, kot
               enega največjih še neizkoriščenih potencialov v Sloveniji, problematike čebelarstva
               in podobno.</p>
               <p>V predstavitvi okoljskega resorja pa je poudaril, da bo posebno pozornost namenil
               tistim vprašanjem, ki so se do sedaj reševala ločeno po resorjih, čeprav se številne
               naloge v obeh resorjih prekrivajo. Med njegovimi takojšnjimi prioritetami na tem
               področju pa bodo: preprečiti tožbe in morebitne kazni s strani Evropske unije zaradi
               neimplementacije zakonodaje na področju varovanja okolja, neizvajanja direktive o
               odlaganju odpadkov ter izvedbe ukrepov v skladu s priporočili Računskega sodišča.
               Pred glasovanjem so nekateri člani odbora v obrazložitvi svojega glasu poudarili, da
               bodo predlaganega kandidata podprli, saj gre za kompetentnega kandidata, ki zelo
               dobro pozna problematiko kmetijstva in okolja. S slednjim se je aktivno ukvarjal že v
               času njegovega županovanja. V svoji predstavitvi je tudi dokazal, da ve, kako
               delovati ne samo na lokalni ravni, temveč tudi na državni in evropski ravni, kar je
               še posebej pomembno v času, ko potekajo zaključna pogajanja o koheziji in skupni
               kmetijski politiki. Predvsem pa po mnenju številnih članov odbora kandidat vliva
               zaupanje, da bo kos svoji ministrski funkciji.</p>
               <p>Odbor je s 16 glasovi za in nobenim proti sprejel mnenje, da je bila predstavitev
               Franca Bogoviča kot kandidata za ministra za kmetijstvo in okolje ustrezna.
               Hvala.</p>
            </sp>
            <sp xml:id="SDZ6-Izredna-07-2012-02-10.sp35">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Poročilo Odbora za infrastrukturo in prostor bo predstavil predsednik gospod Danijel
               Krivec.</p>
               <p>Izvolite.</p>
            </sp>
            <sp xml:id="SDZ6-Izredna-07-2012-02-10.sp36">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik. Kolegice in kolegi, spoštovani
               predsednik!</p>
               <p>Zvonko Černač se je kot kandidat za ministra v skladu s 112. členom Ustave Republike
               Slovenije in 230. členom Poslovnika Državnega zbora predstavil Odboru za
               infrastrukturo in prostor in odgovarjal na vprašanja članic in članov odbora.</p>
               <p>Predlagani kandidat za ministra je v uvodu predstavitve povedal, da nova organizacija
               vlade poleg manj ministrstev predvideva tudi združevanje področij posameznih
               sektorjev. Novo ministrstvo za infrastrukturo in prostor tako poleg obstoječih
               področij dela dosedanjega ministrstva za promet vključuje še področje energetike,
               informacijske družbe ter urejanje prostora in graditve. Od teh področij je odvisno
               delovanje vseh ostalih sistemov in podsistemov, od katerih je odvisen nadaljnji
               razvoj naše države. Ključna naloga, ki nas čaka v prihodnjem obdobju, je priprava in
               izvedba državnih projektov na področju infrastrukture, pri čemer bo treba upoštevati
               proračunske omejitve in finančno vzdržnost državnega proračuna. Pri tem bo potrebno
               financiranje iz domačih virov glede na znano javnofinančno situacijo omejiti tako, da
               bo skladno z načrti za znižanje javnofinančnega primanjkljaja in z ustavitvijo
               naraščanja javnega dolga. Investicije v javno infrastrukturo se v celotnem obdobju
               samostojne Slovenije izvajajo izrazito parcialno in razdrobljeno med številnimi
               državnimi organi in gospodarskimi družbami. Iz tega razloga je za doseganje
               optimalnih sinergijskih učinkov nujen enoten in celovit pristop.</p>
               <p>V nadaljevanju je kandidat predstavil osnovne usmeritve za posamezna delovna področja
               Ministrstva za infrastrukturo in prostor, izhajajoče iz obstoječega stanja
               koalicijske pogodbe in zaostrenih javnofinančnih okvirjev.</p>
               <p>Na področju prometne politike je kandidat najprej poudaril, da urejena in sodobna
               prometna infrastruktura predstavlja zelo pomemben del državne infrastrukture, ki je
               tudi pogoj za enakomeren in policentričen razvoj naše države. Projekt enotne
               vozovnice, trajnostne mobilnosti, povečanje deleža potnikov v železniškem in
               avtobusnem prometu ter zmanjšanje deleža osebnega cestnega prometa se ne uresničujejo
               zadovoljivo. V preteklih 20 letih je država dajala izrazito prednost predvsem
               dograjevanju avtocestnega omrežja in omrežja hitrih cest na vseevropskem cestnem
               omrežju. Ostala prometna infrastruktura pa je izrazito zapostavljena. To ovira
               policentrični razvoj države in slabi razvojne potenciale okolij, ki nimajo ustreznih
               prometnih povezav. V okviru razvoja cestne infrastrukture je osnovni avtocestni
               program praktično zaključen, ne pa tudi program državnega cestnega omrežja s
               poudarkom na zagotavljanju čim večje prometne varnosti.</p>
               <p>Področje energetike, rudarstva in učinkovite rabe energije. Kandidat je navedel
               nekatere glavne cilje na teh področjih: transparenten, konkurenčen in odprt trg z
               električno energijo in zemeljskim plinom, stimulacijo povečane rabe obnovljive
               energije, zagotovitev investicijskih potencialov za izkoriščanje energetskih virov za
               trajnostni način, izkoristek geografske danosti Slovenije pri pretoku energije in
               energentov skozi našo državo ob upoštevanju ustreznega varstva okolja in prostora,
               izkoriščanje domačega znanja in izkušenj ter prednostno razvijanje in podpiranje
               energetskih projektov, ki imajo v čim večjem deležu domače znanje in izkušnje.</p>
               <p>V nadaljevanju je povedal, da je v pripravi novi nacionalni energetski program, ki bo
               dal nadaljnje razvojne usmeritve energetike in ponudil odgovore na vprašanja
               prihodnjih investicij. Ob zaključku predstavitve tega delovnega področja je kandidat
               povedal, da javna infrastruktura ostaja v 100 % državni lasti.</p>
               <p>Področje elektronskih komunikacij. Po mnenju kandidata je to področje, ki se hitro
               razvija tako zaradi tehnoloških sprememb kakor tudi zaradi solidno razvite
               konkurence. Pomembno – kandidat je ocenil, da so projekti gradnje širokopasovnih
               omrežij, ki se izvajajo, deloma izpolnili zastavljene cilje. Osnovni cilj je
               dostopnost do širokopasovnega omrežja, ki naj bo zagotovljen vsem po dostopnih
               pogojih.</p>
               <p>Področje urejanja prostora in graditve. Predstavitev zadnjega delovnega področja
               ministrstva za infrastrukturo in prostor je kandidat pričel z ugotovitvijo, da je
               prostor za državo izrednega strateškega pomena, ker je eden od pogojev splošnega
               razvoja. Kandidat ocenjuje, da sedanja politika urejanja prostoru v Sloveniji ni
               ustrezna. Kljub prenormiranosti področja se namreč na eni strani dogajajo razvojne
               omejitve, celo blokade v prostoru, ko predolgo in prezapleteno umeščanje
               infrastrukturnih in ostalih objektov v prostor hromi razvojne potenciale države.</p>
               <p>V razpravi so članice in člani odbora predlaganemu kandidatu za ministra za
               infrastrukturo in prostor postavili številna vprašanja, na katera je kandidat
               primerno odgovoril.</p>
               <p>Po končani predstavitvi in odgovorih je odbor s 13 glasovi za sprejel mnenje, da je
               predstavitev Zvonka Černača kot kandidata za ministra za infrastrukturo in prostor
               ustrezna.</p>
            </sp>
            <sp xml:id="SDZ6-Izredna-07-2012-02-10.sp37">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Poročilo Odbora za zunanjo politiko bo predstavil gospod Jožef Horvat.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp38">

               <speaker>JOŽEF HORVAT (PS NSi):</speaker>

               <p>Spoštovani predsednik Državnega zbora, spoštovane poslanke, poslanci, spoštovani
               predsednik Vlade Republike Slovenije!</p>
               <p>V skladu z Ustavo in Poslovnikom Državnega zbora je Odbor za zunanjo politiko včeraj,
               9. februarja 2012, opravil pogovor s kandidatom za ministra za zunanje zadeve Karlom
               Viktorjem Erjavcem.</p>
               <p>V uvodni predstavitvi je kandidat predstavil svoje poglede na mednarodni položaj
               Slovenije in njene prioritete na področju zunanje politike. Poudaril je, da se bo
               zavzemal za aktivnejšo vlogo Ministrstva za zunanje zadeve pri oblikovanju lastnih
               stališč in odločitev znotraj Evropske unije, Nata in drugih mednarodnih organizacij,
               katerih članica je Slovenija, upoštevaje nacionalni interes, evropsko oziroma
               zavezniško zunanjo politiko. V tej luči je treba na Ministrstvo za zunanje zadeve
               ponovno vzpostaviti center za strateške analize.</p>
               <p>V zvezi z EU zadevami je opozoril na prednost pristojnosti iz službe Vlade za razvoj
               in evropske zadeve, kar bo omogočilo lažjo koordinacijo dela. Slovenija bo v
               Organizaciji združenih narodov utrjevala svoj položaj kot država, ki promovira
               človekove pravice. Slovenija bo še naprej odgovorna članica Nata, pri čemer bo
               pomembna odločitev o nadaljnji prisotnosti v Afganistanu. Posebej je izpostavil dobre
               odnose s sosednjimi državami in uresničevanje interesov slovenskega gospodarstva v
               mednarodnem okolju. Glede odnosov s Hrvaško je kot pomembno prelomnico izpostavil
               arbitražni sporazum, glede datuma ratifikacije pogodbe o pristopu Hrvaške v EU s
               strani Slovenije pa je menil, da je to izrazito politično vprašanje in še ni mogoče
               napovedati natančnejšega datuma. Glede Avstrije je bil pomemben napredek dosežen s
               sklenitvijo dogovora o dvojezičnih krajevnih napisih, kar je pomemben korak k
               uresničevanju obveznosti glede zaščite slovenske manjšine na avstrijskem Koroškem in
               Štajerskem. Še posebej pa se bo zavzemal za dosledno spoštovanje določb Avstrijske
               državne pogodbe. Zavzemal se bo tudi za nadaljevanje dobrih odnosov z Italijo in za
               napredek pri odnosih z Madžarsko, kjer je ključno odprto vprašanje nezadostno
               financiranje slovenske narodne skupnosti. Glede širše regije je poudaril, da mora
               slovenska zunanja politika nadaljevati s svojim aktivnim sodelovanjem na Zahodnem
               Balkanu, ker je treba okrepiti sodelovanje na političnem in gospodarskem področju ter
               podpirati države te regije na poti v Evropsko unijo in Nato. Zavzel se je tudi za
               implementacijo strateških partnerstev, predvsem s Francijo in Nemčijo. Posebno
               pozornost namerava posvetiti odnosom z državami BRICS, kar bi bilo treba modificirati
               v BRICS plus, kar pomeni vključitev nekaterih drugih strateško pomembnih držav, kot
               so Južna Koreja, Argentina, Turčija, saj se gospodarska moč seli na vzhod in jug.
               Posebej je predstavil svoj pogled na gospodarsko diplomacijo, pri čemer se bo zavzel,
               da to področje ostane v okviru Ministrstva za zunanje zadeve, saj ni smiselno
               spreminjati nečesa, kar dobro deluje. Izpostavil je tudi pojem varovanja
               kredibilnosti Slovenije v mednarodnem prostoru, kar pomeni, da bo posebno pozornost
               namenil spoštovanju neformalnih obljub in zavez pri pridobivanju podpore za
               uresničitev interesov Slovenije. Poudaril je, da je pomembno tudi izpolnjevanje
               finančnih obvez Slovenije v mednarodnih organizacijah. V zvezi z racionalizacijo
               mreže diplomatsko-konzularnih predstavništev je pojasnil, da bo treba pripraviti
               podrobno analizo potreb, glede na spremenjene razmere v globalnem svetu, o tem pa bo
               soodločal tudi Odbor za zunanjo politiko. Kandidat se je zavzel za profesionalno,
               transparentno in strokovno diplomacijo, ne pa politično kadrovanje znotraj
               Ministrstva za zunanje zadeve. Poseben poudarek pa je namenil aktivnemu sodelovanju
               Odbora za zunanjo politiko kot osrednjega telesa za razpravo o zunanji politiki, v
               okviru katere se bo poskušalo poiskati najboljše rešitve za Slovenijo.</p>
               <p>Razprava članov odbora se je med drugim nanašala na: morebiten prenos gospodarske
               diplomacije iz pristojnosti Ministrstva za zunanje zadeve, kriterije za
               racionalizacijo mreže diplomatsko-konzularnih predstavništev Republike Slovenije v
               državah članicah Evropske unije in odpiranje novih predstavništev Evropske unije, na
               vlogo razvojne in humanitarne pomoči, prizadevanje za znižanje finančnih prispevkov
               Slovenije v mednarodnih organizacijah, v katerih je članica.</p>
               <p>Po odgovorih na zastavljena vprašanja se je kandidat za ministra posebej zahvalil
               članom odbora za podporo v prizadevanjih, da gospodarska diplomacija ostane pod
               okriljem Ministrstva za zunanje zadeve.</p>
               <p>Po končani predstavitvi je odbor z 11 glasovi za in 3 proti sprejel mnenje, da je
               bila predstavitev kandidata ustrezna. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp39">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Poročilo Odbora za zdravstvo bo predstavila predsednica mag. Lejla Hercegovac.</p>
            </sp>
            <sp xml:id="SDZ6-Izredna-07-2012-02-10.sp40">

               <speaker>MAG. LEJLA HERCEGOVAC (PS PS):</speaker>

               <p>Spoštovani predsednik, spoštovane kolegice in kolegi!</p>
               <p>Gospod Tomaž Gantar, kandidat za ministra za zdravje, se je v skladu z 112. členom
               Ustave Republike Slovenije ter prvim in drugim odstavkom 230. člena Poslovnika
               Državnega zbora Republike Slovenije dne 9. 2. predstavil Odboru za zdravstvo in
               odgovarjal na vprašanja njegovih članov.</p>
               <p>Predlagani kandidat za ministra se je v uvodni predstavitvi najprej osebno
               predstavil. V nadaljevanju predstavitve je kandidat za ministrstva predstavil svoje
               usmeritve za nadaljnji razvoj zdravstvenega sistema v Sloveniji. Poudaril je, da je
               osnovni namen zdravstvenega sistema v tem, da na čim boljši način in s čim manj
               denarja uresničuje potrebe državljanov ter pri tem kvalitetno opravi zdravstvene
               storitve. Vsaka država svoj sistem zdravstva organizira glede na določene parametre,
               in sicer glede na ekonomski in gospodarski položaj, demografsko strukturo in razvoj
               dostopnosti do tehnologij, predvsem pa glede na kadrovske potrebe ter specifično
               obolevnost. V Sloveniji kazalniki razvoja kažejo, da se število prebivalstva ne bo
               bistveno spreminjalo. Poudarek, ki kaže, da je v Sloveniji dober zdravstveni sistem,
               je umrljivost dojenčkov, ki je med najnižjimi v Evropi, ampak bistveno bolj pomemben
               poudarek je, da se prebivalstvo Slovenije stara, kar pomeni večji strošek v sistemu
               zdravstvenega varstva, saj vemo, da se s starostjo povečuje število kroničnih
               bolezni.</p>
               <p>V nadaljevanju je kandidat za ministra predstavil glavne cilje zdravstvenega sistema,
               ki so pravičnost, enakost in dostopnost do zdravstvenih storitev, princip
               solidarnosti ter kritje stroškov iz javnih sredstev s tako imenovano košarico
               pravic.</p>
               <p>Posebno pozornost je namenil predstavitvi področja kakovosti v zdravstvu, kazalnikom
               kakovosti, vprašanjem akreditacij in certifikacij. Nadalje, področju koncesij in
               načina podeljevanja koncesij preventivnim pregledom in akcijam ter promociji zdravja,
               življenja, zdravega življenja in odpravi zdravju škodljivih navad in razvad.
               Podrobneje je predstavil posamezne nivoje zdravstvenega sistema, in sicer primarni,
               sekundarni in terciarni nivo, prednosti in pomanjkljivosti na posameznih nivojih ter
               možne izboljšave, ki bodo glede na zaostrene finančne in gospodarske pogoje nujne.
               Pomembno vlogo ima pri tem tudi mreža dežurne službe. Omenil je tudi produktivnost
               zdravnikov, sistem financiranja in stimuliranja dela zdravnikov ter premik, ki bo
               potreben v smeri konkurenčnosti. Kot minister se bo zavzemal za ločitev javnega in
               zasebnega zdravstvenega sistema. Dopolnilno zdravstveno zavarovanje bo treba
               spremeniti tudi zaradi Evropske unije ter na novo opredeliti vlogo in pomen Zavoda za
               zdravstveno zavarovanje Slovenije. Glede na finančno situacijo bo zavod treba
               razbremeniti nepotrebnih stroškov, kar bo posledično pripeljalo do nove vsebine
               košaric pravic.</p>
               <p>V nadaljevanju je večina članov odbora pohvalila predstavitev ter poudarila, da je
               kandidatu za ministra tematika in problematika dobro poznana, ker izhaja tudi iz
               njegovega dosedanjega dela.</p>
               <p>Konkretna vprašanja članov odbora so se nanašala na projekte zdravja, delovanje
               področja lekarn, področje v zvezi z načinom dobička, probleme na področju
               ustanavljanja drogerij in veledrogerij, bančne garancije, delovanje Zavoda za
               zdravstveno varstvo, področje gensko spremenjenih organizmov, področje varovanja
               pacientovih pravic in uveljavljanja drugega mnenja kot pravice ter kritje stroškov
               uveljavljanja te pravice, ukrepe, na kateri način zadržati mlade zdravnike in jih
               stimulirati, vlogo in pomen Zdravniške zbornice – obvezno ali prostovoljno članstvo,
               sistem nadzora nad vsemi področji zdravstva, uveljavljanje in nadaljnji razvoj
               negovalnih bolnišnic, plače zaposlenih, dodatno zavarovanje za dolgotrajno nego in
               načine zagotavljanja sredstev, večje konkurenčnosti, zagotavljanja zdravstvenega
               varstva, kjer ni zavarovanja, investicije v zdravstvu in tako naprej.</p>
               <p>Posebno vprašanje je bilo postavljeno v zvezi z rebalansom proračuna, ki je finančna
               sredstva Ministrstva za zdravje zmanjšal, ter kako bo kandidat za ministra glede na
               to izbral prioritete, kje bo sredstva zmanjšal ter kdaj, predvideva, da bo izdelana
               mreža na področju javnega zdravstva; ali bo nadaljeval z reformo sistema
               zdravstvenega zavarovanja in kakšno je njegovo mnenje o 60. členu Zakona o
               zdravstvenem varstvu in zdravstvenem zavarovanju; ali bo ohranil pravico otrok in
               mladostnikov, ki jim pripada po 80. členu; kako misli reševati problem terciarnega
               nivoja in referenčnih ambulant ter urgentnih centrov.</p>
               <p>Predlagani kandidat je na vsa zastavljena vprašanja podal odgovore in pri tem članice
               in člane še podrobneje in konkretneje seznanil s svojimi stališči. Kandidat za
               ministra je na koncu predstavitve poudaril, da se bo zavzemal za to, da bo
               ministrstvo oblikovalec in nosilec zdravstvene politike in zdravstvenega sistema v
               Sloveniji.</p>
               <p>Po končani predstavitvi predlaganega kandidata je odbor s 14 glasovi za sprejel
               naslednje mnenje: <q>"da je bila predstavitev gospoda Tomaža Gantarja kot kandidata za
               ministra za zdravje ustrezna"</q>. Seveda pričakujemo rezultate dela.</p>
            </sp>
            <sp xml:id="SDZ6-Izredna-07-2012-02-10.sp41">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Poročilo Odbora za notranjo politiko bo predstavila predsednica gospa Maša Kociper.
            </p>
            </sp>
            <sp xml:id="SDZ6-Izredna-07-2012-02-10.sp42">

               <speaker>MAŠA KOCIPER (PS PS):</speaker>

               <p>Spoštovana predsednika, spoštovane kolegice in kolegi!</p>
               <p>Kandidat za ministra za notranje zadeve gospod dr. Vinko Gorenak je uvodno
               predstavitev pred Odborom za notranje zadeve začel s predstavitvijo svoje dosedanje
               poklicne poti, v nadaljevanju pa je ocenil trenutno stanje na Ministrstvu za notranje
               zadeve ter predstavil svojo vizijo vodenja tega ministrstva po posameznih delovnih
               področjih. Izpostavil je zlasti področje državnega tožilstva in policije, v skladu s
               koalicijsko pogodbo pa je omenil tudi prehod področja narodnosti in tajnih podatkov
               pod okrilje tega ministrstva</p>
               <p>Državno tožilstvo je po besedah kandidata samostojna služba države za pregon kaznivih
               dejanj, katere temeljna določila so urejena v ustavi in Zakonu o državnem tožilstvu.
               Prenos dela z delovnega področja Ministrstva za pravosodje, ki se nanaša na
               organizacijo in status državnega tožilstva ter nadzora nad njegovim poslovanjem, pa
               po njegovem mnenju ni problematičen, saj Ustava državno tožilstvo uvršča v poglavje
               Državne ureditve in ga ne določa kot del pravosodja, pri čemer njegovo temeljno vlogo
               in položaj jamčita tako ustava kot zakoni. Zagotovil je, da sta državno tožilstvo in
               policija podrejena samo zakonom in urejena v skladu z Zakonom o kazenskem postopku
               ter Zakonom o državnem tožilstvu. Slednji velja od lanskega leta in po mnenju
               kandidata v primerjavi s prejšnjim zakonom povečuje pristojnosti ministra na račun
               slabitve položaja generalnega državnega tožilca, hkrati pa ne zagotavlja
               samostojnosti državnotožilske organizacije. V sodelovanju z generalnim državnim
               tožilcem bi želel zato pripraviti spremembe zakona, ki bi okrepile njegovo vlogo in
               odgovornost, pri čemer pa mora samostojnost državnega tožilstva ostati
               nedotaknjena.</p>
               <p>Po mnenju bodočega ministra je policija organ v sestavi in je s tem ločena od
               politike že od leta 1998, ko je začel veljati Zakon o policiji, pri sprejemanju
               katerega je kandidat tudi aktivno sodeloval. Povedal je, da Slovenija po številu
               policistov sodi v vrh evropskih držav, kar gre pripisati zlasti varovanju južne
               schengenske meje. Predstavil je stanje na posameznih segmentih dela policije in
               poudaril, da njega prioriteta dela na tem področju ostaja enaka, in sicer odkrivanje
               gospodarskega kriminala in korupcije.</p>
               <p>Posvetil se bo tudi reševanju problematika najema stavbe Nacionalnega preiskovalnega
               urada, na kar opozarja tudi Računsko sodišče, ter vprašanjem tega urada, opreme in
               šolanja policistov.</p>
               <p>Ob zaključku uvodne predstavitve je kandidat povedal, da se zaveda pomena in naloga
               Odbora za notranje zadeve in bo zato vedno odprt za pobude in vprašanja njegovih
               članov.</p>
               <p>Razprava članic in članov se je v nadaljevanju nanašala predvsem na ukrepe za
               povečanje učinkovitosti pregona gospodarskega in organiziranega kriminala, na
               spornost oziroma primernost in vsebinsko smiselnost uvrstitve državnega tožilstva v
               okvir ministrstva oziroma v izvršilno vejo oblasti, vpliv umestitve državnega
               tožilstva pod okrilje ministrstva in ta vpliv na učinkovitost delovanja ter
               smiselnost predvidevane odprave sodne preiskave.</p>
               <p>Poleg teh glavnih področij so se v nadaljevanju vprašanja in odgovori kandidata
               vrstili zlasti okoli: kaznovalne politike prekrškov v prometu, ki je pogosto označena
               kot način polnjena državnega proračuna; visokih izdatkov za potne stroške policistov
               za prihod na delo iz enega kraja Slovenije v drugega; število predvidenih državnih
               sekretarjev na tem ministrstvu; področja varovanja tajnih podatkov in preprečevanja
               njihovih zlorab z vidika varovanja človekovih pravic; izpeljave projekta enotne
               osebne izkaznice in posledice za več 100 tisoč državljanov, ki jim bo v tem času
               potekla veljavnost tega dokumenta; načina delovanja predvidenih skupnih centrov za
               dežurstva glede na združitev več služb v okviru policije; izvedljivosti varčevalnih
               ukrepov na ministrstvu brez poseganja v višino plač ali nižanje števila zaposlenih;
               predvidene selitve Nacionalnega preiskovalnega urada v stavbo na Litostrojski, za kar
               bo treba ravno tako plačevati najemnino; morebitne izvedbe še kakšnega podobnega
               projekta, kot je bil projekt Libra znotraj policije; zagotovitve ustreznih pogojev
               dela policistov v povezavi s predvidenim varčevanjem; zagotovitve neodvisnosti dela
               Nacionalnega preiskovalnega urada, večjo učinkovitost policije in Nacionalnega
               preiskovalnega urada pri pregonu kaznivih dejanj; morebitne predvidne spremembe
               Zakona o državnem tožilstvu, glede katerih je bil odnos kandidata v preteklosti
               kritičen, in načina sodelovanja z generalnim državnim tožilcem.</p>
               <p>Po končani predstavitvi in vprašanjih je odbor z 9 glasovi za in 6 glasovi proti
               sprejel mnenje, da je predstavitev gospoda dr. Vinka Gorenaka kot kandidata za
               ministra ustrezna. Hvala.</p>
            </sp>
            <sp xml:id="SDZ6-Izredna-07-2012-02-10.sp43">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Poročilo Odbora za obrambo bo predstavil predsednik gospod Franc Jurša.</p>
            </sp>
            <sp xml:id="SDZ6-Izredna-07-2012-02-10.sp44">

               <speaker>FRANC JURŠA (PS DeSUS):</speaker>

               <p>Spoštovani predsednik, hvala za besedo. Lep pozdrav predsedniku Vlade Republike
               Slovenije. Spoštovane kolegice in kolegi!</p>
               <p>Aleš Hojs, ki je predlagan za ministra za obrambo, se je v skladu s 112. členom
               Ustave Republike Slovenije ter prvim in drugim odstavkom 230. člena Poslovnika
               Državnega zbora 9. februarja 2012 predstavil članicam in članom Odbora za obrambo in
               odgovarjal na njihova vprašanja. Po končani predstavitvi predlaganega kandidata je
               odbor z 8 glasovi za in nobenim proti sprejel naslednje mnenje: <q>"Predstavitev Aleša
               Hojsa kot kandidata za ministra za obrambo je bila ustrezna."</q></p>
               <p>Med programskimi poudarki je izpostavil, da je Ministrstvo za obrambo pristojno za
               dva podsistema, za obrambni sistem, ki je v izključni državni pristojnosti, in sistem
               varstva pred naravnimi in drugimi nesrečami, katerega del je v državni, pretežni del
               pa v lokalni pristojnosti. Po pristopu Slovenije k evroatlantskim povezavam se je,
               kot je povedal kandidat, znatno spremenila tudi obrambna strategija in zagotavljanje
               nacionalne varnosti. Kljub dejstvu, da imamo na področju sprejetih tovrstnih
               zakonskih predlogov relativno dobro stanje, pa je treba poudariti, da bodo tako v
               normativnem kot operativnem delu potrebne nadgradnje oziroma izboljšave sistema.
               Kljub nekateri pomembnim dokumentom s področja zagotavljanja obrambe in zaščite
               Republike Slovenije, ki so že bili sprejeti, bo treba ponovno pregledati in
               novelirati in v čim krajšem možnem času sprejeti nekatere predpise, kot so obrambna
               strategija Republike Slovenije, novi srednjeročni program 2004 na 2018, strateški
               pregled obrambnega resorja in posledično spremeniti tudi Zakon o obrambi.</p>
               <p>Dolgoročna zaveza Republike Slovenije je po njegovem mnenju članstvo v zvezi Nato,
               kar nam omogoča in nudi vrhunsko vojaško sodelovanje, možnost izobraževanja,
               najsodobnejšo vojaško zaščito, predvsem pa ne izključuje nadaljnjega razvoja lastnega
               obrambnega sistema.</p>
               <p>V tej luči je potreben tudi ponoven razmislek o odločitvi o velikosti lastnih
               obrambnih sil, saj bosta število profesionalnih vojakov in zakonsko opredeljena
               starostna omejitev služenja v Slovenski vojski v prihodnjih letih lahko povzročala
               primanjkljaj vojaškega kadra.</p>
               <p>Kandidat se zaveda, da je obrambno področje tisto, ki bo deležno tako s strani
               ministrov kot tudi s strani poslancev ter javnosti pritiskov po varčevanju. Ob tem je
               opozoril, da se mu zdi nesprejemljivo varčevanje, ki bi šlo na račun usposobljenosti,
               opremljenosti, razvoja, predvsem pa varnosti naših vojakov in vojakinj.
               Nesprejemljivo je, glede na to, s kakšnimi osebnimi dohodki se ponašajo slovenski
               vojaki, tudi varčevanje pri njihovih plačah.</p>
               <p>Tukaj je tudi velika težava; težava je v tem, da se je Slovenija z mednarodnimi
               pogodbami zavezala za 2 odstotka bruto domačega proizvoda, ki bi ga namenjala za
               vojsko, česar pa se dejansko ne namenja. Dejstvo je, da je ta procent od leta 2005 do
               leta 2008 postopoma sicer rasel, vendar ni nikoli dosegel 2 odstotkov. Z novim
               rebalansom se je ta odstotek znižal na 1,2 oziroma 1,3 odstotka bruto domačega
               proizvoda.</p>
               <p>Problem samega varčevanja v vojski je po kandidatovem mnenju tudi to, da se že danes
               namenja skoraj 62 % obrambnega proračuna za zagotavljanje plač. Natovi standardi
               oziroma priporočila so, da bi ta znesek bil tam nekje med 50 oziroma 55 % obrambnega
               proračuna.</p>
               <p>Mogoče prihranke kandidat vidi v sistemu javnih naročil, kjer je mogoče z bolj
               odprtimi razpisnimi pogoji kar nekaj prihraniti. Naslednja rezerva, ki jo vidi
               kandidat, je počasno ustavljanje oziroma zagotavljanje večjega števila rezervnih
               pripadnikov, določene prihranke oziroma dodatne prihodke pa vidi tudi kandidat v
               centrih, kot je na primer Večnacionalni center odličnosti za gorsko bojevanje v
               Bohinjski Beli.</p>
               <p>Kandidat za ministra razmišlja o spremembi zakonodaje, ki bi vsaj na simbolični ravni
               izvzela vojake iz sistema javnih uslužbencev.</p>
               <p>Prav tako je govoril o tem, kako je na področju zaščite in reševanja treba
               izpostaviti, da imamo v tem sistemu 45 tisoč prostovoljcev, pretežno gasilcev, in da
               je treba zagotoviti tudi njihov status.</p>
               <p>Od 10 do 13 članov odbora je razpravljalo in obrazložilo svoj glas za kandidata za
               ministra. Predlagani kandidat za ministra je odgovoril na postavljena vprašanja ter
               člane seznanil s svojimi stališči, pogledi in mnenji kot tudi s konkretnejši predlogi
               za ukrepanje na posameznih izpostavljenih področjih delovanja ministrstva za obrambo.
               Hvala lepa.</p>
            </sp>
            <sp xml:id="SDZ6-Izredna-07-2012-02-10.sp45">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Poročilo Komisije za odnose za Slovence v zamejstvu in po svetu bo predstavil
               predsednik gospod Franc Pukšič.</p>
            </sp>
            <sp xml:id="SDZ6-Izredna-07-2012-02-10.sp46">

               <speaker>FRANC PUKŠIČ (PS SLS):</speaker>

               <p>Hvala lepa. Kolegice in kolegi, predsednik Državnega zbora, predsednik vlade, lep
               pozdrav!</p>
               <p>Ljudmila Novak se je v skladu s 112. členom Ustave, 230. členom Poslovnika 7. 2 2012
               predstavila članom Komisije za odnose s Slovenci v zamejstvu in po svetu kot
               kandidatka za ministrico brez resorja na področju odnosov med Republiko Slovenije in
               avtohtono slovensko narodno skupnostjo v sosednih državah in med Republiko Slovenijo
               in Slovenci po svetu.</p>
               <p>Po krajši osebni predstavitvi se je Ljudmila Novak osredotočila na svoje dosedanje
               izkušnje, ki jih ima s poznavanjem tematike Slovenci, živečih zunaj meja Republike
               Slovenije.</p>
               <p>Poudarila je pomembnost povezovanja lokalnih skupnosti s pripadniki slovenske narodne
               skupnosti tako v sosednjih državah kot in po svetu, kar je sama tudi kot županja
               občine Moravče spodbujala in v vzpostavljanju teh vizij tudi aktivno sama
               sodelovala.</p>
               <p>Kot poslanka v Evropskem parlamentu se je seznanila s položajem slovenske narodne
               skupnosti tako v Republiki Italiji, na avstrijskem Koroškem ter predvsem v času
               predsedovanja Republike Avstrije Svetu Evropske unije opozarjala na 7. člen
               avstrijske državne pogodbe. Dejala je, da je pomembno, da se Slovencem zunaj meja
               Republike Slovenije omogočijo pogoji za ohranjanje slovenske kulture, jezika, da se
               omogoči tudi stik z domovino matičnega naroda na vseh področjih in da se spodbujajo
               stiki predvsem znanstvenem, kulturnem, gospodarskem in na področju izobraževanja.</p>
               <p>Poudarila je tudi, da bo nadaljevala s tistimi projekti, ki so se v preteklosti v
               okviru delovanja Urada Vlade Republike Slovenije za donose s Slovenci v zamejstvu in
               po svetu izkazali kot dobri.</p>
               <p>Glede oblikovanja in izvajanja strategij za gospodarsko sodelovanje in za delo mladih
               je dejala, da je treba preveriti potrebne, torej proučiti in preveriti ustrezne
               rezultate na temu področju.</p>
               <p>Ob koncu predstavitve je kandidatka povedala, da je sodelovanje znanstvenikov
               slovenskega porekla, ki delujejo v tujini, treba še bolj spodbujati in jim omogočiti
               vračanje v Republiko Slovenijo tudi z odpravo sedaj še vedno prisotnih birokratskih
               ovir.</p>
               <p>Članice in člani komisije so kandidatki za ministrico brez resorja postavili številna
               vprašanja. Med drugim tudi o stališču glede notifikacije sporazuma o ponovni
               vzpostavitvi samostojne demokratične Avstrije, torej notifikacije avstrijske državne
               pogodbe; o tem, ali je smotrneje imeti ministrico za kulturo kot pa ministrico,
               pristojno za odnose s Slovenci zunaj meja Republike Slovenije glede na to, da se v
               okviru Evropske unije bolj spodbuja promocija različnih kultur in se zanjo namenja
               tudi več sredstev; o konkretnih rešitvah, ki bi posameznikom slovenskega rodu
               omogočali lažje gospodarsko in znanstveno sodelovanje s partnerji v Republiki
               Sloveniji; o pobudah za združevanje krovnih organizacij v smeri enotnega zastopstva
               slovenske skupnosti tako v tujini kot tudi doma; o boljšem delovanju Sveta Vlade
               Republike Slovenije za donose za Slovenci v zamejstvu in po svetu; o kandidatkinem
               stališču glede opredeljevanja posameznikov za pripadnost dvema narodoma. Potem o
               možnostih, da bi se strategije za sodelovanje na različnih področjih, ki jih je
               sprejela Vlada Republike Slovenije, preoblikovale tudi v potrebne resolucije
               Državnega zbora; o pobudi po ustavni spremembi za izvolitev dveh predstavnikov iz
               vrst Slovencev v zamejstvu in Slovence po svetu kot poslanca v Državnemu zboru ter
               seveda o dobrem sodelovanju in obveščanju o položaju in razvoju slovenske skupnosti
               zunaj meja.</p>
               <p>Na postavljena vprašanja je kandidatka seveda odgovarjala. Tako se je predlagana
               kandidatka v svojih odgovorih opredelila glede lažjega sodelovanja z zainteresiranimi
               vlagatelji, potem se je opredelila okoli združevanja in poudarila, da morajo to
               združevanje opraviti organizacije same. Seveda se je opredelila tudi do ustavnih
               sprememb in poudarila, da je to pravzaprav najpomembnejša odločitev poslank in
               poslancev Državnega zbora.</p>
               <p>Člani so bili s predstavitvijo kandidatke zadovoljni, zato so po njeni končani
               predstavitvi glasovali z 10 za in nobenim glasom proti. Želimo jim veliko uspeha v
               delu slovenske vlade.</p>
            </sp>
            <sp xml:id="SDZ6-Izredna-07-2012-02-10.sp47">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Poročilo Odbora za pravosodje, javno upravo in lokalno samoupravo bo predstavila
               predsednica gospa Eva Irgl.</p>
            </sp>
            <sp xml:id="SDZ6-Izredna-07-2012-02-10.sp48">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovani predsednik Vlade, poslanke in poslanci!</p>
               <p>Kandidat za ministra dr. Senko Pličanič je v začetku uvodne predstavitve izpostavil
               pomen pravne države kot enega ključnih stebrov države ter poudaril, da se jo lahko
               doseže samo ob brezpogojnem sodelovanju vseh treh vej oblasti. Po mnenju kandidata
               lahko o pravni državi govorimo, ko imamo odlično delujoča pravosodni sistem in javno
               upravo, ki delujeta kot servis državljanov.</p>
               <p>V nadaljevanju je kandidat za ministra predstavil pristojnosti ministrstva ter
               poudaril ključne cilje in naloge ministrovanja po posameznih področjih, in sicer v
               pravosodju, javni upravi in lokalni samoupravi.</p>
               <p>Na področju pravosodja je izpostavil zlasti naslednje cilje: popolno neodvisnost
               sodne veje oblasti, pri čemer je zlasti vmešavanje politike v delo sodstva
               nedopustno; uvedbo poskusnega mandata sodnikov skupaj z uvedbo obveznega
               izobraževanja in preizkusa znanja, kar bo pogoj za izvolite v trajni sodniški mandat;
               hitrejše sodne epiloge, zlasti v odmevnih kazenskih zadevah; reševanje čim večjega
               števila sporov, zlasti gospodarskih, na alternativne načine, kot sta mediacija in
               arbitraža.</p>
               <p>V zvezi s prenosom delovnega področja organizacije in statusa državnega tožilstva in
               nadzora nad poslovanjem državnega tožilstva na Ministrstvo za notranje zadeve je
               kandidat poudaril, da ne vidi možnosti za vplivanje na delo tožilcev v konkretnih
               zadevah, ne glede na to, v okvir katerega ministrstva je državno tožilstvo uvrščeno.
               Kljub temu pa se mu zdijo argumenti velikega dela pravne stroke, da takšna rešitev iz
               vrste strokovnih razlogov ni ustrezna, prepričljivi, zato bo predlagal, da se
               koalicijska pogodba ob soglasju vseh koalicijskih partnerjev o tej rešitvi ustrezno
               spremeni.</p>
               <p>Na področju javne uprave se bo kandidat za ministra zavzemal zlasti za bolj
               racionalno organizacijo državne uprave in v zvezi s tem za ustanovitev upravnih
               okrajev; za racionalizacijo upravnih postopkov oziroma odpravo administrativnih ovir;
               za nadgradnjo portala e-uprava z novimi vsebinami in poenostavitev njegove uporabe;
               za možnost vzpostavitve učinkovitejšega sistema nagrajevanja uspešnih in
               sankcioniranja neuspešnih zaposlenih v javnem sektorju; za krepitev osebne
               odgovornosti javnih menedžerjev za doseganje ciljev organa, ki ga vodijo.</p>
               <p>Na področju lokalne samouprave, tej je sicer namenil manj časa kot ostalima dvema
               področjema, je poudaril potrebo po poenostavitvi in debirokratizaciji vseh postopkov
               na lokalni ravni, poenotenju postopkov in metodologij v vseh občinah ter spodbujanju
               občin k povezovanju.</p>
               <p>Ob zaključku uvodne predstavitve je kandidat za ministra poudaril, da bo omenjene
               cilje mogoče doseči le s sodelovanjem vseh akterjev v Sloveniji, ki jih ta področja
               zadevajo, ter izrazil željo po sodelovanju s poslanci Državnega zbora.</p>
               <p>V nadaljevanju so članice in člani odbore kandidatu za ministra postavili tudi vrsto
               vprašanj. Poslance je zanimalo zlasti, kako si bo kandidat prizadeval za ponovno
               vzpostavitev oziroma povečanje ugleda ter avtoritete sodstva, ko je nezaupanje
               sodstvu med ljudmi vse večje. Zanimalo je poslance tudi, kako bo pristopil k odpravi
               sodnih zaostankov ter k reševanju prostorske problematike slovenskih zaporov.</p>
               <p>Izpostavili so tudi problematiko notarskih tarif, vprašanje statusa Odvetniške in
               Notarske zbornice Slovenije ter povezovanje zemljiške knjige s katastrom.</p>
               <p>Organizirani in gospodarski kriminal ter korupcija so v Sloveniji vse pogostejši,
               zato je poslance zanimalo, kako bo kot bodoči minister pristopil k reševanju te
               problematike.</p>
               <p>Poslance je tudi zanimalo, na kakšen način bi javna uprava postala prijaznejša,
               kvalitetnejša in odgovornejša, kako bo v prihodnje potekala plačna politika ter
               politika zaposlovanja v javnem sektorju.</p>
               <p>Zanimalo jih je tudi, kaj menijo o sprejemu zakona o izvajanju dejavnosti splošnega
               pomena, ki bi zagotavljal transparentnost negospodarskih dejavnosti.</p>
               <p>Po končani predstavitvi je odbor s 16 glasovi za in nič glasovi proti sprejel
               naslednje mnenje:<q>" Predstavitev dr. Senka Pličaniča kot kandidata za ministra za
               pravosodje in javno upravo je bila ustrezna."</q></p>
            </sp>
            <sp xml:id="SDZ6-Izredna-07-2012-02-10.sp49">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Poročilo Odbora za finance in monetarno politiko bo predstavil predsednik mag. Andrej
               Šircelj.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp50">

               <speaker>MAG. ANDREJ ŠIRCELJ (PS SDS):</speaker>

               <p>Spoštovani predsedujoči, spoštovani predsednik Vlade, cenjene kolegice in kolegi!</p>
               <p>Dr. Janez Šušteršič se je v skladu s 112. členom Ustave Republike Slovenije ter prvim
               in drugim odstavkom 230. člena Poslovnika Državnega zbora 9. februarja prestavil
               članicam in članom Odbora za finance in monetarno politiko in odgovarjal na njihova
               vprašanja.</p>
               <p>Kandidat za ministra dr. Janez Šušteršič je članicam in članom odbora v uvodni
               predstaviti podrobneje predstavil ključne poudarke bodočega vodenja Ministrstva za
               finance, ki temelji na gradnji treh vsebinskih prioritet. Prva prioriteta je znižanje
               javne porabe, druga davčna razbremenitev in poenostavitev davčnega sistema in tretja
               predstavlja povrnitev kredibilnosti Slovenije kot potencialnega partnerja za želene
               investitorje.</p>
               <p>Znižanje javne porabe je tako v deležu bruto družbenega proizvoda kot v nominalnem
               obsegu nujno iz več razlogov. Prvi je ta, da se Slovenija ne more bistveno več
               zadolževati, saj bi ob ohranitvi dosedanjih trendov kaj kmalu dosegla nesprejemljivih
               55 % do 60 % dolga v bruto družbenem proizvodu. Moramo si prizadevati, je poudaril
               kandidat, da bo javni dolg ostal pod 50 % bruto družbenega proizvoda s trendom
               postopnega zniževanja. Po drugi strani velja upoštevati, da visoki primanjkljaj in
               javni izdatki, kot so bili evidentni v preteklih letih zlasti na gospodarskem
               področju, niso dali pričakovanih rezultatov, predvsem pa niso uspeli rešiti
               gospodarske krize. Ob tem je poudaril, da bi morebitno dvigovanje davkov le še
               dodatno izčrpalo že tako oslabljeno gospodarstvo.</p>
               <p>Kandidat je za izhod iz krize navedel tudi ustvarjanje potrebnega prostora za davčno
               razbremenitev ne samo na gospodarskem, pač pa tudi na področju zaposlovanja s
               posledičnim nujnim ustvarjanjem delovnih mest, kar naj bi za evropski prostor
               predstavljalo jasen signal, da se slovenska politika na področju javnih financ
               dejansko spreminja. Gre pa tudi za obveznost na osnovi koalicijske pogodbe, ki v
               letošnjem letu predvideva znižanje javne porabe za približno 800 milijonov evrov, je
               poudaril kandidat, kar pa ob nadaljevanju ustaljenega načina nenehnega zadolževanja
               ne bo mogoče doseči. Izmed ustreznih načinov za dosego prej navedenega cilja je bila
               navedena tudi možnost podaljšanja interventnega zakona, vsekakor pa gre za ciljno
               številko, ki jo bo mogoče zastaviti ob neposredni pripravi skorajšnjega nujnega
               rebalansa državnega proračuna.</p>
               <p>Kandidat za ministra je poudaril, da lahko rezultat varčevanja na področju javne
               porabe v določenem pogledu predstavlja nov začetek socialnega partnerstva, kjer bodo
               predvideni načini za ozaveščeno varčevanje vseh udeležencev javnega sektorja.</p>
               <p>Poudaril je, da je prepričljiv pristop k rebalansu proračuna z zgrajeno spremenjeno
               prakso ravnanja z javnim denarjem možen argument za podaljšanje interventnega zakona
               v dogovorih s socialnimi partnerji, ob hkratni odprti možnosti morebitnih
               prilagoditev na tem področju.</p>
               <p>V zvezi s prioriteto, ki se nanaša na davčne spremembe – gre za razbremenitve,
               poenostavitve in uskladitve davčnega sistema s sistemi, ki veljajo na področju
               delovnopravne in socialne zakonodaje. Kandidat za ministra je med davčnimi ukrepi
               navedel razširitev za investicijske olajšave, dvig olajšave za vlaganje v razvoj,
               zniževanje stopnje davka od dohodkov pravnih oseb.</p>
               <p>Kandidat je poudaril, da bomo z zagotovljenim kapitalom tujih investitorjev dosegli
               ustrezno poslovno prestrukturiranje, ki bo imelo pozitiven vpliv na ostala podjetja v
               smeri nove poti razvoja, novih delovnih mest in v končni konsekvenci na večjo
               gospodarsko rast.</p>
               <p>V nadaljevanju predstavitve so članice in člani odbora kandidatu za ministra
               postavili vprašanja, v katerih je bila zlasti izpostavljena problematika načina
               zapisa fiskalnega pravila, razmerja med načrtovanim precejšnjim zniževanjem javnih
               izdatkov in socialno državo, predvidenih učinkov davčnih razbremenitev, upravljanja
               državnega premoženja, usklajevanja delovanja Ministrstva za finance z ostalimi
               ministrstvi, organizacije Ministrstva za finance<gap n="..."/> <stage>/ znak za konec razprave/</stage><gap n="..."/>
               davka na finančne transakcije v Evropski uniji.</p>
               <p>Po končani predstavitvi predlaganega kandidata je odbor s 15 glasovi za in nič proti
               sprejel mnenje, da je predstavitev dr. Janeza Šuštaršiča kot kandidata ministra za
               finance ustrezna.</p>
            </sp>
            <sp xml:id="SDZ6-Izredna-07-2012-02-10.sp51">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa za podano poročilo.</p>
               <p>Poročilo Odbora za izobraževanje, znanost, kulturo, šport in mladino bo predstavil
               predsednik mag. Branko Grims.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp52">

               <speaker>MAG. BRANKO GRIMS (PS SDS):</speaker>

               <p>Spoštovani predsednik Vlade, cenjeni poslanke in poslanci, vsem zbranim prav lep
               pozdrav v imenu Odbora za izobraževanje, znanost, kulturo, šport in mladino!</p>
               <p>Dr. Žiga Turk se je kot kandidat za ministra predstavil pristojnemu odboru dne 7. 2.
               2012 in v svoji uvodni predstavitvi glede področja kulture poudaril, da se bo
               zavzemal za priznanje njenega posebnega družbenega statusa, za odprtost, za podporo
               slovenskemu jeziku in ustvarjalnosti ter za vlaganje v kulturno dediščino in
               povezovanje na muzejskem področju.</p>
               <p>Pri izobraževanju je poudaril, da mora biti družba odprta, da bo treba več poudarka
               dati slovenski zgodovini in vrednotam, na področju znanosti in visokega šolstva pa se
               je zavzel za ustanovitev slovenske tehnološke univerze, za spremembo financiranja
               visokega šolstva in za večjo neodvisnost Nacionalne agencije za kakovost v visokem
               šolstvu.</p>
               <p>Na vprašanja je kandidat kasneje odgovoril, da je prva naloga šolstva, da je
               ideološko neobremenjeno in da obenem gradi na vrednotah, vzgoja za vrednote mora
               postati ena od osrednjih nalog celotnega šolstva. Pri varčevanju pa je poudaril, da
               bi bilo treba več odgovornosti in več pravic, več pristojnosti torej, prepustiti
               direktorjem, rektorjem in ostalim vodilnim delavcem na področju izobraževanja, ki
               neposredno odločajo o teh stvareh.</p>
               <p>Glede vprašanja v zvezi s političnimi čistkami na javnem zavodu RTV Slovenija – kjer,
               kot veste, se očitno nezakonito posega v MMC, v enega najboljših spletnih portalov v
               Sloveniji –, je kandidat za ministra poudaril, da je treba zagotoviti s strani države
               pogoje, zakonodajo in okolje poslovnih priložnosti, da so mediji dejansko svobodni in
               med seboj tekmujejo. Pri tem se je posebej zavzel za uresničitev zaveze iz
               koalicijske pogodbe, da država ne bo posegala v svobodo dela novinarjev in medijev;
               nasprotno – postaviti mora okvir, da je ta svoboda čim bolj in v največji možni meri
               uresničena.</p>
               <p>Glede sporazuma Acta je povedal, da ni zagovornik tega sporazuma in da ne bo podprl
               zakonodaje, ki bi kakor koli omogočala prisluškovanje prometu na internetu, ob tem pa
               tudi opozoril, da so nekateri očitki temu sporazumu neutemeljeni.</p>
               <p>Glede financiranja univerzijade je pojasnil, da bo v prihodnje storil vse, da ne bo
               prizadet ugled države, ki se je k določenim aktivnostim zavezala, vendar da bo
               dejansko upošteval kot minister tudi trenutno finančno situacijo, ki vlada v
               Sloveniji, in enako bo veljalo tudi za organizacijo evropskega prvenstva v košarki
               leta 2013.</p>
               <p>Napovedal je, da bo ministrstvo podpiralo domače leposlovje in znanstveno literaturo
               ter se zavzemalo za to, da bo več slovenskih knjig dostopnih v obliki elektronske
               knjige, katere naraščajoči pomen je posebej poudaril in obenem, da se bo s tem
               povečal tudi odkup avtorskih pravic, ki jih je treba dosledno spoštovati.</p>
               <p>Poudaril je, da se bo v prihodnosti zavzel in izpeljal modernizacijo javnega sektorja
               v kulturi, kar pomeni intenzivnejše sodelovanje z različnimi organizacijami, kot so
               Asociacija in druge. Modernizirati pa bo po njegovem mnenju treba tudi javni zavod
               RTV Slovenija, da bi se tudi na ta način izognili nadaljnjemu dviganju naročnine.</p>
               <p>V zvezi z izobraževanjem je na koncu poudaril, da so učitelji ključni pri tem, da
               šole dobro delujejo, in se zato zavzel, da mora učiteljski poklic postati bolj
               cenjen.</p>
               <p>Na področju visokega šolstva, kot rečeno, se bo zavzel za ustanovitev slovenske
               tehnološke univerze, saj visokošolski prostor po njegovem mnenju potrebuje več
               konkurence. Pri financiranju tega področja pa se bo zavzel za regresivno financiranje
               in za nagrajevanje kakovosti, kar naj bi postala stalnica pri delovanju tega
               ministra. Srečno.</p>
            </sp>
            <sp xml:id="SDZ6-Izredna-07-2012-02-10.sp53">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Poročilo Odbora za delo, družino, socialne zadeve in invalide bo predstavila
               preslednica gospa Alenka Jeraj, prosim.</p>
            </sp>
            <sp xml:id="SDZ6-Izredna-07-2012-02-10.sp54">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Pred Odborom za delo, družino, socialne zadeve in invalide se je dne 9. 2. predstavil
               kandidat za ministra za delo, družino in socialne zadeve mag. Andrej Vizjak.</p>
               <p>V uvodni predstavitvi je kandidat najprej podal splošno oceno stanja v Republiki
               Sloveniji. Na vseh področjih beležimo drastični padec gospodarske aktivnosti in
               posledično temu delovnih mest. Približno 50 tisoč državljank in državljanov je manj
               zaposlenih, kar ima za posledico večji pritisk na socialne transferje in transferje
               iz zavarovanja za primer brezposelnosti.</p>
               <p>V nadaljevanju je predstavil svoje stališče za delo, omenil, da je zelo pomembno
               načelo socialnega dialoga in medgeneracijskega dogovora, zato bo ena izmed
               kratkoročnih nalog bodoče vlade doseganje novega socialnega sporazuma z
               medgeneracijskim dogovorom, bremena pa bodo morala v prihodnosti biti sorazmerno
               porazdeljena med generacijami. Čim prej je treba doseči sporazum s socialnimi
               partnerji na ključnih vsebinskih področjih.</p>
               <p>Izpostavil je potem posebej tudi trg dela. Brezposelnost se je v zadnjem obdobju
               povečala z 69 tisoč na sedaj registriranih 116 tisoč oseb, kar bo treba sanirati –
               strateške cilje –, do leta 2015 pa povečati zaposlenost na 75 % starostne skupine 20
               do 40 let in znižati raven brezposelnosti na raven, ki je bila leta 2008. V dogovoru
               s socialnimi partnerji je treba znižati število in obseg pasivnih oblik pomoči
               brezposelnim na račun povečanja aktivnih politik zaposlovanja in čimprejšnjega
               vključevanja brezposelnih v delu. Ocenjuje, da je javna dela treba organizirati tudi
               v zasebnem sektorju. Njegov cilj je, da bi brezposelna oseba bila na zavodu za
               zaposlovanje manj kot dva meseca, da se čim prej vključi v delovno okolje, tudi v
               javna dela na številnih področjih. Pomembno pri tem je, da brezposelni v temu času
               pridobi novo poklicno kvalifikacijo in se nato v okviru tega prezaposli ali
               samozaposli.</p>
               <p>Poudaril je ustanovitev sklada za odpravnine, krepitev ukrepov aktivne politike
               zaposlovanja, zlasti za mlade in starejše. Prioritetni cilj je vključevanje mladih v
               delo, posebna skrb pa bo namenjena starejšim, da se jim, če ostanejo brezposelni,
               omogoči nadaljnja aktivnost. Pri tem je kandidat posebej izpostavil povezovanje
               generacij z mentorskimi shemami in s podobnimi povezavami med tistimi, ki vstopajo v
               zaposlitev, in tistimi, ki so pred upokojitvijo.</p>
               <p>Zavzemal se bo za razvoj regijskih štipendijskih shem. Poudaril je tudi, da je
               potrebna prenova Zavoda Republike Slovenije za zaposlovanje, zato da bi zagotovili
               hitrejšo odzivnost na razmere na trgu dela, racionalizirali postopke pri vključevanju
               brezposelnih v zaposlitev. Zavod bo treba razbremeniti določenih nalog in del, ki jih
               že delajo druge institucije, še posebej v povezavi z izobraževanjem in
               štipendijami.</p>
               <p>Pri programu aktivne politike zaposlovanja bo treba zmanjšati razdrobljenost
               programov in se posvetiti predvsem učinkovitim programom. Učinek pomeni kakovostno
               zaposlitev, ki traja nedoločen čas in kjer zaposlen prejema pošteno plačilo za
               pošteno delo. Učinkoviteje bo treba nadzorovati trg dela, največja anomalija je
               zaposlovanje in delo na črno, neplačevanje dela in prispevkov ter izkoriščanje, torej
               kršenje načel varnega in zdravega dela.</p>
               <p>Togost delovnopravne zakonodaje je prav tako velik problem, zato je že vlada
               iztekajočega mandata pripravila novelo zakona, ki jo bodo na ministrstvu proučili in
               s socialnim dialogom poiskali skupne rešitve.</p>
               <p>Na področju pokojnin je poudaril informativni osebni izračun, ki naj bi spodbujal
               vključevanje v pokojninsko zavarovanje, dajal tudi informacijo o tem, kaj lahko
               pričakujemo na starost, in na ta način krepil povezavo med vplačanimi prispevki in
               dejansko pokojnino, ki jo bomo po zaključeni delovni dobi lahko prejemali.</p>
               <p>Novi zakon o pravicah iz javnih sredstev je preglednejši, pravičnejši, preprečuje
               zlorabe, bolj upoštevane premoženje posameznika pri pridobivanju pravic, uvaja enotne
               vstopne točke, vendar pa zaradi kompleksnosti še ni zaživel, zato bo treba pogledati,
               kaj se s sistemom dogaja, in šele nato vanj posegati.</p>
               <p>Na področju sociale oziroma institucionalnega varstva je kandidat poudaril, da je
               preveč poudarka na krepitvi institucionalnega varstva, manj pa so razvite druge
               oblike.</p>
               <p>Večina razpravljavk in razpravljavcev je pohvalilo odlično predstavitev kandidata.
               Izrazili so tudi pričakovanje za čim boljše sodelovanje.</p>
               <p>Po končani predstavitvi predlaganega kandidata je odbor z večino glasov, 9 za in 2
               proti, sprejel mnenje, da je predstavitev mag. Andreja Vizjaka kot kandidata za
               ministra za delo, družino in socialne zadeve ustrezna.</p>
            </sp>
            <sp xml:id="SDZ6-Izredna-07-2012-02-10.sp55">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Še zadnje poročilo je poročilo Odbora za gospodarstvo, ki ga bo predstavil predsednik
               gospod Matjaž Han.</p>
            </sp>
            <sp xml:id="SDZ6-Izredna-07-2012-02-10.sp56">

               <speaker>MATJAŽ HAN (PS SD):</speaker>

               <p>Hvala lepa, spoštovani podpredsednik. Kolegice in kolegi!</p>
               <p>Bom skušal biti čim krajši, ker ste obsežno poročilo prejeli na klopi.</p>
               <p>Predsednik Vlade je 4. 2. 2012 predsedniku Državnega zbora posredoval listo kandidatk
               in kandidatov za ministrice in ministre vlade, za kandidata za ministra za
               gospodarski razvoj in tehnologijo pa je predlagal gospoda mag. Radovana Žerjava, ki
               se je dne 7. februarja 2012 predstavil članicam in članom Odbora za gospodarstvo in
               odgovarjal na njihova vprašanja.</p>
               <p>Predlagani kandidat za ministra je v uvodni predstavitvi orisal svojo dosedanjo
               poklicno in dolgoletno politično pot. V nadaljevanju pa je predstavil svoje poglede
               in usmeritve na nadaljnji gospodarski razvoj v pogojih poglobljene gospodarske in
               finančne krize ter slabih obetov za gospodarsko rast v naslednjem letu tako pri nas
               kot na celotnem evrskem območju. Poudaril je, da bo mogoče perspektive razvoja
               Slovenije, ki jih nakazuje koalicijska pogodba, doseči le z zaustavitvijo in
               vzpostavitvijo konkurenčnega poslovnega okolja za gospodarske subjekte. Tega je
               mogoče zagotoviti s finančno in administrativno razbremenitvijo slovenskega
               gospodarstva. Razbremenitvi sta povezani s sprejetjem vrste ukrepov, kot so sprememba
               dohodninske lestvice, uvedba socialne kapice, povečanje davčnih olajšav na eni strani
               ter spremembe na področju umeščanja objektov v prostor na drugi strani.</p>
               <p>Menil je, da so ukrepi za konkurenčnejše poslovno okolje povezani predvsem z
               odpravljanjem kreditnega krča, z večjo podporo malim in mikro podjetjem, tujimi
               investicijami, s podporo SID banke, spodbujanjem kreativnosti, inovativnosti in
               lastnih blagovnih znamk, z večjo povezavo gospodarstva in znanosti ter spodbujanjem
               hitrejšega razvoja turizma. Večjo odgovornost za hitrejše prodiranje slovenskih
               podjetij na tuje trge in pridobivanje tujih investitorjev bodo morale po njegovem
               mnenju prevzeti tudi naša diplomatska in konzularna predstavništva. Odpravili naj bi
               zastoj pri črpanju evropskih kohezijskih sredstev in približno 3,5 milijarde evrov še
               razpoložljivih sredstev v naslednjih letih usmerili predvsem v izgradnjo strateških
               inovativnih projektov.</p>
               <p>V nadaljevanju so članice in člani odbora kandidatu za ministra postavili vprašanja,
               v katerih so izpostavili zlasti problematiko nujnih ukrepov za zagon slovenskega
               gospodarstva, odpravo kreditnega krča in z njim povezano sanacijo bank, zagotavljanje
               ustreznih pogojev za pridobivanje tujih investitorjev v slovenski gospodarski
               prostor, prodajo oziroma možnost dokapitaliziranja posameznih podjetij ter ohranjanje
               uveljavljenih blagovnih znamk, kot so Mercator, Pivovarna Laško, Gradbeno podjetje
               Primorje, Gorenje in druge. Posebno pozornost so namenili tudi zmanjševanju razvojnih
               razlik med posameznimi regijami in možnosti zadolževanja lokalnih skupnosti za
               infrastrukturne projekte.</p>
               <p>Predlagani kandidat za ministra je v odgovorih na postavljena vprašanja članice in
               člane odbora še bolj podrobno in konkretno seznanil s svojimi stališči, pogledi,
               mnenji ter predvidenimi ukrepi.</p>
               <p>Po končani razpravi o predlaganem kandidatu je odbor z 12 glasovi za in 1 glasom
               proti sprejel mnenje, da je bila predstavitev mag. Radovana Žerjava kot kandidata za
               ministra za gospodarski razvoj in tehnologijo ustrezna. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp57">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Stališče Poslanske skupine
               Slovenske ljudske stranke bo predstavil gospod Mihael Prevc.</p>
            </sp>
            <sp xml:id="SDZ6-Izredna-07-2012-02-10.sp58">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod podpredsednik. Spoštovani predsednik Vlade, spoštovana
               kandidatka in kandidati za ministre, spoštovane kolegice in kolegi!</p>
               <p>Potem ko so se že pred dobrim letom dni začele kazati prve razpoke vladajoče
               koalicije in ko je 5. junija lani na referendumu padel celoten paket vladnih zakonov,
               je bilo jasno, da je zgodba te vlade zaključena. Osem mesecev je minilo od tedaj.
               Osem mesecev smo, žal, izgubljali dragocen čas, namesto da bi delali na osnovi
               stabilizacij javnih financ, da bi delali na protikriznih ukrepih, da bi nudili
               operativni servis državljanom, gospodarstvu na najvišji ravni v času, ko ga morda
               najbolj potrebujejo.</p>
               <p>Danes je dan, ko izbiramo novo ministrsko ekipo, tako, ki bo že danes pridobila prav
               vsa pooblastila in ki bo imela na volitvah pridobljeno legitimnost. Tako ekipo, ki
               lahko že jutri začne z delom in da naredimo tisto, kar smo si konec koncev vsi
               želeli, vključno s širšo slovensko javnostjo – postavljamo operativno ekipo za izhod
               iz krize.</p>
               <p>V Slovenski ljudski stranki smo zelo zadovoljni s tem, kar smo imeli priložnost
               slišati na pristojnih odborih ob zaslišanjih ministrskih kandidatov. Predstavitve so
               bile strukturirane, jasno usmerjene, največkrat tudi zelo realne, brez leporečenja.
               Prav vsi kandidati se še kako dobro zavedajo, kakšno odgovornost so prevzeli. V
               večini primerov je celo opozicija priznala, da gre za dobre poznavalce področij, da
               gre za ljudi, ki nosijo vse kompetence za vodenje svojih resorjev.</p>
               <p>Na tem mestu bi se mogoče dotaknil tudi kritik o politični vladi in pomanjkanju
               strokovnosti. Ne samo da so zaslišanja dokazala ravno nasprotno, še več; v Slovenski
               ljudski stranki mislimo, da bodo prav te politične izkušnje v bližnji prihodnosti
               ključne za uspešno uveljavitev reform, ki nas čakajo. Slovenija je namreč na
               prelomnici, prihajajoči mandat bo verjetno najtežji v naši kratki samostojni
               zgodovini. Samo strokovna podlaga in pripravljanje zakonodaje ne bo dovolj. Potrebn
               bo: veliko komunikacije, številna usklajevanja, iskanja kompromisov, pojasnjevanja,
               medijska izpostavljanja, skratka tudi veliko tega, kar imenujemo politika.</p>
               <p>Zakaj v Slovenski ljudski stranki ocenjujemo, da je ta vladna ekipa posebna? Ker je
               to vlada peterice samostojnih, enakovrednih političnih strank, ki so sposobne
               pogovora in tudi končnega dogovora. Gre za stranke, sicer z različnimi stališči, a ki
               se hkrati zavedajo, da je samo od njihove zmožnosti doseganja dogovora odvisno, ali
               se bo določen premik zgodil ali ne. To se je pokazala tudi na konstruktivni seji
               Državnega zbora kot tudi v tem kratkem času po njej, ko so potekali izredno
               intenzivni pogovori, da bi se do največje meri pospešili vsi postopki za dosego
               končnega cilja – postavitev polno operativne Vlade Republike Slovenije.</p>
               <p>Ta ministrski zbor bo po skupnem dogovoru vseh strank poskušal narediti vse, da se bo
               ukrepalo hitro, vendar ob popolnem sodelovanju prav vseh segmentov naše družbe.
               Rešitev vidimo samo skozi temeljite pogovore in soočanja konkretnih argumentov ob
               jasni volji in zavedanju vseh sodelujočih, da brez sprememb pač ne bo sprememb. Če
               poenostavim; za pogajalske mize se bo sedlo tolikokrat, kot bo potrebno za dosego
               najboljše končne rešitve.</p>
               <p>Če se še dotaknem vsebine dela bodoče vlade. Skupna značilnost razvojnih, prednostnih
               nalog koalicijske pogodbe je tudi zavedanje, da bo vsak ministrski resor moral
               delovati z manj sredstvi kot do sedaj. Varčevanje je tista beseda, ki se je po tihem
               vsi bojimo, a se je hkrati zavedamo, da jo bomo morali vključiti v vse pore naše
               družbe. Temeljna naloga Vlade bo, da socialno šibki ta del občutijo čim manj. Mnogi v
               Sloveniji svarijo pred varčevanjem, češ da to zavira potrošnjo, poglablja krizo.
               Upam, da med njimi ni tistih, ki so v samo nekaj letih uspeli podvojiti državni
               dolg.</p>
               <p>Slovenija je v zelo specifični situaciji. Namreč, ne spadamo v kategorijo držav z
               dolgoletno demokratično tradicijo, ki so dolga leta prikazovale visoke proračunske
               presežke, ustvarjale finančne rezerve, ki se danes odražajo v finančnih injekcijah
               svojim gospodarstvom. Slovensko gospodarstvo je namreč dobro desetletje usmerjalo vse
               svoje moči in resurse v tranzicijsko transformacijo. Tudi zato ob mnogih, verjetno
               napačnih odločitvah v preteklosti, smo danes gospodarstvo, ki letno pridela eno
               milijardo in 700 milijonov manj, kot na koncu potroši naša država.</p>
               <p>Spoštovane kolegice in kolegi, spoštovana slovenska javnost, danes smo na prelomnici,
               da po dvajsetih letih neodločnosti naredimo oster rez – ne pri dnu, ne pri ljudeh, ki
               so se znašli v nezavidljivih situacijah in se soočili z revščino, oster rez je
               potreben pri ukinjanju vseh tistih privilegijev, ki so si jih skozi leta priborile
               posamezne neformalne interesne skupine.</p>
               <p>Nova vlada se tega ne sme prestrašiti. Nova vlada bo pri svojih reformnih potezah
               imela zaupanje državljank in državljanov samo v primeru, če bo dajala občutek, da
               ustvarja pravično družbo, kjer ni izbrancev in privilegirancev, kjer pravila in
               zakoni veljajo za vse.</p>
               <p>Zato je po osmih mesecih dovolj velikih besed. V Poslanski skupini Slovenske ljudske
               stranke verjamemo tem dobrim namenom, zato bomo danes z veseljem podprli ta
               ministrski zbor in mu dali mandat, da nemudoma začne z delom. Srečno.</p>
            </sp>
            <sp xml:id="SDZ6-Izredna-07-2012-02-10.sp59">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Matej Tonin bo predstavil stališče Poslanske skupine Nove Slovenije.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp60">

               <speaker>MAG. MATEJ TONIN (PS NSi):</speaker>

               <p> Drage kolegice, dragi kolegi!</p>
               <p>Pred nami je najmanjša vladna ekipa doslej; pred nami je, drznil si bom reči, najbolj
               izkušena vladna ekipa, ki jo v tem trenutku Slovenija premore.</p>
               <p>Minister je politična funkcija, s tem se boste najbrž strinjali vsi, in njegova
               temeljna naloga je, da učinkovito in dobro vodi resor. V preteklosti se je marsikdaj
               ustvarjal vtis, da mora biti minister najboljši strokovnjak s področja, ki ga pokriva
               posamezno ministrstvo. Posledica tega pa je bila, da so se ti ministri, profesorji
               vse prevečkrat spuščali v posamezne strokovne odločitve in pozabljali na učinkovito
               in dobro vodenje ministrstva. In kaj se je dogajalo? Videli so drevesa, niso pa
               videli gozda. In ker se je to dogodilo, je največkrat ministrstvo vodilo ministra in
               ne minister ministrstva.</p>
               <p>Nekateri ste v tem obdobju, ko so bili hearingi, prehitro obsojali posamezne
               kandidate, preden so sploh lahko pokazali, kaj zmorejo in kaj znajo. Omenil bom
               prekaljenega in izkušenega večkratnega ministra, političnega mačka, če se malo
               pohecam, Karla Erjavca. Ne bi ga kar tako odpisal, mislim, da se je že večkrat
               izkazal kot velik diplomat in da bi lahko na tem mestu še marsikaj dobrega
               naredil.</p>
               <p>Samo za primer, ker je v Sloveniji problem, če ministrske funkcije zasedajo politiki
               in nekaj primerov s severa. Če grem najprej k nemškemu primeru. Angela Merkel je bila
               najprej ministrica za mlade in ženske, potem ministrica za okolje in šele potem
               kanclerka. Mogoče je to prehud primer za Slovenijo, pa poglejmo enega klasičnega
               nemškega parlamentarca Wolfganga Schäubla: bil je minister za posebne naloge, bil je
               minister za notranje zadeve in minister za finance. V redu, če nemški premier niso v
               redu, pojdimo potem še na avstrijske: Wolfgang Schüssel – minister za ekonomske
               zadeve, minister za zunanje zadeve in šele potem kancler; Jozef Pröll, na primer –
               minister za kmetijstvo, minister za finance. Mogoče vam niso všeč avstrijski in
               nemški premieri, čeprav se večkrat radi z njimi primerjamo, pa bom nekoliko bolj
               eksotičnega. Pa poglejmo britanski primer: Winston Churchill je bil minister za
               trgovino, bil je notranji minister, minister vojne mornarice, minister za oborožitev,
               finančni in gospodarski minister in predsednik vlade. Ta je imel, recimo temu, bogato
               politično kariero, pa mu ni nihče oporekal, da je politik tudi minister.</p>
               <p>Pred letom 2004 smo velikokrat poslušali zgodbe, kako ta naša prelepa Slovenija zmore
               samo eno vladno ekipo, za drugo vladno ekipo imamo premalo strokovnjakov. Celo več,
               govorilo se je, da ima vladno ekipo usposobljena samo ena stran, druga pa je nima.
               Ampak mislim, da je bilo leto 2004 tisti končni dokaz, ko se je dokazalo, da ima
               Slovenija več vladnih ekip in da je zdravo in pametno, da se te vladne ekipe tudi med
               seboj izmenjajo na oblasti.</p>
               <p>Odgovornost za vodenje države v tem letu prevzema podobna koalicija, kot jo je
               prevzela leta 2004. Mene oziroma nas v Novi Sloveniji to navdaja z optimizmom, ker
               takrat je bilo narejenega veliko dobrega, številni koraki so bili narejeni
               naprej.</p>
               <p>Seveda ni treba poudarjati, da imajo kandidati našo podporo, naj pa opoziciji
               izrečem, kljub neprimernim opazkam, zahvalo, ker se je na odborih vendar pokazalo, da
               je opozicija svojo konstruktivnost izpričala tudi s tem, da je podprla kandidate.
               Izrekam vam našo pohvalo. Seveda pričakujem, da boste to svojo konstruktivnost
               nadaljevali tudi danes, ker si potem težko predstavljam besede gospoda Zorana
               Jankovića, ki je večkrat rekel, da ne smemo enega govoriti, drugo pa delati.</p>
               <p>Če zaključim, samo to: pričakujem, če ste podprli ministra in ministre na odborih,
               potem bi bil velik znak konstruktivnosti, da to storite tudi danes. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp61">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Dr. László Göncz bo predstavil stališče Poslanske skupine italijanske in madžarske
               narodne skupnosti.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp62">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, gospod podpredsednik. Spoštovane kolegice in kolegi!</p>
               <p>Z današnjim dnem se začenja obdobje, ki je bilo objektivno pričakovano že vsaj pred
               osmimi meseci, torej najmanj od takrat, ko so zaradi vsem znanih okoliščin propadle
               nekatere pomembne zakonske rešitve danes odhajajoče vlade. Ali so bile tovrstne
               politične spremembe potrebne, ali so pretekli meseci bili zamujeni čas ter ali se v
               naši družbi prepočasi prihaja do konkretnih rešitev, vključno s formiranjem nove
               vlade, so vprašanja, na katere bi v naši izrazito politično pluralno obarvani družbi
               težko oblikovali enoznačne odgovore. Zato je v tem trenutku najbolj pomembno, da smo
               tik pred potrjevanjem nove, po vrsti 10. vlade v samostojni Republiki Sloveniji.</p>
               <p>Vsi, verjetno pa prav posebej nova vladna ekipa, se zavedamo zahtevnosti današnjega
               časa in tudi tega simbolnega trenutka, torej danes. Pričakovanja so več kot velika,
               morda do določene mere tudi vprašljivo realna, vendar kljub temu upamo, da bo nova
               vlada zmogla breme in bo uspešna.</p>
               <p>Na predstavitvah ministrskih kandidatov smo lahko dobili vtis, da gre za prave ljudi,
               ki razpolagajo z dobrimi in večinoma realnimi idejami, ter da je njihova
               pripravljenost za spreminjanje in ustvarjanje dodane vrednosti v naši družbi
               nedvoumna. Pri kandidatih, navkljub nekaterim subjektivnim parcialnim očitkom, smo
               lahko zasledili dovoljšno mero strokovne podkovanosti za opravljanje pomembne
               ministrske funkcije. Se pa verjetno vsi skupaj zavedamo, da v danih, izredno težkih
               okoliščinah zgolj to ne bo dovolj. Simbolno rečeno: celotna družba mora biti
               pripravljena na korenite spremembe. Pri tem je pomembno poudariti, da je oziroma bo
               najvažnejša objektivna odgovornost prav na izvršni veji oblasti.</p>
               <p>Na terenu dobivamo občutek, da se večina državljanov točno zaveda situacije, v kateri
               smo, in so vsi, ki objektivno presojajo sedanjo situacijo, tudi po svojih močeh
               pripravljeni zagristi v kislo jabolko v pričakovanju, da se bodo zadeve dejansko
               začele spreminjati na bolje. Dejstvo je, da nova oblast, predvsem pa nova vlada
               preprosto nima manevrskega prostora za napake, kar pomeni, da bo morala pristopiti k
               vodenju države odločno, precizno, spoštljivo do problemov in državljanov, predvsem pa
               pravično in učinkovito.</p>
               <p>Ob tej priložnosti bom izpostavil zgolj kriterij pravičnosti. Vlada in tudi mi vsi
               skupaj, ki smo soodgovorni za sedanjost in prihodnost države, moramo pošteno oceniti
               in presoditi, kje so možnosti in rezerve za začetek sanacije nastalega stanja.</p>
               <p>Žal danes v naši družbi obstajajo skupine ljudi, ki so brez svoje krivde v taki
               socialni situaciji, kjer zategovanje pasu ne more priti v poštev. Ta pas se je
               namreč, žal, že zdavnaj pretrgal. Zato je treba z vidika zmanjšanja proračunskega
               primanjkljaja privarčevati tam, kjer za to še obstajajo možnosti oziroma kjer so
               objektivno možni zamiki na področju dejavnosti in programov.</p>
               <p>Ocenjujemo, da so usmeritve nove vlade v zvezi s tem vsaj za začetek pravilno
               naravnane – z vidika zaupanja ljudi v pravno državo, ker brez tega bodo, žal, vsa
               prizadevanja neuspešna, bo potrebna izjemna učinkovitost na področju dejavnosti
               sodstva. Na tem področju je v zadnjih letih že prihajalo do določenega kvalitativnega
               premika, s čimer bo treba še bolj uspešno in intenzivno nadaljevati.</p>
               <p>V okviru naše poslanske skupine bova podprla predlagano vladno ekipo premiera Janeza
               Janše. Kot je bilo že večkrat poudarjeno, pa kljub temu, glede na določene
               komentarje, da še vedno do določene mere situacija ni razjasnjena, moram poudariti,
               da sta najino odločitev pogojevala predvsem dva važna dejavnika. Najino stališče, ki
               je v celoti uživalo podporo vseh in prav vseh organizacij madžarske in italijanske
               narodne skupnosti, je bilo, da poslanca avtohtonih narodnih skupnosti lahko
               prispevata svoj glas pri potrditvi mandatarja in nato tudi vlade, če sta izpolnjena
               dva osnovna pogoja. Prvič, potencialni mandatar oziroma njegova vlada mora upoštevati
               predloge in pričakovanja, ki se nanašajo na obstoj in razvoj avtohtoni narodni
               skupnosti. In drugič, da se sestavi stabilna vladna koalicija med strankami, ki so
               pripravljene sodelovati in sprejemati odgovornosti tako, da do odločitve lahko pride
               tudi brez glasov poslancev avtohtonih narodnih skupnosti. To ne pomeni, da sta
               poslanca narodnih skupnosti drugačna ali manj pomembna kot drugi poslanci, ker temu
               ni tako, temveč zgolj to, da je njuno poslanstvo na osnovi ustavnih načel pri
               določenih vprašanjih oziroma odločitvah in glede načina izvolitve specifična.</p>
               <p>Še enkrat poudarjam, da bi bilo politično in moralno nesprejemljivo, da o strankarski
               barvi vladne koalicije odločata poslanca narodnih skupnosti, ki nista izvoljena na
               strankarski osnovi niti sta člana koalicije ali opozicije. Oba pogoja sta v primeru
               imenovanja nove vlade izpolnjena, zato jo bova danes z zadovoljstvom podprla.</p>
               <p>Proti koncu stališča naj poudarim, da je na področju problematike narodnih skupnosti
               kljub nedvoumno pozitivni naravnanosti Republike Slovenije do tega vprašanja treba še
               veliko postoriti, ker upadanje števila pripadnikov naših skupnosti je, žal, še zmeraj
               preveč intenzivno. Vzrokov je za to veliko, med najpomembnejše vsekakor sodijo
               pomanjkljivosti pri izvajanju sicer s pravnoformalnega vidika primerne zakonodaje,
               težava pa so tudi v marsikaj pomanjkljivo prijaznem okolju do tega občutljivega
               vprašanja.</p>
               <p>Zato je pomembno, da se je potencialna nova vlada zavezala za sistemsko nadgradnjo
               manjšinske zakonodaje v ospredju s splošnim zakonom o avtohtoni narodni skupnosti za
               ustvarjanje boljših gospodarskih pogojev na narodnostno mešanih območij ter za
               ustvarjanje miljeja, ki na osnovi vzajemnega spoštovanja in sprejemanja drugačnosti
               želi prispevati k uspešnejšemu ohranjanju in razvoju narodnih skupnosti. Upamo, da
               bomo pri tem skupaj uspešni.</p>
               <p>Čisto na koncu, če mi dovolite odziv na neodvisno mednarodno poročilo o predčasnih
               volitvah, predvsem tudi zato, ker se je do tega v svojem uvodnem nagovoru opredelil
               tudi predsednik Vlade.</p>
               <p>V omenjenem poročilu se zanika tudi dvojna volilna pravica pripadnikov narodnih
               skupnosti, kar v nasprotju z ostalimi, verjetno utemeljenimi pripombami, po našem
               prepričanju ni utemeljeno, ker je to sprejeto v okviru rešitev na področju
               kolektivnih pravic madžarske in italijanske skupnosti, ki temelji med drugimi na
               mednarodni obveznosti in pozitivni diskriminacijami. Ta pravica je specifična možnost
               participacije omenjenih skupnosti, ki nikomur drugemu ničesar ne jemljejo. Z vidika
               osnovnih načel Evropske zveze in Sveta Evrope pa tudi pomeni že zagotovljeno pravico,
               zaradi katere je bila Slovenija zmeraj omenjena kot vzorna država na področju
               spoštovanja človekovih in narodnostnih pravic. Zato bi spreminjanje le-te pomenilo
               zmanjševanje oziroma omejevanje že zagotovljene zakonske ravni, kar verjetno ni
               interes Evropske skupnosti niti kogar koli v Sloveniji, prepričan sem, da še najmanj
               nove slovenske vlade.</p>
               <p>Novi vladi želim veliko uspehov, vztrajnosti in predvsem, glede na dejanske
               okoliščine, veliko prijaznega okolja za izvajanje načrtovalnih nalog. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp63">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Zoran Janković bo predstavil stališče Poslanske skupine Pozitivna
               Slovenija.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp64">

               <speaker>ZORAN JANKOVIĆ (PS PS):</speaker>

               <p>Spoštovane kolegice in kolegi, dober dan. Vidim, da nas je nekaj malo v dvorani, žal
               mi je, da tudi ni predsednika Vlade, da bi to poslušal.</p>
               <p>V tej dvorani nas je več kot 60 % novih obrazov, ki se prvič soočamo s hramom
               demokracije, z današnjo izvolitvijo vlade se bo ta procent še povečal in sam tudi
               pričakujem – brez zamere do starejših kolegov, ki tukaj sedijo že več mandatov –, da
               bodo tudi nekaj novega prinesli.</p>
               <p>Tako je naša skupna odločitev, danes pred to sejo, da ne bomo sodelovali v razpravah
               danes, kajti to nalogo so opravili že odbori. Po mojem mnenju so to nalogo opravili
               izvrstno, zelo dobro, kajti videlo se je, da so posamezni kandidati dobili maksimalno
               število glasov, se pravi, soglasje za svojo kandidaturo, ki ga dokazujejo s svojim
               strokovnim programom in pa tudi s tem, da so s svojim dosedanjim delom izkazali
               zaupanje, da to znajo uresničiti. Videlo se je tudi, da se glasuje po stroki, kaj kdo
               misli, kaj kdo čuti ob teh predstavitvah, da so bila vprašanja različna, ampak na
               koncu so vsi kandidati dobili soglasje.</p>
               <p>Zato menim, da je čas, da tudi državljanom in državljankam pokažemo, da smo lahko
               drugačni, da ni danes čas, v teh težkih časih, ko koristimo te minute za nastop na
               televizijah in prenos v naše domove tako, da pljuvamo, blatimo posamezne kandidate.
               Mi se tega ne bomo posluževali in bomo vsem kandidatom in kandidatkam zaželeli dobro
               delo. Torej, razprave z naše strani ne bo, to je bila naša odločitev.</p>
               <p>Glede tega, ali bomo glasovali proti vladi –osebno ne bom glasoval proti vladi, tudi
               poslanke in poslanci Pozitivne Slovenije se bodo pri tem vzdržali in ne bodo
               glasovali proti vladi.</p>
               <p>Sam dojemam to kot mandatarsko funkcijo in predsednik Vlade ima pravico, da si izbere
               svoje sodelavce, sodelavke, ki jim zaupa in ki bodo skupaj delali v dobro te države.
               Če tega ne bo, bo prevzel tudi odgovornost. Potem ko si je zbral svojo ekipo, ko je
               dobil legalno pravico, da sestavi vlado – danes o legitimnosti ne bom govoril, glede
               na volitve, da ne bo kdo mislil, da sem užaljen –, se mi zdi, da je treba povedati,
               da vlada, ki danes nastopa s svojim programom, naj kar začne delati takoj danes.</p>
               <p>Danes je predsednik Vlade in tudi predhodniki so v razpravi omenjali, da to praktično
               ista koalicija, ki je bila že v letih 2004–2008, v letih debelih krav, v letih
               gospodarske evforije, in so hvalili dobro delo te koalicije, ki so jo sedaj ponovno
               vzpostavili. Osebno mislim, da temu ni bilo tako kajti, če bi bilo to res, potem bi
               2008 tudi dobili naslednje volitve, pa jih niso. In tudi vodilna stranka, ki je od
               2008 do 2011 praktično sodelovala pri vseh reformah kot protireformistka in je
               ustvarila vzdušje, da je treba reforme zrušiti, najbolj znane so od 5. junija,
               trikrat proti in četrtič proti vladi – sedaj dobiva težko nalogo, da svoje delo
               nadaljuje.</p>
               <p>Sam si ne želim, da se ponovijo zgodbe iz tega mandata na področju gospodarstva;
               zanima me, kaj se bo zgodilo sedaj pri podjetjih, ki so bila omenjena: dve največji
               državni banki, Pivovarna Laško, Luka Koper, Hit Nova Gorica, Primorje Ajdovščina, in
               to je čas, ko je vladi treba dati 100 dni miru, da pokaže prve korake, kajti osnovna
               ideja programa se mi zdi dobra. Če ne bomo zmanjšali števila nezaposlenih, potem
               praktično ni možnosti, da bi bili uspešni. Ob tem je treba dodati tudi na ta program
               prepolovitve državnega primanjkljaja, kar je prav, se pravi milijardo 700 zmanjšati
               za 800 milijonov, vendar sem prepričan, da to ne bo šlo samo z varčevalnimi ukrepi.
               Končno je tudi cel svet, predvsem pa Evropa v Davosu spoznala – in tudi gospa
               Merklova je prvič javno povedala, da je treba vlagati v investicije, spodbujati
               investicije, iskati nove zaposlitve, sicer nobena vlada v svetu nima možnosti, da
               uspe. Tako tudi jaz tu ponujam tisti nepopularen ukrep in ne bom nič užaljen, če
               boste prevzeli DDV in ga dvignili za eno točko, predvsem to zgornjo stopnjo, kajti ta
               proračun bo res treba popraviti in ga na področju primanjkljaja prepoloviti.</p>
               <p>Zanima me tudi, ali bo vlada zdaj sprejela nova stališča glede medijske zakonodaje,
               da ne bo počela isto, kot je počela v letih 2004–2008. Želim, da to stopnjo, ki smo
               jo zdaj dobili, glede medijske svobode in smo napredovali v lanskem letu za 10 mest,
               ohranimo tudi naprej in smo tudi svobodni.</p>
               <p>Zelo me zanima, kako bo s sodstvom, kajti bili so številni primeri, ko temu ni bilo
               tako – sodstvo, pravo in pravičnost v tej državi.</p>
               <p>Ne nazadnje me zelo zanima vprašanje, kako bo vlada ravnala v primeru zaščite
               človekovih pravic in svoboščin. Zdaj je idealna priložnost referendum, ki bo 25.
               marca, glede Družinskega zakonika, da ga vlada podpre. Ni ji treba trošiti sredstev
               za kampanjo za referendum, lahko samo izrazi svoje jasno mnenje, da Družinski
               zakonik, ki zagotavlja človekove pravice, podpre. To bo tudi dokaz temu, kako misli
               delati naprej.</p>
               <p>Na področju gospodarstva in človekovih pravic, varstva svobode, varstva sodstva,
               neodvisnosti tožilstva in sodstva me zanima, ali misli opravljati tisti kadrovski
               cunami, ki ga je enkrat že pokazala. Pa ne gre za to, da nima pravice zamenjati
               kadrov, predvsem tiste, ki so na ministrstvih po politični liniji, ne gre za to, da
               nima pravic tam, kjer je država večinski lastnik, gre preprosto za to znano dejstvo,
               da so zamenjave v letih 2004 do 2008 praktično pripeljale posamezna podjetja od
               propada. Ne bom jih našteval, kajti nismo na volitvah, ampak samo opozarjam, da bomo
               zelo pozorni in kot konstruktivna opozicija bomo gledali pod roke, predvsem na teh
               področjih, ki sem jih omenil.</p>
               <p>Torej, ne bomo glasovali proti vladi. Zdaj je vaše vprašanje, če bomo to vlado
               podprli. Tudi tega ne bomo naredili, tudi tu se bom vzdržal in ne bom podprl vlade,
               ne bom glasoval za. Glavni razlog pa je to, da tisto roko, ki smo jo kot opozicija
               ponujali pri sprejemanju Zakona o vladi, pozicija ni sprejela. Nismo mislili nič
               slabega, ampak predvsem dobro. Hoteli smo tisto, kar je gospod Erjavec kot izkušen
               pravnik in danes omenjen kot izvrsten politični tiger, ki se znajde v vsakem
               položaju, na enem od pogajanj prepričal dva doktorja prava, gospoda Viranta in
               gospoda Vlačiča, da tožilstvo ne spada pod notranje zadeve, ampak da mora ostati pod
               pravosodje, in sta oba sprejela. In me zanima, kako bodo zdaj glasovali – gospod
               Erjavec in gospod Virant in SD glede tega vprašanja, kajti mi smo ponujali, da se
               Zakon o vladi popravi, celo gospod Gorenak je napovedal amandma, pa je potem to svojo
               besedo snedel, kar ni lepo, in dobimo zakon, ki bi dobili soglasje vseh poslank in
               poslancev. To je prvi razlog.</p>
               <p>Drugi razlog je ukinitev Ministrstva za kulturo. Ob samem sprejemu Zakona o vladi sem
               gospodu Janezu Janši predlagal, da vrne Ministrstvo za kulturo in da če opozicija
               predlaga eno ministrstvo več, ima pozicija izjemno lahko nalogo, da reče: <q>"Spoštovali
               smo predlog opozicije, to je njihov predlog, to naredimo."</q></p>
               <p>Sam sem v času volitev zagovarjal, če se ne motim, največje število ministrstev med
               vsemi kandidati, mislim, da sem govoril o 11, drugi vsi o manj, in z veseljem bi
               podprl tudi 13., ministrstvo za kulturo, kajti v tej združeni Evropi je to področje
               simbolno; tisto, ki ohranja podobo naše države, naše besede in je naš najmočnejši
               način boja za samostojnost in prepoznavnost.</p>
               <p>To sta dva razloga, zakaj ne bom podprl te vlade. Na vsak način pa želim Vladi
               uspešno delo. Mogoče se vam zdi čudno, ampak ne, če bo delo vlade dobro, če bodo
               državljanke in državljani zadovoljni, pomeni, da smo vsi na dobri poti izhoda iz
               krize.</p>
               <p>Predsednik vlade je omenil partnerstvo za razvoj, ki ga bo ponudil tudi opoziciji. V
               medijih sem že prebral, da so zdaj ta predlog dobili, mi ga še nismo dobili. Počakali
               bomo, da vidimo, kaj tukaj piše; ampak ali ga podpišemo ali ne podpišemo, ostali bomo
               na istih stališčih, da vse tiste dobre predloge, ki so dobri za državljane,
               državljanke, so dobri za državo, bomo podpirali. Sam sem bil zadovoljen s srečanjem v
               Vili Podrožnik, ki ga je še danes današnji predsednik Vlade, gospod Borut Pahor,
               organiziral, povabil vse predsednike strank in predsednico stranke in predstavil
               nekatere nujne programe. Tam smo doseli visoko soglasje, celo visok nivo potrebnih
               ukrepov, ampak zgodilo se je nekaj drugega. Od tistega pogovora, ki je bil očitno lep
               in dober za kamere, se je potem zadeva ustavila. Vlada ima to pravico, da ustavi,
               ampak takrat bi pač moral povedati, da so zakoni preslabo narejeni – zakoni so dobri
               – in da jih bodo popravili. Še vedno zagovarjam, da dana beseda naj velja, da naj
               tisto, kar rečemo, tudi udejanimo, ne pa, da stalno spreminjamo.</p>
               <p>Vlado in državo čaka izjemnih težkih pet mesecev, obdobje do 30. junija, ko se bo
               treba dogovoriti z vsemi deležniki v socialnem dialogu o potrebnih reformah – z
               združenjem upokojencev, sindikati –, ki imajo vsak od njih svoje zahteve. Pred dobrim
               mesecem in pol so nam dali rok, so soglašali s tem, da so se pripravljeni dogovarjati
               in pogovarjati, iskati konsenz, iskati stališče in tudi dogovor, ki bo omogočil
               zaščito najrevnejšega sloja, obenem pa tudi razvoj cele države. Tukaj se bo pokazalo
               vaše delovanje, ali je tisto, kar ste govorili, tudi resno mišljeno ali bo prišlo do
               drugačnih stališč. Sam osebno kot poslanec nikoli ne bom predlagal referendumov, ker
               se mi zdi, da to dejanje ni namenjeno nam. Tu, v tej dvorani imamo pravico, da se
               dogovorimo za boljše ukrepe; to je tista pravica, ki je prepuščena državljankam in
               državljanom, če niso zadovoljni z rešitvami vlade, če niso zadovoljni z zakoni, ki
               jih sprejema državni zbor, da svojo pravico izkažejo. Ampak danes je čas, ko je treba
               stopiti skupaj.</p>
               <p>Sam sem imel drugačne poglede na mnogih točkah glede razvoja države Slovenije, ampak
               zadovoljen sem s tem, kar sem danes slišal, ko je rekel gospod Janez Janša, da je
               treba pri državljanih ustvarjati pozitivizem in optimizem. In to je res. Z lastnim
               primerom je treba pokazati, da želimo državi vse dobro. Da ne bomo temeljili
               delovanja vlade na tem, kdo je bolj naš ali ni naš; da bomo spoštovali tiste, ki
               svoje delo opravljajo dobro, in ni pomembno, kakšno strankarsko izkaznico imajo.</p>
               <p>Mogoče je meni lažje o tem govoriti, ker smo mlada stranka in nismo tako obremenjeni
               s preteklostjo. Ampak spoštovanje naše zgodovine, spoštovanje pridobitev, ki smo jo
               dobili, je tista osnova, ki nam daje tudi osnovo za nadaljnji razvoj. Narod, ki ne
               spoštuje zgodovine, tudi prihodnosti nima. Pa ne bi citiral ne Churchillove zgodovine
               ne gospe Merklove, ki je nedvomno uspešna, kaj vse sta naredila, ker sploh ni
               pomembno, kaj je kdo do danes delal, kajti danes bomo dobili vlado. Ocenjujmo to
               vlado po tem, kako uspešna bo: ali bo uspela prepoloviti primanjkljaj, ali bo
               standard državljanov višji, ali bo, konec koncev, letna gospodarska rast čez štiri
               leta 4 %. Ne pozabiti tega, kar so rekli menedžerji na Združenju Manager. Dr. Kraljič
               je rekel: <q>"Vi ste premalo ambiciozno, ste preozki."</q> Ne le med petnajstimi državami v
               Evropski uniji, vse možnosti imamo, da se uvrstimo med petnajst najboljših držav na
               svetu! To pa je utemeljil z več k-ji. Med drugim je govoril o kadrih – da imamo v
               Sloveniji ljudi, ki znajo, ki zmorejo in ki hočejo. In če bomo dosegli poenotenje na
               področjih gospodarstva, potem bomo imeli tudi gospodarske uspehe. Ti pa nam bodo
               zagotovili javno zdravstvo, javno šolstvo, zagotovili socialne pravice, zagotovili
               solidarnost, ki je nujna v naši državi.</p>
               <p>Torej, z naše strani pričakujte konstruktivno opozicijo. Pozitivna Slovenija bo
               spremljala vsa dejanja vlade. Tiste, ki bodo dobra, bomo z veseljem podpirali, tam,
               kjer pa bomo menili, da gredo v škodo države, bomo pa trdo opozarjali, kaj ni dobro,
               vse s ciljem, da gre Sloveniji bolje.</p>
               <p>Toliko glede stališča Pozitivne Slovenije. In še enkrat čestitke odborom, da na
               zaslišanjih ni prevladala ideološka razprava, temveč stroka. Ko sem ta zaslišanja
               spremljal v medijih – njihove zaključke, kar je prikazala televizija, nisem jih
               spremljal v celoti –, sem bil vesel, da je bodoči minister dobil poleg vseh glasov
               tudi aplavz. Kar pomeni, da lahko gremo preko delitev in da lahko spoštujemo tako
               program kot dosedanjo zgodovino dobrega dela.</p>
               <p>Naj bo dobro delo tudi v prihodnje, in dobro delo bo v Pozitivni Sloveniji dobilo
               podporo. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp65">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Jože
               Tanko.</p>
            </sp>
            <sp xml:id="SDZ6-Izredna-07-2012-02-10.sp66">

               <speaker>JOŽE TANKO (PS SDS):</speaker>

               <p>Hvala lepa za besedo. Vsem lep pozdrav!</p>
               <p>Po vseh povolilnih zapletih smo pred dvema tednoma izvolili mandatarja Janeza Janšo.
               Kakšen dan prej smo sprejeli opozicijski zakon o vladi, sicer dopolnjenega, danes pa
               odločamo o mandatarjevem predlogu za njegovo ministrsko ekipo. Gre za majhno, za
               tretjino manjšo ekipo od njene predhodnice, ki pa bo morala biti bistveno bolj
               homogena, da bo sposobna pripraviti učinkovite ukrepe, ki jih država potrebuje in
               pričakuje zadnja tri leta.</p>
               <p>Razmere niso enostavne. Smo na poti med najbolj ogrožene države Evropske unije.
               Stanje in trendi so slabi, slabi so obeti, saj napovedi našega Umarja in napovedi v
               okviru Evropske unije niso obetajoče. Gospodarska rast naj bi se upočasnila, nekateri
               napovedujejo novo recesijo. Boniteta države in bonitete naših finančnih institucij se
               hitro znižujejo. Likvidnega denarja je vse manj in njegova cena narašča. Potrebnega
               razvojnega optimizma ni, vrstijo se propadi družb, vrste na zavodih za zaposlovanje
               pa se daljšajo.</p>
               <p>V takšne razmere, ko zaradi javnofinančnega in siceršnjega stanja gorijo rdeči
               alarmi, bomo danes, tako vsaj upam, umestili deseto slovensko vlado. Ta ne bo imela
               možnosti, tako kot njena predhodnica, da bi lahko visoko dvignila proračunsko porabo
               in z njo pokrila svoj stil vladanja, svoj stil vodenja. Naj spomnim, da si je
               dosedanja vlada za vsako leto mandata vzela za svoje delovanje vsaj 1,7 do 1,8
               milijarde evrov več, kot je zaslužila, in da smo zaradi tega dospeli zelo blizu meje
               50 % javnega dolga v deležu bruto produkta, morda pa smo tudi že čez – bomo videli,
               kaj bo pokazala analiza po primopredaji. Odhajajoča vlada je samo v treh letih javni
               dolg popeljala iz varnega temnozelenega področja v nevarno temnordeče stanje. Lučke
               so se prižigale prav v nasprotnem zaporedju kot na znamenitem vladnem semaforju. Ni
               bilo pa to edino področje, na katerem so se prižigale lučke v napačni smeri, isto se
               je dogajalo na trgu dela, pri bančnem sistemu, pri financiranju gospodarskih družb in
               še kje. Vsakodnevno spremljamo težave v delovanju bančnega sistema, odstopajo
               direktorji, menedžerji največjih finančnih institucij v državi. Agencija za
               upravljanje s kapitalskimi naložbami usmerja svojo kadrovsko politiko na nek prav
               specifičen poseben način in upam, da to, kar se je dogodilo in se dogaja, ne bo
               prišteto h kadrovskemu cunamiju vlade, ki prihaja.</p>
               <p>Nova vlada bo morala takoj pričeti z ustavljanjem zadolževanja. Cilj prvega leta bo
               zmanjšanje porabe za okoli 10 %, kar pomeni, da bodo potrebne korenite spremembe
               miselnosti v konceptih, pristopih, organizacijskih oblikah, sodelovanju in še čem.
               Potrebujemo vlado, ki se bo dela lotila takoj, saj praktično ni časa za uvajanje. Ta
               lista ministrov obeta, ker so med njimi kandidati, ki so se na odgovornih tudi
               ministrskih mestih že dokazali, imajo potrebne izkušnje in občutke. Nekaj pa je
               novih, ti so opravljali pomembne naloge na drugih mestih v javnem sektorju ali v
               gospodarstvu. Delo ministrov bo še posebej težko in zahtevno, saj bo treba sočasno
               peljati združevanja in reorganizacije v večini resorjev, ne bodo smele umanjkati
               racionalizacije ter takojšnja priprava najnujnejših ukrepov za preobrat. Veliko bo
               težav, treba pa bo veliko razsodnosti, poguma in kooperativnosti ne samo znotraj
               resorjev, ne samo znotraj političnega prostora, ampak precej širše. Pozitivna
               participacija pri ukrepih, ki jih bo predlagala vlada, vsi ne bodo reformni, se
               pričakuje od ekonomsko-socialnih partnerjev, delodajalcev, sindikatov, drugih
               civilnodružbenih ali interesnih skupin in tudi od opozicije. Vsi ti so že dokazali,
               da se znajo prilagoditi potrebam države, kadar je to najbolj potrebno. Ker so
               makroekonomska izhodišča znana, znani pa so tudi cilji, ki jih mora Slovenija doseči,
               če se hoče ponovno prebiti ne samo med obetajoče, ampak med uspešne države, je treba
               sodelovanje postaviti na primerno raven medsebojne spoštljivosti, upoštevanja,
               argumentacije in občutka za pravo mero.</p>
               <p>Kot sem že povedal, bo ekipa ministrov precej zmanjšana. Večina ministrov bo morala
               poleg doslej običajnih zadolžitev v resorju prevzeti še nove, nekateri celo več.
               Nastali so nekateri tako imenovani superresorji, zaradi česar je bilo zasejanih že
               veliko dvomov v javnosti. Mnogi so se spraševali, kdo bo zmogel obvladovati tak
               superresor. Postavili so se dvomi v sposobnosti kandidatov, še predno so bili ti
               kandidati sploh predlagani.</p>
               <p>Vendar če pogledamo malo čez meje države, hitro opazimo, da imajo nekatere precej
               večje države, nekatere desetkrat ali večkrat večje, ravno toliko ali morda le kakšno
               ministrstvo več kot Slovenija. Ali se kdo vpraša, kako to tam zmorejo in kako so tam
               lahko še učinkoviti? Ali res nismo sposobni drugega kot večnega dvoma v politično
               nasprotno stran, njene predloge, poteze in kandidate? Ne da bi vedeli, kdo bo nalogo
               opravljal, in ne da bi počakali na rezultate njegovega dela, so letele ostre puščice
               dvoma. Toda tudi tisti, ki jih streljajo, so imeli podobne načrte: zmanjšanje števila
               institucij, števila resorjev, torej preoblikovanje vlade in državne uprave na isto
               ali približno isto število ministrstev in tudi tam bi se na koncu precej podaljšal
               spisek nalog ter pristojnosti ministrov in ministrstev.</p>
               <p>Morda bi se kaj kako drugače zložilo, vedno so možne različne kombinacije, vendar na
               koncu bi bilo vse skupaj precej podobno in prav tako bi bilo treba opraviti vse
               naloge. Menim, da je treba vsakokratni vladi omogočiti, da si razdelitev resorjev in
               institucij prilagodi in oblikuje tako, da bo lahko delovala kar najbolj učinkovito,
               saj najbrž to tudi potrebujemo.</p>
               <p>V zadnjem času se je pojavilo veliko vprašanj ali celo nasprotovanj drugačni
               umestitvi kulture, tožilstva, okolja, prostora in nekaterih drugih področij. Cilj
               drugačne umestitve v resorje ni poslabšanje stanja, ampak izboljšanje, racionalnejša
               ureditev, tako kot na tistih drugih, nespornih področjih, ki se niso spreminjala.</p>
               <p>Nič ni pomenilo, da smo v prejšnjem mandatu imeli na primer samostojno ministrstvo za
               kulturo in ministrico za kulturo – menda sta bili tako stranka kot ministrica
               zapriseženo predani kulturi. In ravno v prejšnjem mandatu je bilo 60 milijonov
               evropskih sredstev, rezerviranih za investicije v kulturi, razporejenih za druge
               namene, morda tudi za telekomunikacije. V prejšnjem mandatu tudi ni ravno vzorno
               deloval, recimo, Filmski sklad, ker je bilo tu veliko kadrovskih špetirov. Prav tako
               veliko potencialov iz vseh sfer kulture ni dobilo pričakovane ali iskane podpore,
               tujina pa je nekatere podprla, jih tudi nagrajuje in zunaj meja kljub temu žanjejo
               uspehe, velike uspehe.</p>
               <p>Vemo, da ni vse v denarju, da so še drugi pomembni kriteriji, vendar poskusimo z novo
               organizacijo; če se ne bo obnesla, lahko še vedno popravimo, morda že v tem ali pa v
               naslednjem mandatu.</p>
               <p>Podobno je tudi na drugih področjih. Marsikje bo treba odstraniti kakšno nalepko
               ekskluzivnosti oziroma privilegijev, ko so nekatere privilegirane skupine uspele
               doseči tako zakonsko rešitev, da se jim enostavno ni mogoče izogniti, zato so
               marsikje rešitve komplicirane, dolgotrajne, po nepotrebnem drage in ne dopuščajo, da
               bi si državljan lahko kaj storil sam. Take primere imamo pri urejanju prostora, imamo
               v pravosodju in še kje in te anomalije, te nalepke bo treba odpraviti v najkrajšem
               možnem času.</p>
               <p>Zaslišanja ministrov so bila opravljena. V poslanski skupini ocenjujemo, da so bile
               predstavitve izčrpne, odlično pripravljene in da so bila ustrezna tudi dodatna
               pojasnila kandidatov na postavljena vprašanja.</p>
               <p>To kažejo tudi glasovanja na odborih. Za vseh 12 kandidatov za ministre se je od 192
               možnih glasov opredelilo 160 poslancev, kar 146 jih je glasovalo za. V povprečju od
               vseh glasov so dobili kandidati več kot tričetrtinsko podporo.</p>
               <p>Če so glasovanja na delovnih telesih, na katerih se je kandidate temeljito izprašalo,
               pošteno merilo, pošten kriterij, če so bila glasovanja opravljena na osnovi vsebine
               in kvalitete njihovih predstavitev ter zaupanja vanje, potem bi morala biti izvolitev
               te vlade podprta z veliko večino in z le malo glasovi proti.</p>
               <p>Spoštovani predsednik vlade, spoštovani kandidati za ministre! Vaša naloga bo težka,
               vendar ne nerešljiva. Želimo vam uspešno delo, želimo, da bi Slovenijo ponovno vrnili
               na pot perspektivnih, vzornih evropskih držav in da bi država in čim več državljanov
               začelo živeti od sadov svojega dela.</p>
               <p>V Poslanski skupini Slovenske demokratske stranke bomo listo vladne ekipe, ki jo je
               predložil mandatar Janez Janša, podprli.</p>
            </sp>
            <sp xml:id="SDZ6-Izredna-07-2012-02-10.sp67">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ6-Izredna-07-2012-02-10.sp68">

               <speaker>JANKO VEBER (PS SD):</speaker>

               <p>Hvala za besedo in lep pozdrav tudi v imenu Poslanske skupine Socialnih
               demokratov.</p>
               <p>Že v uvodu lahko povem, da se Socialni demokrati zavedamo, v kako težkih okoliščinah
               nastopajo svoje funkcije ministrica in ministri. Globalna ekonomija gre v drugi krog
               krize, zato upamo, da že občutite razliko med nastopi v odboju predvolilne kampanje,
               ko ste z veliko lahkotnostjo ponujali všečne rešitve ljudem, pogajanjem pri vnašanju
               koalicijskih zavez, nastopih pri zaslišanjih na odborih v Državnemu zboru in
               realnostjo, ki vas čaka v primeru izvolitve.</p>
               <p>Razumemo, da ste si vzeli tudi čas za pripravo in preoblikovanje ministrstev skoraj
               do srede aprila, ko je planirana prva redna seja Državnega zbora. Toda, naj že na
               začetku povem, da naše podpore pri imenovanju ne boste imeli, ker vam ne želimo
               dajati potuhe, ampak bomo od vas terjali resno in odgovorno delo, ki ga bomo
               spremljali kot državotvorna opozicija. Poudarjamo, da bo naša konstruktivna politika,
               ki vnaša v družbo mir, varnost in stabilnost, ter argumentirano odločanje, ki
               postavlja vsebino pred obliko in ne služi pristranskim interesom najmočnejših,
               ključna karakteristika delovanja Poslanske skupine Socialnih demokratov v
               opoziciji.</p>
               <p>Dinamika sprememb v svetu je vse hitrejša, zato so naša pričakovanja uprta v to, da
               jim boste sledili in s tem preprečili poslabšanje položaja slovenskega gospodarstva
               in posledično vseh nas. Potrebne ukrepe za obvladovanje resnih razmer bomo podpirali,
               čeprav se je dobra praksa koordinacije predsednikov strank o dogovoru po izvedbi
               potrebnih ukrepov zaključila na način, da niste podprli Zakona o javnih financah, ki
               ga je pripravila vlada Boruta Pahorja. S tem je bila zamujena priložnost, s katero bi
               umirili trend padanja bonitet Slovenije. Toda prepričani smo, da je treba pri tej
               koordinaciji vztrajati tudi v prihodnje.</p>
               <p>Opozoriti pa je treba na bistveno razliko med Socialnimi demokrati in vsebino
               koalicijske pogodbe bodoče vlade predvsem v odnosu do državnega premoženja in donosu
               kapitalskih naložb. Ko smo odločanje o prodaji kapitalskih deležih v podjetjih in
               njihovo upravljanje umaknili iz kabineta predsednika Vlade in posameznih ministrov,
               se je povečeval donos kapitala. Dokazali smo, da država lahko funkcionira kot vsak
               zasebni lastnik premoženja. Skupna knjigovodska vrednost neposrednih deležev
               Republike Slovenije v družbah je bila konec leta 2010 8,65 milijard evra. Dobiček iz
               poslovanja je porasel za 45 %, in sicer na 289 milijonov evrov.</p>
               <p>Iz koalicijske pogodbe je mogoče zaslediti neoliberalni pristop vladanja, kar pomeni,
               da se bo premoženje slovenske države prodalo. Zato ne bomo pristajali na tezo, da je
               država slab gospodar, ker se s takšno trditvijo v javnosti upravičuje nujnost prodaje
               državne lastnine. Dejansko pa se za tem skriva interes za bogatenje zasebnikov na
               račun donosov, ki bi lahko bili priliv v državni proračun.</p>
               <p>Socialni demokrati smo tudi za rešitev glede dokapitalizacije Nove Ljubljanske banke,
               na podlagi katere bi Evropska banka za razvoj in še nekateri finančni investitorji
               dokapitalizirali banko. Smo tudi za rešitev, na podlagi katere bi zaposleni v Novi
               Ljubljanski banki dokapitalizirali banko. Toda država mora ostati največji lastnik in
               ostalo lastništvo mora biti razpršeno, ker ne želimo, da se upravljanje z banko
               prenese v tujino.</p>
               <p>Poleg popolnega prevladovanja kapitala nad ljudmi opozarjamo tudi na izčrpavanje
               javnih financ na področju vzgoje in izobraževanja, kjer se bo tako zasebne vrtce,
               šole in univerze financiralo z javnimi sredstvi. To pa samo po sebi še ne zagotavlja
               dviga kvalitete šolanja in študija. Zaznati je tudi trend uvajanja šolnin, kar bi
               bistveno omejilo dostop do šolanja.</p>
               <p>Socialni demokrati se zavedamo, da je treba sprejeti ukrepe, ki bodo zagotovili varno
               starost, kar bi lahko zagotovili že z našo pokojninsko reformo, zagotovo pa z uvedbo
               individualnih računov tega ne moremo zagotoviti, ker dejansko omogoča varno starost
               samo privilegiranim skupinam.</p>
               <p>Potrebna bo tudi zdravstvena reforma, ki bo ukinila dodatno zdravstveno zavarovanje.
               Menimo pa, da je uvajanje konkurenčne zdravstvene zavarovalnice prispevek k
               drobljenju sredstev, ne pa k racionalizaciji delovanja zavarovalnice.</p>
               <p>Tako za prevladanje kapitala nad ljudmi, kar bi se odražalo v dostopu do šolanja,
               zaposlovanja, v dostopu do zdravstva in predvsem pri pridobitve ustrezne pokojnine,
               menimo, da povečuje razlike med ljudmi, kar za nas ni sprejemljivo. Temu bomo odločno
               nasprotovali in dokazovali, da obstaja tudi drugačna rešitev in da to alternativo
               lahko zagotovimo Socialni demokrati.</p>
               <p>Upoštevajoč dejstvo, da gre za pomembne programske in vrednostne razlike med
               Socialnimi demokrati in nastopajočo vlado, bomo v Poslanski skupini Socialnih
               demokratov glasovali proti imenovanju ministrice in ministrov. Hvala.</p>
            </sp>
            <sp xml:id="SDZ6-Izredna-07-2012-02-10.sp69">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Rihard Braniselj bo podal stališče Poslanske skupine Državljanske liste.</p>
            </sp>
            <sp xml:id="SDZ6-Izredna-07-2012-02-10.sp70">

               <speaker>RIHARD BRANISELJ (PS DLGV):</speaker>

               <p>Spoštovani podpredsednik, kolegice in kolegi, spoštovani predsednik Vlade!</p>
               <p>Danes volimo jubilejno, 10. slovensko poosamosvojitveno vlado. Ne le v tem, še v
               mnogo čem bo ta vlada nekaj posebnega v naši zgodovini. Gre za projektno vlado, ki bo
               morala Slovenijo popeljati iz krize in pretežni del ukrepov bo moral biti temu
               podrejen. Gre za vlado, od katere se izjemno veliko pričakuje, njena uspešnost pa bo
               odvisna od zaupanja ljudi, socialnih partnerjev, civilne družbe in sodelovanja
               celotne slovenske politike. Vlado sestavlja pet dokaj različnih političnih strank,
               kar je po eni strani lahko šibkost te vlade, prepričani pa smo, da je to lahko tudi
               njena moč, udarnost in prednost. Ukrepi vlade zagotovo ne bodo všečni, morajo pa biti
               pravični, učinkoviti in odločni, takšni, da jih bodo državljani razumeli, in predvsem
               takšni, ki bodo državo stabilizirali in popeljali tako iz gospodarske krize kot iz
               krize vrednot. Pri tej vladi gre za optimalno kombinacijo političnih in strokovnih
               izkušenj, kar obeta uspeh in vliva optimizem.</p>
               <p>Volimo vlado z doslej daleč najmanjšim številom ministrstev, zgolj 11 plus 1.
               Spomnimo se, Demosova vlada je imela 26 ministrstev in 4 podpredsednike vlade. V
               dvajsetih letih torej zmanjšanje števila ministrstev kar za dve tretjini ter prav za
               toliko zagotovo povečanj obsega dela, kar pomeni izjemno odgovornost in pogum celotne
               ministrske ekipe. V nobeni vladi doslej vloga finančnega ministra ne bo tako ključna;
               od tesnega sodelovanja s predsednikom vlade ter usklajenosti celotne vlade ekipe je
               odvisno, ali ta vlada uspe ali ne.</p>
               <p>Državljanska lista bo predlagano listo ministrov podprla z iskreno željo, da bo vlada
               uspešna, v dobro Slovenije in vseh nas.</p>
               <p>Da ne bo preveč besed, naj torej vlada s svojim delom začne oziroma kot vzklik iz
               srednjeveških viteških iger: naj vas spoznamo na delu. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp71">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Stališče poslanske skupine Demokratične stranke upokojencev Slovenije bo predstavil
               gospod Ivan Hršak.</p>
            </sp>
            <sp xml:id="SDZ6-Izredna-07-2012-02-10.sp72">

               <speaker>IVAN HRŠAK (PS DeSUS):</speaker>

               <p>Spoštovani podpredsednik, spoštovani predsednik Vlade, spoštovane kolegice in
               kolegi!</p>
               <p>Predstavil bom stališče Poslanske skupine DeSUS glede liste kandidatke in kandidatov
               za ministrico in ministre Vlade Republike Slovenije.</p>
               <p>Naj začnem predstavitev stališča Poslanske skupine DeSUS glede liste kandidatke in
               kandidatov za ministre nove, desete slovenske vlade z navedbo enega od slovenskih
               tednikov, ki je novo vlado poimenoval <q>"ekipa za težke čase"</q>. Takšnemu poimenovanju se
               pridružujemo tudi v naši poslanski skupini, saj nova sestava prevzema vodenje države
               v najtežjih časih po osamosvojitvi Republike Slovenije.</p>
               <p>Zagotovo bo imela nova vlada izjemno težko delo, na kar nakazujejo kritike, ki so se
               pojavile, še preden so bili znani kandidati za ministre. S tem seveda mislim na
               novelo zakona o vladi, ki je razburkala slovensko javnost, še posebej različna
               interesna združenja, ki se bodo očitno težko sprijaznila s tem, da je potrebno
               varčevanje na vseh področjih. Državna blagajna ni vreča brez dna in s tem se bomo
               morali slej ko prej sprijazniti vsi.</p>
               <p>Breme reševanja finančne in gospodarske krize si bomo morali s socialnim dialogom
               medsebojno porazdeliti in sprejeti kompromisen socialni sporazum, ki bo slovensko
               državo čim hitreje in čim manj boleče popeljal ven iz krize.</p>
               <p>V Poslanski skupini DeSUS ocenjujemo, da je nova sestava vlade koalicijsko
               uravnotežena, kar pomeni, da bo tudi odgovornost med vsemi člani ministrske epike
               enakomerno porazdeljena. Skupaj bodo torej nosili vso težo odgovornosti za uspehe kot
               tudi za morebitne neuspehe, za dobre in morebitne slabe odločitve, za dobre in
               morebitne slabe rezultate.</p>
               <p>Poslanki in poslanci Poslanske skupine DeSUS smo prepričani, da se vsi kandidati za
               ministre zavedajo, v kaj se podajajo, in da se te naloge lotevajo s polno
               odgovornostjo. Prav tako smo prepričani, da bodo svoje delo opravili dobro, še
               posebej če bo opozicija držala besedo, da bo konstruktivno sodelovala in ne bo
               nagajala novi vladi.</p>
               <p>Mislim, da se vsi, ki danes sedimo tu notri, pa tudi državljanke in državljani
               Republike Slovenije strinjamo, da nova vlada ne bo imela lahkega dela. Žal je državna
               blagajna bolj ko ne prazna, prihodkov je vse manj, zadolževanje postaja predrago,
               zato bomo morali rezati stroške in varčevati. To nove vlade zagotovo ne bo naredilo
               priljubljene; mnogi, še posebej tisti, ki so bili leta in leta deležni privilegijev,
               bodo prisiljeni deliti usodo večine državljank in državljanov, zato z njihove strani
               nova vlada pričakuje največ kritik in protestov. Žal se varčevanju ne moremo
               izogniti, lahko pa vsi skupaj začnemo manj kritizirati in več ustvarjati, predvsem pa
               drug drugemu, torej tudi novim ministrom, dati priložnost in možnost za delo in
               ustvarjanje dodane vrednosti naši državi. Vlada mora čim prej postati operativna in
               začeti z normalnim delom, da ne bo Evropska unija postala stečajni upravitelj naše
               države. Prepričan sem, da si tega niče od nas ne želi, zato je nujno, da končamo s
               stokanjem in začnemo s konkretnimi ukrepi tlakovati pot iz krize.</p>
               <p>Poslanki in poslanci Poslanske skupine DeSUS bomo predlog za imenovanje ministrice in
               ministrov podprli. Predsedniku vlade in bodočim ministrom pa želim veliko uspeha,
               modrosti, strpnosti in vztrajnosti pri njihovem delu. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp73">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Končali smo predstavitev stališč poslanskih skupin. Sledi razprava poslank in
               poslancev. Besedo ima mag. Branko Grims. Pripravi se mag. Katarina Hočevar.</p>
            </sp>
            <sp xml:id="SDZ6-Izredna-07-2012-02-10.sp74">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem, tudi prihajajoči vladi, prav lep pozdrav!</p>
               <p>Kaj lahko pričakujem od nove vlade in kaj bodo njene prve naloge? Na nek način nas to
               uči zgodovina, kajti zgodovina je za to, da se iz nje kaj naučimo, sicer se rada
               ponavlja. Najprej poglejmo zapuščino, ki jo sprejema sedanja vlada. Na nek način je
               to zelo podobno tistemu iz leta 2004. Takrat se boste spomnili, da je Ropova LDS in
               SD, to se pravi tranzicijsko-levičarska vlada, sprejela odločitev o povečanih nakupih
               orožja in o nakupu oklepnikov 8x8 in se pri tem zavezala tudi pred mednarodno
               javnostjo, tudi s podpisom izjav o tem. Nato je naslednja vlada to dediščino morala
               uresničevati po najboljšim močeh, da bi Slovenija ostala verodostojna in bila zato
               štiri leta, še do danes se nekatere stvari vlečejo, zmerjana z orožarji.</p>
               <p>Zgodovina se ponavlja! Kajti v odhajanju je Pahorjeva vlada podpisala sporni sporazum
               Acto. Acta, če ne bi zadevala tudi elektronskih medijev, bi bila najbrž zelo dobra
               stvar, tako pa so nekatere stvari v njej, blago rečeno, vprašljive, nedorečene. In
               kar je najhuje, bile so sprejemane daleč od oči javnosti, nihče pravzaprav ni niti
               vedel v najširši javnosti, celo v stroki ne, o tem, dokler ni bila podpisana. Kaj je
               torej nauk? Zelo verjetno se bo na naslednjo vlado – nekateri naslovi danes v rumenem
               tisku to že kažejo: <q>"Nova vlada podpira Acto"</q>. Ja, čakajte! Prejšnja jo je pa
               podpisala, ljudje božji! Prejšnja nosi odgovornost za to, nova nosi odgovornost za
               vprašanje verodostojnosti. In zgodovina se očitno spet namerava ponavljati, da se bo
               proti novi vladi bilo neko sveto vojno za nekaj, kar je v resnici storila prejšnja
               vlada pod vodstvom gospoda Pahorja, daleč za hrbti ljudi, v nasprotju z lastnimi
               besedami o svojem transparentnem delu.</p>
               <p>Tisto, kar je torej prvo, kar velja pričakovati od nove vlade, je, da bo delala javno
               in transparentno; da bo vlada, ki bo omogočila ljudem in stroki, da izrazi svoje
               mnenje, in bo ljudem znala tudi prisluhniti. Že če to doseže, bo to drastična,
               ogromna razlika od delovanja dosedanje, prejšnje, sedaj že propadle koalicije in
               vlade. Tisto, kar pa je njena temeljna naloga, pa je doseči nov razvojni krog za
               Slovenijo. Tudi v tem obdobju, ki ga je sicer začela objektivno neka mednarodna
               finančna kriza, bodo v veliki meri popoprala Sloveniji s svojo nedejavnostjo tudi
               sedaj že propadla vlada in njena koalicija, je gospodarsko stanje, ki ni dobro, je
               ogromen dolg, ki zapira manevrski prostor za nadaljnje razvojne korake. Toda tudi v
               teh okoliščinah so se našli ljudje, podjetniki, ki so našli nove produkte, tržne
               niše, uspešno stopili na poslovno pot in ti zaslužijo vsi podporo, tudi finančno s
               strani države v tistem delu, ki ga Evropska unija dopušča; ne tisti propadli
               velikani, ki dobivajo še kar od odhajajoče vlade neke finančne injekcije, ki v
               resnici okoli ovinka samo dodatno zalivajo ali pa, če želite, popravljajo navzven
               bančni sistem, ki je ves politično navrtan. Podjetniki, tisti, ki imajo dobre
               produkte, ki lahko zaposlijo dodatne ljudi, ki lahko odprejo nova kvalitetna delovna
               mesta, ki so nosilci razvoja, ti zaslužijo pomoč! Pomoč v obliki ustreznega okvira
               zakonodaje, ustreznih institucij, ki bodo dejansko delovale v tej smeri, in tudi
               finančne pomoči v tistem delu, ki je v Evropski uniji dopustna.</p>
               <p>Kaj torej to pomeni? To pomeni, da mora podjetništvo postati vrednota in da je treba
               ustvariti pogoje, da bodo pogoji za podjetništvo v Sloveniji vsaj primerljivi, če ne
               boljši, s sosednjo Avstrijo. To je celo več, kot piše ta trenutek v koalicijski
               pogodbi. To pomeni, da bi moral biti petletni moratorij za plačilo davka na dobiček,
               da bi morali imeti dobro delujoč bančni sistem, da bi morali imeti ustrezno pravno
               zaščito, delujoče pravosodje torej, in ustrezno finančno disciplino in da bi zmogli
               toliko poguma, da bi že predrli tisti nepremičninski balon, tudi umetno napihnjen
               zaradi špekulantov in zaradi bančnih portfeljev, v katerih se seveda umetno napihuje
               preko nesorazmerno visokih cen nepremičnin njihova uspešnost in se na tej osnovi
               izplačujejo ogromne nagrade določenim ljudem v upravah, nadzornih odborih, da bi
               torej to ustrezno znižali, da bo cena nepremičnin za enega podjetnika, ki bo želel
               kupiti nekaj v Sloveniji, vsaj približno primerljiva z Avstrijo. Danes ni. Danes je
               cena nepremičnin v Avstriji kvadratnega metra zazidljivega zemljišča, ustrezno
               opremljenega, blizu avtoceste, štirikrat do petkrat višja v Sloveniji, kot je v
               sosednji Avstriji. V Avstriji je petkrat nižja. Kupna moč in finančna disciplina pa
               je tam neprimerljivo večja in prav tako pravna varnost. In se odliva ta
               najsposobnejši sloj ljudi, ki je motor razvoja povsod po svetu, iz Slovenije v
               Avstrijo. Zlasti na Gorenjskem zelo občutimo ta problem. Zadeva gre celo daleč, da se
               zdaj že selijo mlade družine tja in s seboj nesejo vse, če želite, tudi našo skupno
               prihodnost.</p>
               <p>Ta proces zaustaviti in narediti Slovenijo po naklonjenosti podjetništvu primerljivo
               s sosednjo Avstrijo, je po mojem prepričanju ključna naloga naslednja vlade. In z
               glasom za novo vlado, za katero sem prepričan, da je sposobna to izvesti, svoj delež
               odgovornosti danes tudi sprejemam.</p>
            </sp>
            <sp xml:id="SDZ6-Izredna-07-2012-02-10.sp75">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Katarina Hočevar, pripravi se gospod Franc Jurša.</p>
            </sp>
            <sp xml:id="SDZ6-Izredna-07-2012-02-10.sp76">

               <speaker>MAG. KATARINA HOČEVAR (PS DLGV):</speaker>

               <p>Hvala za besedo. Spoštovani predsednik Vlade, kolegice in kolegi!</p>
               <p>Pred nami je vlada, ki jo je oblikovala koalicija za izhod iz krize. Ta koalicija je
               svoj prvi test uspešno prestala, ko je dokazala, da je sposobna sodelovati.
               Sodelovanje pa je tisto, kar bo morala dokazovati tudi v prihodnje. To bo njen
               najpomembnejši test. Zato bom danes glasovala za, ker verjamem, da bo imela posluh
               tako za socialne partnerje kot tudi opozicijo. Veseli pa me, da ta koalicija ni
               ideološka in da nima namena odpirati tem, ki razdvajajo slovenski narod. Glasovala
               bom za, ker menim, da je treba najprej ustvariti in šele nato deliti. Glasovala bom
               za, ker sem skupaj z Državljansko listo za razvoj podjetništva, zdravega
               gospodarstva, za odgovorno javno upravo in za Slovenijo brez nedotakljivih. Glasovala
               bom za, ker sem za pokojnine brez privilegijev. Glasovala bom za tudi zato, ker
               menim, ker si želim več kulture in manj birokracije. Z razočaranjem pa ugotavljam, da
               imamo v tej državi tudi kulturo zmerjanja in sovraštva. Takšna kultura, spoštovane
               kolegice in kolegi pa, roko na srce, potrebuje prej kaj drugega kot pa ministrstvo za
               kulturo. Slovenija ni samo Ljubljana in nikoli ne bo. Državljanska lista se bo zato v
               tem mandatu še posebej prizadevala za decentralizacijo in bolj uravnotežen razvoj vse
               Slovenije.</p>
               <p>Moj glas pa danes ni bianko menica prihajajoči vladi. Poslanke in poslanci smo del
               Državnega zbora in najvišjega predstavniškega telesa državljank in državljanov
               Republike Slovenije. V skladu z ustavo glasujemo po svoji vesti in nismo vezani na
               nobena navodila. Ko mi vest ne bo dovoljevala, da podprem predloge nove vlade, bom
               glasovala proti.</p>
               <p>V upanju, da bo koalicijska pogodba postala realnost in da bo vlada izpolnila
               pričakovanja Slovencev in Slovenk, bom danes vlado podprla. Na koncu pa vam bodoči
               ministri in gospa ministrica želim veliko uspeha, predvsem pa trdne volje pri vašem
               delu. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp77">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima gospod Franc Jurša, pripravi se gospod Jožef Horvat.</p>
            </sp>
            <sp xml:id="SDZ6-Izredna-07-2012-02-10.sp78">

               <speaker>FRANC JURŠA (PS DeSUS):</speaker>

               <p> Hvala lepa za besedo, gospod podpredsednik. Še enkrat lep pozdrav predsedniku Vlade
               kakor tudi kolegicam in kolegom!</p>
               <p>Časi, ki so pred nami, so še bolj zahtevni, kot so bili pred dobrimi tremi leti, ko
               se je dejansko začela gospodarska in finančna kriza. Danes je kriza praktično
               zakoreninjenja v vse pore vsakdanjega življenja naših državljank in državljanov. Kot
               da to ne bi bil dovolj velik udarec za Slovenijo kot majhno državo in tako sploh še
               bolj odvisno od drugih, smo se morali soočiti tudi s politično krizo. Z namenom
               presekati politično nemoč prejšnje vlade smo s predčasnimi volitvami dobili ne samo
               novo sestavo državnega zbora, ampak bomo danes dobili tudi novo vlado.</p>
               <p>Verjetno se vsi strinjamo, da potrebujemo odločno in tudi zelo učinkovito vlado.
               Takšno vlado, ki bo zmogla pravilno ovrednotiti prioritete, ki so ključne in
               najpomembnejše za izhod iz težke gospodarske krize. Zato bomo potrebovali
               kompatibilno in kredibilno ministrsko ekipo. Poslanska skupina, kateri pripadam, je
               sodelovala v vseh predstavitvah kandidatov in kandidatke. Na podlagi opravljenih
               zaslišanjih ocenjujem, da je predlagana ekipa ministrice in ministrov izpolnjuje prej
               navedene lastnosti. Pričakujem, da bo ministrska ekipa s premierom na čelu sposobna
               odkritega dialoga in povezovanja med seboj kot tudi v razmerju do socialnih
               partnerjev in opozicije, predvsem pa v razmerju do vseh državljanov in državljank, ki
               jim dolgujemo, da se ta država pripelje iz težke situacije.</p>
               <p>Naj vam povem, da bo poslanska skupina enotno v celoti podpirala rešitve, ki jih
               zahteva koalicijski sporazum. Ni za pričakovati, da bi podpirali rešitve in predloge,
               ki bi načeli ustavne pravice in ustavni red v naši državi, in v takšnih primerih, ko
               bi prišle na vrsto stvari, ki ne zadevajo koalicijskega sporazuma in programa naše
               stranke.Za to si bomo še posebej prizadevali.</p>
               <p>Želimo si, da bi naša stranka bila enakovredna stranka vsem ostalim koalicijskem
               partnerjem. To poudarjam predvsem zaradi tega, ker v prejšnji vladi ni bilo tako.
               Seveda se bomo zavzemali za krepitev socialne države. Tu imam v mislih upokojence,
               delavce z minimalnimi plačami ter mlade, ki so končali šolanje in želijo delati, pa
               ne dobijo ustreznega delavnega mesta, kakor tudi tiste nezaposlene, ki si želijo
               delati.</p>
               <p>Novi vladi želim uspešno delo in hiter vzpon v težkih gospodarskih situacijah. Hvala
               lepa.</p>
            </sp>
            <sp xml:id="SDZ6-Izredna-07-2012-02-10.sp79">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Besedo ima gospod Jožef Horvat, pripravi naj se mag. Majda Potrata.</p>
            </sp>
            <sp xml:id="SDZ6-Izredna-07-2012-02-10.sp80">

               <speaker>JOŽEF HORVAT (PS NSi):</speaker>

               <p>Hvala za besedo, gospod podpredsednik. Spoštovane poslanke, spoštovani poslanci,
               spoštovani predsednik Vlade, spoštovana skorajšnja ministrica in ministri!</p>
               <p>V 20 letih samostojne Slovenije bomo danes dobili deseto slovensko vlado. Dva meseca
               in slab teden po pravih predčasnih volitvah. Po začetnih zapletih zaradi deficita
               veščin političnega dialoga imamo vlado relativno hitro, glede na stanje v državi pa
               zadnji trenutek. Kompetentna ekipa z izkušnjami, z dobršno mero tudi inženirskega
               znanja daje upanje. Po predstavitvah kandidatov za ministre sem pomirjen in
               zadovoljen. Dali so besedo državljankam in državljanom, da bodo ministrovali z
               razumom in s srcem. Enako za vse državljanke in državljane Republike Slovenije, in to
               brez prišepetavanja evropsko preživelih naukov in inštrukcij botrov slovenske
               tranzicije, ki žal še ne kaže znakov svojega konca. Prav stanje duha v Sloveniji,
               obremenjeno z zavorami tranzicije, ne dopušča popolne svobode pri razvoju in
               sproščanju intelektualnih podjetniških in drugih potencialov, ki jih je v Sloveniji
               nadpovprečno veliko. Doklej še? V zadnjem času namreč vse več teh predvsem mladih
               potencialov gledamo iz Slovenije v tujino. Pričakujem in verjamem, da bo prihajajoča
               vlada uspela ustvariti okolje, v katerem bodo boljše možnosti za vsakega, ki bo želel
               svoje potenciale in ambicije razviti do maksimuma v lastno zadovoljstvo in za dobro
               vseh. Pričakujemo okolje za razvoj socialno tržne ekonomije. Okolje, v katerem bomo
               končno razumeli aksiom <q>"ekonomija smo ljudje"</q>. Okolje, v katerem bomo razumeli, da o
               premoženju odloča lastnik. Da o državnem premoženju odloča država oziroma njene
               inštitucije, ne pa centri moči iz ozadja. Sicer pa vlada, ki bo šele danes prisegla,
               že slovi po enem rekordu, po napadih v zadnjih dneh. Nezaupljivost do oblasti je
               vsekakor temelj demokratičnih principov, toda količina hkrati izstreljenih besednih
               salv je tako velika, da je vredna razmisleka. Ampak ta razmislek, gospe in gospodje,
               nas v koaliciji še bolj utrjuje. Žal mi je, da tako imenovani mojstri slovenske
               besede v zadnjih dneh niso sledili pozivu enega največjih slovenskih pesnikov,
               domoljubov in pokončnega človeka Toneta Pavčka, ki vabi z besedami, <q>"treba je mnogo
               preprostih besed, kakor kruh, ljubezen, dobrota"</q>. Tako imenovani sodobni mojstri
               slovenske besede, ki jim seveda ne oporekam umetniškega ustvarjanja, pa so v zadnjih
               dneh uporabljali besede z dna slovenskega besednjaka, ki niso preproste besede, kot
               kruh, ljubezen, dobrota. Naj razume, kdor more.</p>
               <p>Spoštovane kolegice in kolegi! To današnje zasedanje Državnega zbora spremlja
               Slovenija pa tudi Evropa. Prepričan sem, da bo Sloveniji ponujena roka evropskih
               voditeljev, evropskih prijateljski držav, ki pa seveda od Slovenije najprej pričakuje
               učinkovite protikrizne ukrepe, ukrepe z razumom in srcem.</p>
               <p>Ko stiskam roko novi slovenski ministrski ekipi s čestitko za pogum in z najboljšimi
               željami, imam že prvo željo. Ta je, da vlada nadaljuje z dobro prakso obiskov na
               terenu. To je bila dobro sprejeta praksa v mandatu 2004–2008. Če bo eden prvih
               obiskov v najmanj razvitem Pomurju, bom hvaležen in Pomurci prav tako tega veseli in
               hvaležni. Vso srečo 10. slovenska vlada! Hvala lepa.</p>
            </sp>
            <sp xml:id="SDZ6-Izredna-07-2012-02-10.sp81">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Majda Potrata, pripravi se gospod Ljubo Žnidar.</p>
            </sp>
            <sp xml:id="SDZ6-Izredna-07-2012-02-10.sp82">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod podpredsednik. Spoštovane poslanke in poslanci, spoštovani
               gospod Ivan Janša!</p>
               <p>Objektiv Slovenske tiskovne agencije ali pa spletnih strani Državnega zbora Poslansko
               skupino Socialnih demokratov redkokdaj ujame, zato je prav, da govorim in prav je, da
               je Državni zbor prostor besede, da imajo volivke in volivci možnost presojati, ali
               besede mišljenje razkrivajo ali prikrivajo in ali iz besed raste tudi ravnanje. Ne
               glede na to, ali nas kdo posluša ali ne, moramo pustiti svobodno izbiro, da tisti, ki
               hoče kaj slišati, to možnost tudi ima. Toliko glede odločitve o tem, ali govorimo ali
               ne.</p>
               <p>Če gledam ravnanje Socialnih demokratov, potem ugotavljam, da Socialni demokrati z
               nobenim korakom do zdaj nismo zavirali oblikovanja nove slovenske vlade. Od vsega
               začetka smo ponujali tako kadrovske rešitve kot drugo sodelovanje, da se je lahko
               vlada oblikovala. In zdaj smo pred tem, da jo danes potrdimo. Koalicija ima 52
               glasov, nobenega razloga za to, da izrečem svoj ne tej vladi zato, da povem, da
               obstajajo bistvene razlike v programu koalicije, ki bo oblikovala vlado, in med
               programom in predstavami o tem, kaj je za slovensko družbo po mnenju Socialnih
               demokratov sprejemljivo. Manjšanje razlik med ljudmi je zagotovo ena od vrednot, ki
               ji Socialni demokrati sledimo. Razmislek o tem skozi koalicijsko pogodbo in nastope,
               tako predstavitve kot odgovore, pa mi govori o tem, da ni kompatibilnosti med
               programom nove vlade in med tem, kar mi pričakujemo. Če pogledate samo tisto, na kar
               se dobro spoznam – na šolsko polje, profitna logika v naš šolski sistem vstopa skozi
               odprta vrata, tako kot je v koalicijski pogodbi zapisano Poslušala sem tudi nastopni
               govor in ni videti, da bi se ta profitna logika zmanjševala. Samo dokaz: učbeniki
               vsako leto, licenčnina za elektronske učbenike. Saj to bo pomenilo, da bo nekdo dobro
               zaslužil, o čemer je bilo tudi govora, da je treba spodbujati podjetnost, da je treba
               podpirati razvoj podjetništva. Hkrati pa se je treba vprašati, kdo bo to poravnal.
               Ali bo licenčnino poravnala država iz javnih sredstev ali bo šlo to na račun staršev?
               Samo toliko, kako lahko obstaja razlika med uvodnimi načeli o varčevanju in tistim,
               kar je v koalicijski pogodbi zapisano. Takšne reči bi lahko ugotavljala še na več
               mestih. Opozorim pa naj samo na eno obljubo varčevanja. Reorganizacija vlade z
               manjšim številom ministrov naj bi pripomogla k varčevanju. Sprejeli smo Zakon o
               Vladi, ki govori, da se bodo nekateri resorji do 1. aprila preselili, glede na to,
               kam so po novem zakonu o vladi razvrščeni. Na predstavitvah nismo dobili konkretnih
               odgovorov, kako bo to vplivalo na število državnih sekretarjev, kako bo z visokimi
               državnimi uradniki, ki zdaj uresničujejo posamezne vsebinske naloge v posameznih
               resorjih. Tudi ni videti, da bi imeli neko jasno predstavo o tem, kako bo na koncu
               stvar izpeljana. Za primer naj povem samo eno. V koalicijski pogodbi je zapisano in v
               Zakonu o Vladi je zapisano, da se gospodarska diplomacija seli v Ministrstvo za
               gospodarstvo. V predstavitvi pa smo dobili zagotovilo, da je takšna rešitev
               neustrezna in je kandidat za ministra soglašal z opozicijskimi poslanci in poslankami
               in tudi kom drugim, da je taka umestitev gospodarske diplomacije neustrezna. Enako
               tudi službe za razvojno in humanitarno pomoč. Samo na malenkosti kažem. Bilo je
               obljubljeno, to je gospod mandatar takrat obljubljal, da bo razmislil o strokovnih
               argumentih, da se tožilstvo ne bi uvrstilo v notranje ministrstvo. Jaz sem danes
               posebej poslušala in ni bilo besede rečene o tem, kaj si predsednik vlade o teh rečeh
               in teh predlogih misli. Časa ni veliko. Prva redna seja državnega zbora je napovedana
               za sredo aprila, Zakon o Vladi v predhodnih določbah govori o tem, da se bodo
               nekatere stvari zgodile že do 1. aprila. Sedaj ne vem, kdo je tisti, ki zavlačuje in
               izgublja čas.</p>
               <p>Še enkrat. Vlade ne bom podprla, ima zadostno podporo v koaliciji in naj sprejme
               odgovornost, ki jo prevzema. Moja uvodna drža pa nakazuje, kaj bom počela kot
               poslanka. Hvala.</p>
            </sp>
            <sp xml:id="SDZ6-Izredna-07-2012-02-10.sp83">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Ljubo Žnidar, pripravi naj se gospod Matjaž Han.</p>
            </sp>
            <sp xml:id="SDZ6-Izredna-07-2012-02-10.sp84">

               <speaker>LJUBO ŽNIDAR (PS SDS):</speaker>

               <p>Spoštovani, predsedujoči, predsednik vlade, kolegi in kolegice!</p>
               <p>Danes odločamo o glavni vsebini, če se malce drugače izrazim, ki je potrebna za
               sestavo nove vlade, to je o kandidatih za ministre. In si postavim vprašanje, kdo pa
               je dober minister. Če se ozrem nazaj na vse dosedanje vladne mandate, bi se večina
               odgovor glasila nekako takole. Tisti, ki je uspel iz proračuna zagotoviti ustrezno
               višino sredstev, ali pa tisti, ki je v svojem resorju uspel narediti največ, ali pa
               tisti, ki je izpeljal največ projektov, seveda različno od resorja. Če pa se ozrem
               naprej, bodo pa odgovori povsem nekaj drugega. Zakaj? Vloga ministra danes, v stanju
               države, v kakršnem je, se v primerjavi s preteklostjo bistveno razlikuje. Vsak izmed
               ministrov je danes del sanacijske ekipe vlade, ki rešuje državo Slovenijo iz stanja,
               v kakršnem je. Če se izrazim po gospodarsko, je vsak minister prisilni upravitelj
               svojega resorja, da se izboljša gospodarske stanje naše države. To pa pomeni izredno
               težko opravilo.</p>
               <p>Tudi sam čestitam vsem kandidatom za ministre predvsem za njihov pogum, da so
               pripravljeni prevzeti to nehvaležno vlogo v tem mandatu. Verjamem in zaupam pa v
               njihovo znanje, strokovnost, predvsem pa v njihovo delo, ki bo v dobro vsem Slovenkam
               in Slovencem.</p>
            </sp>
            <sp xml:id="SDZ6-Izredna-07-2012-02-10.sp85">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Lepo pozdravljeni tudi z moje strani danes prvič tukaj na tem mestu. Besedo ima
               gospod Matjaž Han.</p>
            </sp>
            <sp xml:id="SDZ6-Izredna-07-2012-02-10.sp86">

               <speaker>MATJAŽ HAN (PS SD):</speaker>

               <p>Hvala lepa. Prvi pozdrav podpredsednici in seveda predsedniku Vlade in kolegicam in
               kolegom!</p>
               <p>Res je, danes je pomemben in poseben dan za Slovenijo, saj bomo dobili deseto
               slovensko vlado. Nedvoumno je to dobro za Slovenijo, da bo pokazala, da ima vlado s
               polnimi pooblastili in da bomo na nek način umirili finančne trge, ki nam že zadnjih
               nekaj mesecev z bonitetnimi ocenami razbijajo našo ekonomsko sliko. Vendar da nam
               razbijajo to ekonomsko sliko, smo zadolženi vsi v tej dvorani.</p>
               <p>Seveda pa, če sem prej rekel, da je to dobro za Slovenijo, moram reči, da je z moje
               strani to slabo, ker dobivamo desnosredinsko vlado, tisto vlado, ki si je Slovenke in
               Slovenci niso želeli. Zato podpore z moje strani ta vlada ne bo dobila. Razlogov je
               več. Tri leta sem poslušal, kako je prejšnja vlada delala vse narobe, kako se je
               narobe odločila za reforme, in prav zanimivo bo poslušati in brati magnetograme
               glavnih ministrov v tej vladi, kako bodo zdaj svojo retoriko nedvomno spremenili.
               Naslednje česar me je strah, je izkušnja z vlado v letih 2004–2008, ki je takrat, ko
               so bile finančne razmere povsem drugačne, razprodala Slovenijo. Ne zato, da bi bilo
               kaj bolje, pač pa zato, da so njihovi prijatelji prišli do enormnega premoženja.
               Hvala bogu, da je prišlo do krize, da je to premoženje na nek način bilo odvzeto.
               Upam, da jim ta ista vlada sedaj ne bo tega premoženja pomagala vračati.</p>
               <p>Poslušal sem tri zaslišanja in moram reči, glede na karakteristiko posameznih
               ministrov, da so le-ti povsem <q>"fejst"</q> fantje. Vendar papir, razmišljanja, analize, ki
               so jih podajali na teh zaslišanjih, vse lepo in prav, toda dvomim, da se bo ta
               matematika izšla. Ko napovedujejo spremembe dohodninske lestvice, socialno kapico,
               olajšave za razvoj, 40 % investicijskih olajšav, postopno znižanje davka na dohodek
               pravnih oseb, pavšalne davke, gospe in gospodje, to je veliko milijonov, 800 jih
               moramo pa prihraniti! Ne vem, ali se bo ta izračun izšel. Če pa bomo Socialni
               demokrati in jaz osebno videli, da matematika gre in da ne bodo najšibkejši v državi
               zaradi tega še ob zadnji kruh, potem bodo tudi takšne vsebinske zadeve imele našo
               podporo.</p>
               <p>Rad bi pa opozoril nekatere poslance, predvsem gospoda Grimsa, da bo treba počasi
               zamenjati čip, se resetirati in začeti razmišljati kot poslanec pozicije, ne pa
               opozicije. In še nekaj. Tudi gospodu Horvatu, ki je zopet pesnil in rekel: <q>"Naj
               razume, kdor more!"</q> Prebral bom razmišljanje velikega podpornika desnice – gre za
               gospoda Štuheca, in tu me je strah, ki pravi takole: <q>"Dokler naši otroci mečejo kruh
               v smetnjake, se zmrdujejo po šolskih malicah, hodijo poletno oblečeni po šolskih
               prostorih, se mečejo na tla pred izložbami in trgovinami, da izsiljujejo igrače in
               drugo, dokler vsi neprestano vtikajo sms v svoje mobitele in so za vsako figo na
               zvezi z zaščitniškimi starši ali svojimi prijatelji, dokler imajo denar za cigarete
               in za alkoholne pijače, tako dolgo je zame govorjenje o resni krizi čisto navadna
               hinavščina."</q> Če bodo ideologi desnice tako govorili v teh hudih časih, potem se nam
               slabo piše.</p>
               <p>Vlade SDS, gospoda Viranta, gospoda Erjavca in gospodov iz Slovenske ljudske stranke
               ne bom podprl. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp87">

               <speaker>PODPREDSEDNICA RENATA BRUNSKOLE:</speaker>

               <p>Gospod Janez Ribič, beseda je vaša. Pripravi naj se, prosim, mag. Ivan Vogrin.</p>
            </sp>
            <sp xml:id="SDZ6-Izredna-07-2012-02-10.sp88">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovana podpredsednica Državnega zbora, spoštovani gospod
               predsednik Vlade, spoštovane gospe in gospodje poslanci!</p>
               <p>Danes je zopet velik dan za slovensko politiko, za nas, poslanke in poslance, saj
               dobivamo novo, deseto slovensko vlado. Danes bomo potrjevali kandidatko za ministrico
               in kandidate za ministre, ljudi, ki so se v teh težkih časih pripravljeni soočiti s
               težavami, da nas nekako izvlečejo iz krize, v katero smo padli skupaj z Evropo.</p>
               <p>Ko se pogovarjamo o delu, in naj bi toliko jedli, kolikor delamo, smo si v Sloveniji
               ljudje zelo različni. Tistim, ki so bolni ali kakorkoli drugače ne morejo delati, se
               opravičujem. Na drugi strani imamo veliko takšnih, ki delajo od zore do mraka, ker se
               zavedajo, da brez dela ni jela. In na drugi strani imamo veliko, veliko takšnih, ki
               iz zabojnika za hruške vedno iščejo mehke hruške. Danes smo prišli do tega, da bodo
               tudi ti morali zagristi v tiste trde, če si želimo, da bomo zopet kdaj imeli poln
               zabojnik in da bodo iz tega mehke hruške lahko jedli tisti, ki si to zaslužijo. Ta
               primer sem želel povedati zato, ker si želim, da bi bil razumljen, da bomo morali vsi
               začeti spoštovati, kar smo si zapisali v našo zakonodajo, da bomo morali začeti vsi
               pri sebi delati reforme in ukrepati in le potem bomo lahko zahtevali od naše vlade,
               da skupaj pripeljemo to državo iz krize.</p>
               <p>Vsem kandidatom za ministre želim veliko razuma in veliko modrosti pri vodenju vlade
               in si želim, da bi vsi skupaj uspeli na tej poti. Bog nam pomagaj!</p>
            </sp>
            <sp xml:id="SDZ6-Izredna-07-2012-02-10.sp89">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Besedo ima mag. Ivan Vogrin. Prosim, če se pripravi gospod Matevž
               Frangež.</p>
            </sp>
            <sp xml:id="SDZ6-Izredna-07-2012-02-10.sp90">

               <speaker>IVAN VOGRIN (PS DLGV):</speaker>

               <p>Spoštovana predsedujoča, spoštovane kolegice in kolegi, spoštovane državljanke in
               državljani Slovenije!</p>
               <p>Danes sem s poslanskim kolegom sedel na Odboru za zadeve Evropske unije, pa je imel
               občutek, da nekateri preveč govorijo, pa mi je prišepnil: <q>"Veš, lahko mi "</q>nakladamo<q>",
               kolikor hočemo, veljalo bo le, kakšni bodo rezultati in kaj bomo naredili."</q> In to je
               zdaj ključno. Jaz menim, da se danes obdobje velikih besed končuje. V bodoče bomo mi
               vsi predstavljeni pred odločilno dejstvo, kakšni bodo rezultati. Jaz želim vsem
               ministrom dobre rezultate, nam pa dobrega sodelovanja in podpore. Ključno bo, kako
               bomo ocenjevali svoje delo, pa tudi delo ministrov, in kako bodo to ocenjevali drugi.
               Same ocene si najbrž ne bomo dajali. Pri ocenjevanju, kako uspešni bomo, bi pa kot
               enega od možnih kriterijev predlagal naslednjega. Ko je Slovenija vstopila v Evropsko
               unijo, je bila ena od najuspešnejših novih članic Evropske unije. Kar nekaj časa je
               bila ena od najuspešnejših. Potem smo vstopili še v monetarno unijo in smo bili tudi
               zelo uspešni še kar nekaj časa. Potem pa so se nam zadeve začele malce lomiti. V
               zadnjem letu, dveh smo na lestvici konkurenčnosti izgubili 20 mest. Kot ključni
               kriterij zato predlagam, da si zadamo cilj, da pridobimo vsaj teh 20 mest nazaj, da
               lezemo počasi na lestvici konkurenčnosti višje in višje. To je ključ uspeha, kajti
               gospodarstvo je motor ki poganja vse sfere: kulturo, izobraževanje, šport, tudi našo
               osebno blaginjo. Če ne bomo konkurenčni na svetovnih trgih, ne bomo ustvarili dovolj,
               si ne bomo ustvarili blaginje in bomo večno v krizi, tako kot smo danes.</p>
               <p>Še enkrat poudarjam, za mene osebno in za nas, ključ bo, koliko smo konkurenčni na
               svetovnih trgih. In v tistem trenutku, ko bomo dobili teh dvajset mest nazaj in se
               začeli vzpenjati še višje, bomo na poti k uspehu. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp91">

               <speaker>PODPREDSEDNICA RENATA BRUNSKOLE:</speaker>

               <p>Gospod Matevž Frangež, pripravi naj se gospa Iva Dimic.</p>
            </sp>
            <sp xml:id="SDZ6-Izredna-07-2012-02-10.sp92">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Te vlade ne podpiram. To želim povedati danes v tem državnem zboru z besedami kot
               tudi z glasovanjem. To razumem kot eno od osnovnih manifestacij svoje opozicijske
               drže. Seveda pa obstaja več tipov opozicij. V dosedanjem, preteklem mandatu smo bili
               soočeni s srdito, robustno, rušilno močjo opozicije, in jaz vem, da bomo Socialni
               demokrati drugačna opozicija, ki bomo znali ločiti to, kar je korak in napor za
               skupno dobro, kaj pa je zgolj prestižni politični boj, katerega edini cilj je
               osvojitev oblasti. Ne gre za to vprašanje, gre za to, kaj bomo v tej državi sposobni
               narediti za to, da kretnico usode, da slabe obete v tej državi čim prej spremenimo.
               In kljub temu da tej vladi odrekam svojo podporo, ji iskreno želim, da bi bila pri
               svojem delu uspešna, ker mi je pomembno, da rešimo probleme, da premaknemo Slovenijo
               ne pa vprašanje ,kdo je rešitelj.</p>
               <p>Hearingi ministrskih kandidatov so vsaj meni, tisti, pri katerih sem sodeloval ali
               jih poslušal, pokazali, da kandidati in kandidatka premorejo veliko politične
               modrosti, odrekli so se grobemu političnemu obračunavanju, odgovornosti za nastalo
               situacijo. Skušali so biti povezovalni pri stvareh, ki združujejo, in zadrževani pri
               stvareh, za katere so ocenili, da nas utegnejo razdvajati. Mislim, da je to dobra
               drža predsednika vlade in tudi ministrskih kandidatov. Bojim pa se po današnjih
               nastopih nekaterih izbrancev v največji vladni stranki, da to ne bo prevladujoč
               koncept. Predsedniku vlade, ki slovi po svoji odločnosti in trdi roki, svetujem, da
               skuša svojo parlamentarno konjenico obrzdati, da bo ozračje v Državnemu zboru
               prispevalo h konstruktivnemu sodelovanju. Osebno sem naklonjen tudi takšni ali
               drugačni obliki partnerstva, ker mislim, da ima Slovenija vrsto izzivov, ki nas
               morajo združevati in ki terjajo poglobljeno sodelovanje. Seveda pa si ne delam utvar,
               da je med nami vrsta političnih razlik. Jaz podpišem mnoge od zavez v vaši
               koalicijski zavezi in si želim, da imate pri njih srečno roko. Hkrati pa je povsem
               jasno mogoče identificirati polja, kjer strinjanje ne bo mogoče, ker se soočata dva
               svetovnonazorska koncepta. In ne si delati utvar, da ta koalicija ne bo soočena z
               ideološkimi vprašanji. Privatizacija državnega premoženja, posegi v sisteme socialne
               varnosti, ne nazadnje pa tudi ponovna politizacija področja upravljanja kapitalskih
               naložb, predstavljajo torišča, kjer se bosta v tem državnemu zboru še naprej soočali
               dve ideologiji. Ena, ki pravi, da je treba državo samoomejiti, nadeti podsistemom
               ustrezno avtonomijo, ampak tudi odgovornost, in druga, ki utegne misliti drugače, ki
               želi z liberalizacijo in privatizacijo dosegati svoje gospodarske pa tudi siceršnje
               politične učinke.</p>
               <p>Tranzicija ni končana, pravi koalicijska pogodba. To je nevarna misel. Osebno mislim,
               da je ena nevarnejših, ki jih vsebujejo koalicijske zaveze. Sprejmimo dejstvo, da je
               tranzicija končana, ker je to edina možnost, da stopimo na pot normalizacije naše
               družbe, ki bo preprečevala nadaljnje radikalne delitve v naši skupnosti in omogočala,
               da nekatere procese, ki so zaznamovali to tranzicijo, tudi končamo. To bo pot, ki bo
               onemogočala izredna stanja in izredne ukrepe, to bo pot, ki bo onemogočala logiko, da
               cilj posvečuje sredstva. Novi vladi želim veliko uspehov. Ne želim biti pretirano
               dogmatičen, želim ji dati priložnost, da tudi pri kontroverznih ukrepih pogledamo,
               kaj so pričakovani učinki in skupaj najdemo najboljše rešitve. Pri tem imamo pogosto
               zelo kratek spomin in pozabimo, zakaj smo se odločili politiko umakniti iz
               gospodarstva, zakaj smo se odločili omejiti javno porabo in podobno.</p>
               <p>Na koncu mi dovolite, da se zahvalim dosedanji vladi za prispevek, ki bo gotovo v
               slovenski zgodovini ostal zapisan kot kontroverzen. Osebno sem prepričan, da je bila
               to oblast dobrih namenov, ki je poskušala po svojih najboljših močeh narediti to, da
               Slovenijo ohranimo kot otok stabilnosti v svetu, ki bo očitno ostal dolgoročno
               nepredvidljiv, da bi najboljše med nami znali podpreti zato, da dvignejo celotno
               skupnost. Jaz se tej vladi, vsem, ki so v njej sodelovali za ta prispevek, najlepše
               zahvaljujem.</p>
            </sp>
            <sp xml:id="SDZ6-Izredna-07-2012-02-10.sp93">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Obveščam vas, da je prišlo do tehnične napake in zato kolega gospoda Riharda
               Braniselja obveščam, da ima Državljanska lista Gregorja Viranta na voljo še 20 minut
               in ko bo na vrsti v razpravi, bo imel možnost razprave.</p>
               <p>Besedo dajem gospe Ivi Dimic, pripravi naj se gospod Franc Pukšič.</p>
            </sp>
            <sp xml:id="SDZ6-Izredna-07-2012-02-10.sp94">

               <speaker>IVA DIMIC (PS NSi):</speaker>

               <p>Hvala za besedo, spoštovana gospa podpredsednica. Spoštovane poslanke in poslanci,
               spoštovani predsednik Vlade Republike Slovenije!</p>
               <p>Odločali bomo o vladi, o vladni ekipi, ki bo vodila Slovenijo v naslednjih štirih
               letih. Kandidati so v svojih predstavitvah na matičnih odborih predstavili program
               dela in prejeli podporo ne le koalicijskih, v veliki meri tudi opozicijskih strank.
               Pohvalno je, da so tudi opozicijski poslanci pokazali svoj konstruktivni pristop in
               so v veliki meri dobre rešitve tudi podprli, ne glede na to, da ministrski kandidati
               ne prihajajo iz njihovih vrst. Predstavljena programska izhodišča kandidatov tudi
               sama ocenjujem za ustrezna in usmerjena pretežno v reševanje države iz sedanje
               krize.</p>
               <p>Sama sem poslušala zaslišanje kar petih kandidatov za ministre in na svojih
               predstavitvah so vsi pokazali dobro poznavanje področja, izpostavili so problematiko
               in predstavili programske okvire za nadaljnje delo ter predstavili ukrepe za
               reševanje trenutnih razmer, velik poudarek pa je bil namenjen doslednemu izvajanju
               zakonodaje. V skladu s koalicijsko pogodbo se bodo povečala pooblastila funkcionarjev
               ter nosilcev javnih pooblastil ob sočasnem povečanju njihove odgovornosti za
               zakonitost in učinkovitost dela organov. Prav na tem področju bo treba storiti
               veliko, da bo povrnjeno zaupanje državljanov v institucije in pravno državo.
               Ministrska ekipa bo svoje delo začela v težkih razmerah, ki zahtevajo premišljene
               proti krizne ukrepe.</p>
               <p>Delo zagotovo ne bo lahko, vendar predstavljeni ministrski ekipi zaupam in ji želim
               vso srečo zato bom tudi glasovala za novo vlado. Hvala.</p>
            </sp>
            <sp xml:id="SDZ6-Izredna-07-2012-02-10.sp95">

               <speaker>PODPREDSEDNICA RENATA BRUNSKOLE:</speaker>

               <p>Besedo ima gospod Franc Pukšič, pripravi naj se mag. Dejan Židan.</p>
            </sp>
            <sp xml:id="SDZ6-Izredna-07-2012-02-10.sp96">

               <speaker>FRANC PUKŠIČ (PS SLS):</speaker>

               <p>Lep pozdrav, kolegice in kolegi, gospa podpredsednica!</p>
               <p>Po osmih mesecih in nekaj dnevih se v tej državi končuje politična agonija. Po osmih
               mesecih in nekaj dnevih se v tej državi končuje tako rekoč celotni zastoj ustroja v
               družbenem podsistemu, ki je odvisen od delovanja vlade. Od 5. junija naprej ko so
               padli trije referendumi se je čas za ustavitev zaostajanja in gospodarske, politične,
               ekonomske in kakršnekoli krize ustavil. Kaj vse se je zgodilo v teh osmih mesecih in
               kako so nam padle bonitete, je grozljivo. Če smo še pred letom dni imeli v rebalansu
               proračuna 200, 300 milijonov za obresti, imamo danes že blizu 800, 900 milijonov
               evrov samo za odplačevanje obresti. Zakaj je to bilo potrebno in zakaj smo morali čez
               to kalvarijo, pravzaprav ni jasno nobenemu v tej državi, razen mogoče nekaterim v
               odhajajoči vladi. Treba je bilo držati pozicije do konca, do zadnjega trenutka,
               kolikor se le da. K temu so prispevali svoje tudi vsi ostali akterji, ki po volitvah
               krojijo časovnico ustoličenja nove vlade. Zdaj smo tam, kjer smo, in še kako bo treba
               zavihati rokave in voz peljati naprej. Sicer se bojim, da je nekaj zamujenega, da ne
               bo možno vsega nadoknaditi. Prav zanimivo bi bilo danes poslušati odhajajočega
               predsednika vlade, če bi se sprehodil v svojem nastopu čez program vlade, ki ga je
               predstavil pred tremi leti, kaj in koliko od tega je realiziranega. Jaz se spomnim
               samo enega segmenta, to je koriščenje evropskih sredstev. Kaj vse in koliko pameti je
               bilo zlite v Državnem zboru, kaj vse bo narejeno, da bo to koriščenje čim boljše, da
               bomo stopili naprej, da bomo vse porabili. Podatki, tabele, številke so pač realnost.
               S tem odhajate in s tem prevzemate tudi odgovornost. Kakšno odgovornost?! To, da ste
               izgubili na volitvah in da zdaj ostanete v opoziciji. Jaz mislim, da je to premajhna
               odgovornost. Problem je, da so se ustavile investicije, da je na stotine slovenskih
               podjetij šlo v stečaj, da je na tisoče ljudi ostalo brez služb in na tisoče ljudem so
               se odvzela delovna dovoljenja in so morali nazaj, od koder so prišli. Do danes je
               bilo možno koristiti 2,6 milijarde evropskih sredstev, izkoristilo se je samo 1,3
               milijarde. In tu je pravzaprav po mojem največji problem, kako do konca leta 2013
               izkoristiti v celoti 4,2 milijarde. Ja, vse pogodbe morajo biti podpisane. Čas
               pritoka denarja iz bruseljske v našo blagajno je možno podaljšati še za dve leti,
               torej do leta 2015, vendar tega ne bo, če ne bodo 30. 12. leta 2014 podpisane
               pogodbe, glede na izkušnjo, ki jo imamo iz obdobja 2004–2006, vsaj za cca 30 % več,
               kot je na razpolago sredstev. Nujni podpis tolikšnega procenta več pogodb je zato,
               ker se vse v procesu potem tudi ne realizira ali ne izvede ali ni v skladu z veljavno
               zakonodajo.</p>
               <p>Vesel sem, da je v teh programskih izhodiščih, ki izhajajo iz koalicijske pogodbe,
               zapisano, da bo pri oživljanju gospodarske aktivnosti ena od ključnih ureditev tudi
               plačilna nedisciplina. Včeraj ko sem šel v Ljubljano, sem se ustavil na eni točki,
               kjer so mi manjši podjetniki povedali, da jim je eno od podjetij, ki je v večinski
               lasti države, pred dvema dnevoma poslalo dopis, da jim roke plačila spreminja iz 90
               na 120 dni.</p>
               <p>Gospodje ministri, predsednik Vlade, takšnim bo treba stopiti na prste. Vam bom
               povedal kratek izračun, ki smo ga s temi podjetniki včeraj kar tako čez palec v nekaj
               minutah naredili. Pred dvajsetimi leti je bila direktorjeva plača v tem istem
               podjetju približno trikratnik povprečne slovenske plače. Povprečna slovenska plača pa
               je bila plača ključavničarja, danes ima ključavničar približno 70 % povprečne
               slovenske plače. To pomeni 300 evrov manj. V dvajsetih letih je to podjetje temu
               ključavničarju pobralo za opravljeno delo 72 tisoč evrov. Ta isti direktor, ki je bil
               tudi pred dvajsetimi leti in je še danes, je imel takrat trikratnik plače
               ključavničarja – torej povprečne, danes ima najmanj desetkratnik povprečne plače.
               Kolegice in kolegi, izračunajte si, koliko je v dvajsetih letih ta direktor dodatno
               zaslužil, brez tega da je delavcu pobral 72 tisoč evrov. Nekaj čez milijonov evrov.
               To so direktorji gospodarskih družb, ki so monopoli, ki so v večinski lasti države in
               takšni se potem imajo za uspešne, sposobne. Res je, da so bili uspešni, ampak žal za
               svoje žepe.</p>
               <p>Predsednik vlade in ministri, morali boste nekaj narediti, težko delo vas časa, da
               boste ključavničarju vrnili dostojanstvo v obliki plače, temu skorumpiranemu
               direktorju pa vzeli ukradeno premoženje na delavski račun. To bo eden od elementov
               sestavljenega paketa ostalega dela zakonodaje, ki bo jasno povedal, da bo treba
               zategovati pasove. Verjamem, da bodo ljudje, državljanke in državljani, pripravljeni,
               vendar jim bo treba pokazati, da tako, kot je, hvala bogu, tukaj zapisano, vse s
               ciljem, da se v slovensko gospodarstvo in med ljudi čim prej začne vračati optimizem,
               da začnejo v gospodarstvu nastajati nova delovna mesta, da poraste splošna blaginja,
               in to, kar je sedaj najpomembnejše, da začne Slovenija delovati kot pravična država.
               Še v enem delu je zapisano, da bo ta država začela delovati po pravnih temeljih, po
               pravu in seveda to za vse enako.</p>
               <p>Osebno sem prepričan, to sem že nekajkrat povedal, da Slovenija kljub temu, da je
               imela zadnja tri leta katastrofalno slabo vlado, ki je državo zadolžila v treh letih
               toliko, kot se je prej zadolžila v teh 16, 17 letih, pa zgradila avtocestni program,
               da bi bila torej država na bistveno boljšem, če bi imeli regije, regionalizacijo, ker
               je tudi kontrola sredstev tako kot na občinski tudi na regionalni ravni in bi bila
               bistveno boljša. Vesel sem, da bomo za blaginjo, kot piše tukaj, da je pomembna
               decentralizacija države predvsem s spodbujanjem skladnega regionalnega razvoja. Če
               danes pogledamo zaostajanje tistih najbolj zaostalih regij, kot so Pomurje, Podravje,
               Posavska regija, Koroška regija za povprečjem ali Osrednjeslovensko regijo, upam, da
               bo tokrat opozicija znala prisluhniti predlogu koalicije, če bo dala ponovno v
               obravnavo zakonodajo o regionalizaciji. Pripravljenih je bilo šest zakonov, tako kot
               so padli žal za tri glasove v letu 2008, je tudi to imelo katastrofalni vpliv na to
               zaostalost, ustavile so se možnosti razvoja, kaj šele, da bi začeli zmanjševati
               razlike.</p>
               <p>Jaz sem prepričan, da bo tudi napoved vladne koalicije, ki je jasno zapisala, da
               davčne utaje ne bodo več davčna tajnost, da bodo tudi takšne stvari pripeljale na
               plano marsikatero nepošteno, nekorektno, goljufivo dejanje in da bo tudi to pospešilo
               nadaljnji razvoj v tej državi in pošteno nadaljevanje dela.</p>
               <p>Veste, rad bi dočakal trenutek, ko bo kakšno podjetje, v kakršnikoli lasti že, tudi
               naredilo kaj takšnega, kot je avstralski podjetnik, ki je prodal pred nekaj tedni eno
               svoje podjetje in je med drugim tisti del kupnine razdelil med delavce, seveda glede
               na število let, ko so delali v tem podjetju. Pri nas je žal obratno. Tisti, ki so
               najdlje zaposleni v posameznem podjetju, na koncu najbolj <q>"nasrkajo"</q> in korist od
               tega imajo prav posamezniki. Pripeljati Slovenijo iz krize bo seveda težko delo, pa
               verjamem, da bomo z vsemi temi ukrepi, ki so napovedani, uspeli. Pomembno pa bo
               povrniti zaupanje državljank in državljanov ter ponovno vzpostaviti normalno
               delovanje družbe in vseh podsistemov. Jaz bom vlado, ki je danes predlagana, z
               veseljem podprl, z veseljem ji bom tudi stal vseskozi ob strani, ob pripravi rešitev,
               ki bodo peljale v dve smeri, to je gospodarska rast, z gospodarsko rastjo tudi
               blaginja za vse državljanke in državljane, in drugo, normalizacija celotne družbe in
               vseh podsistemov.</p>
            </sp>
            <sp xml:id="SDZ6-Izredna-07-2012-02-10.sp97">

               <speaker>PODPREDSEDNICA RENATA BRUNSKOLE:</speaker>

               <p>Besedo ima mag. Dejan Židan. Pripravi naj se prosim gospod Mirko Brulc.</p>
            </sp>
            <sp xml:id="SDZ6-Izredna-07-2012-02-10.sp98">

               <speaker>MAG. DEJAN ŽIDAN (PS SD):</speaker>

               <p>Spoštovana predsedujoča, hvala za besedo. Spoštovane kolegice in kolegi, ne bom tako
               dolg kot vi, ne se bati.</p>
               <p>Poglejte, mnogo uglednih ljudi v tem trenutku opozarja, da se nam bliža prehranska
               kriza. Ta kriza bo verjetno veliko bolj občutna, kot je trenutno
               finančna-gospodarska. Zakaj je to pomembno? Zato, ker smo prve znake, da prihaja
               finančno-gospodarska kriza v letu 2007 pa 2008 povsem spregledali – pa ne samo v
               Sloveniji tudi v Evropi – in zato nam je težje, kot bi nam bilo, če bi znali pravilno
               odreagirati. Ker sedaj tudi vemo, da prihaja do prehranske krize, samo vprašanje let
               je, so v tem trenutku tudi vsaj nekateri glavni odgovori, kako učinkovito delovati,
               že znani. Govorimo o tem, da je treba zaščiti naravne vire, ki so omejeni, to so
               pitna voda, zrak in kmetijska zemljišča, da potrebujemo nove tehnologije na področju
               kmetovanja, proizvodnje hrane in še marsikje in da moramo preprečiti to, kar se
               trenutno dogaja, da tretjina hrane, ki jo proizvedemo, ne konča pri nas – ljudeh,
               ampak konča v smetnjakih. Zato je pravilna usmeritev, da je v Sloveniji nastalo
               veliko ministrstvo, ki ima glavno nalogo, da varuje naravne vire, torej Ministrstvo
               za kmetijsko in okolje, in to jaz osebno in tudi poslanska skupina podpira. Mi vemo,
               da je v strokovni javnosti in v uradniški javnosti prisoten določen strah, da bo
               kmetijski resor močnejši kot okoljski. Jaz verjamem, da tako ne bo, vendar bo nova
               vlada z vsakim svojim dejanjem potrjevala in vsakim svojim ukrepom potrjevala, da sta
               oba sektorja uravnotežena in da delujeta trajnostno. Zato verjamem, da so ti strahovi
               stroke neupravičeni. Del uradništva je tudi prestrašen in je treba njihovemu glasu
               prisluhniti. Treba pa je pa tudi upoštevati, da se čas, ko smo lahko opazovali tudi
               lenobo uradništva, ko smo lahko opazovali kabinetno ravnanje, ne pa ravnanje na
               terenu, in ko so si uradniki izmišljevali zakone in druge pravne akte, ki jih niti
               sami niso znali izvrševati, ta čas se mora končati. Ker je bila povsem takšna vizija
               kandidata za kmetijskega in okoljskega ministra gospoda Francija Bogoviča, ga jaz
               podpiram in verjamem, da ga podpira tudi celotna poslanska skupina. Če bi imeli
               možnost, da glasujemo o posameznih kandidatih, bi gospod Franc Bogovič dobil več
               glasov, kot jih bo sedaj dobila nova vlada, ki bo danes izvoljena.</p>
               <p>Povedati moram tudi, da sva z gospodom Srečkom Mehom, s katerim sva bila na Odboru za
               infrastrukturo in prostor, zato ker naju je prepričal, podprla tudi gospoda Černača.
               Podprla sva ga zato, ker sva opazila, da razmišlja o intervencionizmu v
               infrastrukturi, kar je pomembno, saj samo z varčevanjem države ne moremo rešiti, pač
               pa tudi z investicijami. Prepričal pa je tudi s tem, ker je začel ločevati med
               učinkovitostjo, kar pomeni hitro in dobro odločanje, ne pomeni pa nujno manj
               varovanja naravnih virov. Tudi ta gospod je dobil najin glas, vendar ker bo vlada
               prišla pred nas <q>"v paketu"</q>, ne more dobiti glasu kot vlada v celoti.</p>
               <p>Med drugim pa smo slišali tudi zadeve, ki jih absolutno ne podpiramo. Takšen primer
               je neoliberalizem, ki bi našo državno lastnino rad razprodal, kar je napačno. Imamo
               dosti takih primerov v bližini, če pogledamo vzhodno Evropo. Preden se odločite za
               razprodajo Slovenije, dajte te stvari vsaj v praksi preveriti. Drugo, s čimer se ne
               strinjam, je zmanjševanje socialne države. Socialne razlike so že sedaj prevelike
               tako v Sloveniji kot Evropski uniji. Ljudje, ki delajo, upokojenci, ki so delali,
               niso krivi, da so finančne institucije naredile velike finančne luknje, in ni prav,
               da na njihovih plečih nameravate reševati Slovenijo. Rešujte jo tako, da bodo
               kaznovani tisti, ki so takšno stanje povzročili!</p>
               <p>Na koncu bi rad še nekaj povedal. Vesel sem, ker je bila večina razprav danes
               usmerjenih v prihodnost. O prihodnosti lahko govorijo tisti, ki nekaj vedo, in s tem
               me je ta državni zbor navdušil. Bilo je pa tudi nekaj razprav o preteklosti. Ena teh
               je bila, kako se koristijo kohezijska sredstva. Če bi poznali številke, bi verjetno
               opazili, da smo lansko leto uspeli izkoristiti že več kot 800 milijonov kohezijskih
               sredstev, v letošnjem letu, če ne boste naredili kakšnih velikih napak, bomo
               izkoristili milijardo, predlansko leto pa 700 milijonov, pričeli pa smo pri 300
               milijonih. Hvala.</p>
            </sp>
            <sp xml:id="SDZ6-Izredna-07-2012-02-10.sp99">

               <speaker>PODPREDSEDNICA RENATA BRUNSKOLE:</speaker>

               <p>Gospod Mirko Brulc. Prosim, da se pripravi mag. Marko Pogačnik.</p>
            </sp>
            <sp xml:id="SDZ6-Izredna-07-2012-02-10.sp100">

               <speaker>MIRKO BRULC (PS SD):</speaker>

               <p>Hvala lepa. Pozdravljeni, gospod predsednik Vlade, kolegice in kolegi!</p>
               <p>Sicer se s kolegom ne strinjam, kajti pravim, da je danes veliko strokovnjakov iz
               pozicije ocenjevalo, kako je bilo, ne, kako bo in kako naj bi bilo. To bomo sicer
               poslušali tri, štiri leta, kajti kolegi Grims, Pukšič in drugi so pač taki, da znajo
               te stvari peljati tako, in pozicija bo to tudi nujno potrebovala – stalno inventuro,
               kako slabo je bilo, da bodo upravičevali svoje lastne težave in napake.</p>
               <p>No, sam sem imel srečo, da sem bil ob predstavitvi kandidata za pravosodje in javno
               upravo prijetno presenečen, kajti na vsa vprašanja, ki sem jih pripravil, je že v
               uvodu dobesedno odgovoril, zato ga ocenjujem kot dobrega ministra. In sem se tudi
               vprašal, za katero koalicijo je pravzaprav pripravljal odgovore, ali za to, ki
               odhaja, ali za to, ki prihaja.</p>
               <p>Bi pa opozoril na nekaj dejstev. Skrbi me opozorilo na napovedano ponovno
               odpravljanje birokratskih težav, združevanje ministrstev in tako dalje. Tako
               varčevanje lahko včasih prinese le dodatne stroške ali pa z odpravo ene birokratske
               ovire, povzročimo dve novi. Tu je treba biti previden.</p>
               <p>Na odboru se nihče ni dotaknil programa vzpostavitve baze podatkov za podporo
               upravljanju s človeškimi viri – baze podatkov o vseh sodelavkah in sodelavcih v javni
               upravi, o javnih kompetencah, vključno z odpovedjo delovnega mesta. Vsi vemo, kakšen
               je odziv informacijske pooblaščenke do te mega baze, zato me zanima, kakšne
               kompetence bodo vpisane v to bazo. O tem ni bilo govora na predstavitvi.</p>
               <p>Tudi o lokalni samoupravi je bilo relativno malo ali pa skorajda nič časa
               namenjenega. Tudi v koalicijski pogodbi je lokalna samouprava omenjena le v nekaj
               stavkih. Mislim, da gre za pomembno vejo oblasti, bi rekel, v naši domovini in je
               tudi temu treba posvetiti večjo pozornost.</p>
               <p>Pri dialogu s socialnimi partnerji želim bodočemu ministru veliko sreče, pa strpnosti
               tudi, mislim, da je takšen, in lahko rečem, da bomo Socialni demokrati res podprli
               vse tiste programe, ki so potrebni za izgradnjo učinkovitejšega sodstva, ljudem
               prijazne uprave ter izgradnjo odličnega državnega uradništva.</p>
               <p>Socialni demokrati smo nameri, da se državno tožilstvo prenese pod pristojnost
               Ministrstva za notranje zadeve, nasprotovali tudi takrat, ko je to bilo predlagano v
               prejšnji ekipi sodelovanja bodoče namišljene koalicije. Se sprašujem, kje jemljete
               koalicijski partnerji tovrstne zamisli, po katerih časih iz naše minule zgodovine. To
               ne spada v današnje obdobje, zato kandidata pozivam, kot je tudi obljubil, da čim
               prej pripravi novelo zakona o vladi in jo v nujnem postopku vloži v parlament in jaz
               mu zagotavljam 46 in več glasov.</p>
               <p>Na oceno dela vlada v odhajanju pa je le treba počakati. Mislim, da bo čas prinesel
               pravo oceno. Takrat bodo tudi vsi, ki so tri leta rušili to vlado, spoznali, koliko
               dobrega je naredila. Ognimo se neprestanemu ocenjevanju, kako je bilo, in poglejmo,
               kako bo.</p>
               <p>Jaz tej vladi želim veliko uspeha, ker od tega bom tudi jaz in moja družina in moji
               prijatelji lahko boljše živeli, seveda pa jo boste izvolili koalicijski partnerji.
               Hvala lepa.</p>
            </sp>
            <sp xml:id="SDZ6-Izredna-07-2012-02-10.sp101">

               <speaker>PODPREDSEDNICA RENATA BRUNSKOLE:</speaker>

               <p>Gospod mag. Marko Pogačnik. Pripravi naj se prosim gospod Samo Bevk.</p>
            </sp>
            <sp xml:id="SDZ6-Izredna-07-2012-02-10.sp102">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za besedo. Spoštovani gospod predsednik Vlade,
               kolegice, kolegi!</p>
               <p>Vsebina koalicijske pogodbe daje neko upanje in optimizem, da bo slovensko
               gospodarstvo ponovno postalo konkurenčno, koalicijska pogodba daje upanje in
               optimizem za odpiranje novih delovnih mest. Ukrepi, ki jih koalicijska pogodba
               predvideva, bodo sigurno zagotovili ugodno in prijazno okolje za gospodarstvo. Treba
               je poudariti, da le konkurenčno in uspešno gospodarstvo zagotavlja tudi pravično
               socialno politiko in odpiranje novih delovnih mest. Potrebna bo hitro večja podpora
               za privabljanje tujih neposrednih investicij, potrebno bo učinkovitejše upravljanje
               državnega premoženja, potrebna bo hitra in učinkovita sanacija bančnega sistema.
               Prepričan sem, da bo deseta slovenska vlada znala prisluhniti gospodarstvu, kakšno
               podporo politike potrebuje, da se bo zavzemala za reševanje podjetij v krizi, vendar
               ne na račun upnikov.</p>
               <p>Prvi korak in cilji desete slovenske vlade so, da se zaustavi padanje konkurenčnosti
               slovenskega gospodarstva in življenjskega standarda državljank in državljanov
               Republike Slovenije. Drugi del pa je, da bo Slovenija ponovno hitreje rasla, kot je
               povprečje Evropske unije. Predsednik vlade in njegova ekipa s svojimi izkušnjami,
               referencami in osebnimi karakteristikami sigurno zagotavljajo, da se bo vsebina
               koalicijske pogodbe tudi implementirala in realizirala. Zato bom danes to vladno
               ekipo potrdil. Novi deseti slovenski vladi zato želim srečno in uspešno na poti za
               boljšo Slovenijo.</p>
            </sp>
            <sp xml:id="SDZ6-Izredna-07-2012-02-10.sp103">

               <speaker>PODPREDSEDNICA RENATA BRUNSKOLE:</speaker>

               <p>Gospod Samo Bevk. Pripravi naj se prosim gospod Srečko Meh.</p>
            </sp>
            <sp xml:id="SDZ6-Izredna-07-2012-02-10.sp104">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Kot sem dejal že ob imenovanju predsednika vlade Janeza Janše pred 14 dnevni, je
               danes jasno, da je nezaupnica vladi Boruta Pahorja septembra lani državi prinesla več
               škode kot koristi. Morali smo na predčasne volitve, država je obstala in že pol leta
               čakamo na vlado s polnimi pooblastili. Prva vsebinska seja Državnega zbora pa je
               napovedana šele za mesec april. Dobili smo predsednika vlade, ki ni bil zmagovalec na
               državnozborskih volitvah in kateremu predsednik države oporeka polno legitimnost. Med
               tem časom smo že dvakrat doživeli znižanje bonitetne ocene Slovenije, denar pa
               postaja iz dneva v dan dražji tako za državo kot tudi ali pa predvsem za državljane.
               Novi finančni minister pa že na začetku napoveduje, da bomo morali samo z rebalansom
               proračuna za leta 2012 privarčevati 800 milijonov evrov. Prihajajoča vlada bi si v
               marsičem olajšala svoje delo, če ne bi večji del prejšnje opozicije tako dosledno
               nasprotoval reformni politiki Pahorjeve vlade. Tudi bodoči minister za delo je na
               zaslišanju priznal, da mu je žal za padec pokojninske reforme. Prav zaradi doslednega
               rušenja reformne politike prejšnje vlade bodo tokratni ukrepi dosti bolj boleči. Te
               ukrepe je danes napovedal tudi predsednik vlade Janez Janša. Z nobeno vlado doslej
               najbrž nismo bili v celoti zadovoljni. To se seveda najprej pokaže, ko mandatar
               predstavi svojo ministrsko ekipo, svojo kadrovsko ponudbo. To velja tudi za kandidate
               za ministrico in ministre, o katerih bomo odločali danes, čeprav so bile nekatere
               predstavitve na odborih dokaj solidne.</p>
               <p>V koalicijski pogodbi, ki smo jo Socialni demokrati parafirali, smo si za temeljni
               cilj zastavili ustvarjanje pogojev za pospešeno gospodarsko, inovativno in
               podjetniško aktivnost, kjer bi z novimi investicijami do konca mandata dosegli
               stabilno gospodarsko rast, s katero bi zmanjšali razkorak med razvitostjo Slovenije
               in Evropske unije. Med ključne infrastrukturne investicije, govorim o projektih za
               Primorsko, pa smo konkretno navedli tretji pomol Luke Koper, drugi železniški tir in
               četrto prometno razvojno os. Žal v koalicijski pogodbi strank, ki bodo dejansko
               sestavljale novo vlado, ti projekti poimensko niso navedeni, čeprav je pogodba SDS,
               Državljanske liste, DeSUS, SLS in NSi bistveno obsežnejša.</p>
               <p>Kaj se dejansko skriva v zelo splošni koalicijski pogodbi, bomo šele videli. Prvo
               priložnost smo opozicijski poslanci s svojimi vprašanji imeli že na predstavitvah
               posameznih ministrskih kandidatov. Dosti bolj jasna slika pa se bo pokazala, ko bo
               nova vlada predlagala rebalans proračuna za leto 2012 s pripadajočimi razvojnimi
               načrti. V teh dneh sem sodeloval na predstavitvah Ljudmile Novak, dr. Žige Turka,
               Aleša Hojsa in Karla Erjavca. Preko medijev pa sem pozorno spremljal tudi ostale
               predstavitve. Glavne pripombe so usmerjene proti podreditvi državnega tožilstva,
               razdelitvi ministrstva za okolje in prostor, selitvi gospodarske diplomacije ter
               ukinitve samostojnega ministrstva za kulturo. Še posebej nerazumljivo se mi zdi
               pridruževanje kulturnega resorja, čeprav so kar tri stranke imele o tem drugačne
               poglede, Državljanska lista in DeSUS pa sta celo parafirali pogodbo, po kateri smo
               imeli samostojni ministrstvi za kulturo in Slovence po svetu, kar si je seveda želela
               tudi Nova Slovenija.</p>
               <p>Včeraj je kandidat za ministra za zunanje zadeve izpostavil zelo dobre odnose s
               sosednjimi državami. Zagotovo je to v veliki meri rezultat odhajajoče vlade, saj je
               uredila več kot dvajset let star problem odnosov s Hrvaško, pripomogla pa je tudi k
               zgodovinskemu kompromisu pri postavljanju dvojezičnih tabel na Koroškem. Vse do leta
               2009 smo imeli incidente v Piranskem zalivu. Naši politiki pa so se še leta 2004
               prerivali na državni meji. Še pred osmimi leti je predsednik avstrijskega parlamenta
               trdil, da pogovora o slovenski narodni manjšini ni mogoče voditi na pravni podlagi
               avstrijske državne pogodbe, ker da to ni pogodba med državama, kar je seveda v
               nasprotju z zgodovinskimi dejstvi in mednarodnim pravom. Še leta 2006 je koroški
               deželni glavar ruval slovenske krajne napise, danes je situacija popolnoma
               drugačna.</p>
               <p>S tem sem hotel samo nakazati, da dediščina, ki jo zapušča odhajajoča vlada, ni tako
               slaba, kot jo hočejo predstaviti nekateri. Še boljša pa bi bila, če bi ji državni
               zbor septembra dal možnost, da svoj mandat opravi do konca. Kljub temu da vlade danes
               ne bom podprl, ji v bodoče želim uspešno delo. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp105">

               <speaker>PODPREDSEDNICA RENATA BRUNSKOLE:</speaker>

               <p>Gospod Srečko Meh, ki bo tudi nastopil kot zadnji razpravljavec. Potem bo imel besedo
               predsednik Vlade Ivan <stage>(Janez)</stage> Janša.</p>
            </sp>
            <sp xml:id="SDZ6-Izredna-07-2012-02-10.sp106">

               <speaker>SREČKO MEH (PS SD):</speaker>

               <p>Spoštovane poslanke in poslanci, gospod predsednik, prijazen pozdrav!</p>
               <p>Poskušal bom povedati nekaj misli. Morda najprej to. Če gospod Pukšič pravi, da so v
               Avstraliji naredili kakšno dobro rešitev, potem ga sprašujem, zakaj ni podprl zakona
               o participaciji pri dobičku, da bi lahko konkretno nekaj naredili za naše delavke in
               delavce, ki so si vseskozi prizadevali za to, da bi lahko pošteno in dobro živeli.
               Nekdo je danes rekel, da so volivke in volivci odločili, da bo takšna koalicija. Ta
               se je zmotil. Zagotovo ne. Volivke in volivci so nam dali glasove, strankam in
               ljudem. Vi ste se pa odločili, da bo koalicija taka, kar je seveda legitimno in
               legalno, ampak ne govoriti, da so se tako odločili volivke in volivci. Oni so drugemu
               dali relativno zmago in so si predstavljali, da bo ta zgodba tekla drugače. Ampak
               tudi tako je prav. Posebno vprašanje je, da smo danes zelo veliko govorili o
               preteklosti, o tem, kaj je bilo, o tem, česa kdo ni naredil, kako osem mesecev ni
               bilo nič narejenega. Premalo pa smo govorili o tem, kaj bi kazalo narediti danes,
               jutri in kaj moramo narediti in kje se moramo uskladiti za projekte v prihodnje. Zato
               bi bilo prav, da govorimo o tem in zato smo mi na zaslišanjih oziroma na razpravah s
               kandidati za ministre govorili o projektih in dobili zelo pozitivne odgovore. Če bi
               danes tukaj v parlamentu mi glasovali o posameznih ministrih, bi večina dobila zelo
               veliko tudi naših glasov. Vsi pa ne, to vam pa zagotavljam. Predvsem pa je pomembno,
               da kadar govorimo tukaj v parlamentu in nekoga nekaj obtožujemo, rečemo, da je kdo za
               kaj kriv, imamo seveda za to vso pravico. Je pa treba oziroma prav bi bilo, da bi
               govorili argumentiramo.</p>
               <p>Govora je bilo tudi o tem, da edini garant, da bo vlada dobro delala, so člani vlade,
               sodelavci v ministrstvih, ki povprečno dobro delajo ter odbor in parlament tukaj.
               Seveda pa je garant tudi to, da bo opozicija, ki jo ima sedanja pozicija, bistveno
               drugačna od opozicije, ki je bila v preteklih letih. Toliko referendumov, toliko
               protestov, kot jih je bilo, ne verjamem, da je možno sproducirati in zagotovo jih ne
               boste imeli, razen takrat, ko bo to res potrebno.</p>
               <p>Vlade gospoda Janeza Janše ne morem podpreti iz več razlogov. Prvi je ta, da volja
               volivk in volivcev ni bila spoštovana. Drugi, da ni ministrstva za kulturo. Da je
               tožilstvo tam, kjer po mojem ne bi smelo biti. In da se bojim, da bo, ne zaradi
               prenosa posameznih delov sedanjih ministrstev, drugačne organizacije v nova mega
               ministrstva, da je to morda narobe. Lahko tudi, ampak da bo to prioriteta. Oprostite,
               gospe in gospodje, ni prioriteta prerazporeditev in reorganizacija ministrstev,
               prioriteta so novi projekti, so novi produkti, je to, kar so kandidati za ministre
               govorili, da bodo nekaj novega in hitro naredili, da se bomo potegnili iz tega, kar
               ste rekli. Zagotovo je to prav in pri tem boste imeli našo podporo. Me je pa pri
               uvodnem razlaganju oziroma nagovoru gospoda Janeza Janše zbodlo nekaj stvari, za
               katere bi posebej prosil, če lahko posebej precizno poveste, gospod Janša, kako ste
               si to predstavljali. In sicer primerjava med letom 2008 in danes. Kaj boste naredili
               danes? Potem, da naj bodo v Sloveniji bogati in bo blaginja. Oprostite, v Sloveniji
               je preveč bogatih in preveč revnih. Treba je narediti to in tisti, ki so revni, ne
               morejo participirati pri tistem, o čemer smo danes tukaj govorili. Nihče ne bi smel
               biti reven. In ko ste govorili o solidarnosti, o socialni pomoči, o neupravičeni
               solidarnosti in socialni pomoči, morda sem vas narobe razumel, potem je vsakdo, ki
               je, tisti, ki prejema socialno pomoč, njemu je njegovo človeško dostojanstvo izpod
               vsakega nivoja in ta človek bi bistveno raje imel namesto socialne pomoči delo, pa
               morda tudi participacijo na dobičku, s katerim bi lahko dobro živel in otrokom ne
               bilo treba nič drugega, kot to, da bi preprosto delali to, česar otroci ne
               delajo.</p>
               <p>Zaradi razlogov, ki sem jih naštel, vaše vlade oziroma te vlade ne bom podprl.</p>
            </sp>
            <sp xml:id="SDZ6-Izredna-07-2012-02-10.sp107">

               <speaker>PODPREDSEDNICA RENATA BRUNSKOLE:</speaker>

               <p>Predsednik Vlade gospod Ivan Janez Janša, beseda je vaša.</p>
            </sp>
            <sp xml:id="SDZ6-Izredna-07-2012-02-10.sp108">

               <speaker>JANEZ JANŠA:</speaker>

               <p>Še enkrat hvala za besedo.</p>
               <p>Skušal bom odgovoriti na nekatera vprašanja, čeprav se že na samem začetku pojavlja
               vprašanje o smislu tega odgovarjanja ali polemike, če nekdo reče: <q>"Sprašujem to in
               to, vendar že vnaprej povem, da te vlade ne bom podprl."</q> Se pravi, delam nekaj, s
               čimer ne bom nikogar prepričal, ker se je ta že odločil. Ampak ker to zasedanje
               spremlja tudi javnost, vendarle nekaj odgovorov na nekatere ključne dileme, ki so
               bile izpostavljene.</p>
               <p>Očitki so, da je ta vlada predstavila nek neoliberalni koncept vladanja. Tisti, ki
               izreka te očitke, moram reči, da sploh ne ve, kaj je to neoliberalizem, in bi bilo
               dobro, da se podučijo o nekaterih osnovnih pojmih, ki se jih včasih z veliko lahkoto
               uporablja. Drži pa, da ta program, ki smo ga predstavili danes in za katerega se
               postavlja ta ekipa, ki smo jo predlagali, ni isti, kot je bil program Socialnih
               demokratov v zadnjih treh letih. Rekel bom, hvala bogu, da ni isti, kajti če bi bil
               isti, potem bi to pomenilo, da bomo peljali državo v isto smer, kot se je peljala v
               zadnjih treh letih. In videli smo, kakšni so rezultati. Vlada, ki je izgubila
               zaupnico septembra lani, potem so bile predčasne volitve, ni bila zrušena s strani
               opozicije. Opozicija tisti vladi nikoli ni zagotavljala večine, koalicija je imela
               sama večino in vlada je bila porušena od znotraj, koalicija je razpadla. Sprli ste se
               med sabo, zato so bile predčasne volitve. Tukaj ni opozicija kriva in mene zelo čudi,
               da se to tako hitro pozablja. In tudi o teh moralnih zmagovalcih ali poražencih
               zadnjih volitev se mi zdi, da ni ravno dostojno, da o tem govori stranka, ki je imela
               28 mandatov, zdaj jih jima pa samo 10. Nekaj samokritičnosti je tudi treba imeti pri
               uporabi takšnih velikih besed.</p>
               <p>Ampak zdaj k temu glavnemu očitku, češ, da je ta program, ki smo ga predstavili,
               neoliberalen. Kar se tiče liberalizma v neki zdravi obliki, je tega v Sloveniji
               premalo. Preveč je tranzicijske navlake in vsega tistega, zaradi česar smo v stanju,
               v kakršnem smo. V slovenski ustavi je zelo jasno napisano, da smo država, da smo
               ureditev socialno-tržnega gospodarstva. To piše, mimogrede, v programih večine
               strank, ki so v tem parlamentu, in to piše tudi v programih večine evropskih strank,
               resnih evropskih strank, zastopanih v Evropskem parlamentu. Se pravi, to je slovenski
               koncept in je to tudi evropski koncept. So neke manjše razlike, ampak socialno-tržno
               gospodarstvo je v tem trenutku in na začetku 21. stoletja evropski razvojni in
               socialni model. In ta model je nemogoče, če uporabljamo teoretično čiste pojme,
               razdeliti na socialdemokratskega in neoliberalnega. Tega pač ni, preveč podobnosti je
               zdaj v teh različnih konceptih. Nobene sodobne evropske države ni možno graditi brez
               dostojne socialne politike, kjer se solidarnostno pomaga tistim, ki so pomoči
               potrebnim. Ne pa tistim, ki izjavljajo, da imajo pravico živeti na tuj račun. To sta
               dve pomembni razliki. Med tema dvema stališčema je razlika kot noč in dan. Eno je, če
               si ti solidaren do nekoga in mu pomagaš, eno je, če je nekdo leta in leta plačeval
               socialne transfere in polnil državni proračun, pa je potem brezposeln in dobiva
               socialno pomoč. To ni miloščina, on je soustvarjal to bogastvo, iz katerega zdaj
               nekaj dobiva nazaj, ko je pomoči potreben. Drugo pa je, če bi nekdo lahko delal, pa
               noče in je raje na socialnih transferjih. To so zelo velike razlike. Dokler se bo to
               zamegljevalo tudi s takimi nastopi, kot smo jih danes poslušali, bomo daleč od tega,
               da bi stimulirali ljudi za to, da več in bolje delajo, da več ustvarjajo. Dokler bodo
               razlike med socialnimi podporami in minimalno plačo tako minimalne, kot so v
               Sloveniji, tudi ne bo prave motivacije za delo in zaposlitve tudi takrat, ko je
               priložnost.</p>
               <p>Jaz mislim, da ni nič narobe z zavzemanjem za to, da bi bila Slovenija družba bogatih
               ljudi. Bil sem zelo neprijetno presenečen, ko sem slišal, da je to narobe. Kaj je
               potem cilj? Da je Slovenija družba revnih ljudi? Jaz mislim, da to ni naš cilj. Naš
               cilj je, da so prebivalci te države čim bolj bogati in da tudi v povprečju Slovenija
               dosega, kar se tiče osebnega standarda posameznikov, neka vsaj evropska povprečja in
               da na tej podlagi, glede na to, da javne finance polnijo državljani, obstaja tudi
               močan javni sektor, ki zagotavlja enako dostopnost tega servisa in onemogoča
               diskriminacijo, ki se vzpostavlja, če se posamezniki tehtajo samo glede na težo
               lastnega uspeha ali bogastva. To nima nobene zveze s socialnimi razlikami. Znano je,
               močnejši je srednji razred, manj je socialnih razlik. Pot za preseganje socialnih
               razlik, pot za priseganje tega prepada med množico revnih in peščico bogatih je to,
               da se krepi srednji razred, ki je običajno tudi najbolj ustvarjalen. Revščino
               odpravljamo tako, da tisti, ki so nekje na socialnem robu, prehajajo v srednji
               razred. Zato jim je treba omogočiti delo, pogoje, da izkoriščajo svoje ustvarjalne
               potenciale. Tukaj je verjetno ta ključni konceptualni razkorak oziroma razlika med
               konceptom kolegov iz Socialne demokracije, ki izhaja iz nekega drugega stoletja, kjer
               se je iskala uravnilovka v revščini in smo imeli državo, ki je bila lastnica vsega in
               je bila najbolj bogata, na drugi strani pa je bilo 90 % revnih posameznikov. Odkrito
               povem, da to ni cilj te vlade in te koalicije. Če so tukaj razlike, jih bomo že znali
               braniti.</p>
               <p>Rad bi odgovoril tudi na neki očitek, ki se pojavlja sedaj že trdovratno, je pa
               neresničen. Mislim, da smo v tej dvorani predsedniki vseh parlamentarnih strank, ki
               smo sedeli v Vili Podrožnik, kjer smo se pogovarjali o nekaterih ukrepih, ki jih je
               treba sprejeti in se dogovorili, da se podprejo nekateri zakoni, ki jih je predlagala
               še vlada, ki je opravljala tekoče posle. Nekateri smo tam odkrito povedali, da so
               nekateri zakoni za nujni postopek, drugi pa niso za nujni postopek, ker jih je treba
               dodelati. To je bila tudi moja javna izjava takoj po tistem srečanju, in to sem jasno
               povedal tudi na tistem sestanku. Sem povedal tudi razlog, ki ga bom danes še enkrat
               ponovil. V zakonu o javnih financah, ki smo ga zadnjič zavrnili, je vlada v odhajanju
               predlagala omejitev javnega dolga v bruto domačem proizvodu na 48 %. Na tem istem
               sestanku so pa strokovnjaki z Ministrstva za finance povedali, da smo to mejo že
               presegli, da smo bliže 50 % kot 49 %. Kakšen smisel je sprejeti zakon, kjer se omejiš
               na neki ravni, ki si jo že presegel? In se nismo zmenili, da bomo to naredili. Smo se
               pa dogovorili, da bo vlada, ki opravlja tekoče posle, pripravila predlog ustavnih
               sprememb, da to sidro zapišemo v ustavo. Tega pa ta vlada ni naredila, to je edini
               dogovor, ki je bil kršen. Še vedno nismo dobili tega predloga, torej ne zavajajte
               slovenske javnosti z netočnimi informacijami z zaprtega sestanka.</p>
               <p>Kar se tiče ocene dela vlade, ki jo bomo nasledili, če boste večinsko podprli ekipo,
               ki smo jo predlagali, sem že zadnjič obljubil, da se mi s tem veliko ne bomo
               ukvarjali. Tisto, kar mora vsaka vlada narediti, je to, da preveri stanje, ki ga je
               prevzela, in to bomo seveda storili. Ne bomo pa za težave, ki so pred nami in ki jih
               bomo, upam, skupaj reševali, vsak dan znova krivili naše predhodnike ali prejšnje ali
               nasploh prejšnje vlade, ker to ne bo pripeljalo nikamor, bo vedno na neke očitke
               treba odgovarjati. Tako da mislim, da lahko oboji prispevamo, da je te razprave o
               preteklosti manj, kot je bilo to doslej običaj. Treba bo tudi na nek način to jasno
               povedati, za neke zadeve pa prevezati odgovornost. Prej sem dobil pismo od
               predsednika organizacijskega odbora te nesrečne univerzijade, odbor ste imenovali v
               preteklem mandatu, za univerzijado se je pa odločil, mislim da, državni zbor leta
               2008 ali pa državni zbor prejšnjega sklica. In zdaj predsednik organizacijskega
               odbora piše, 16. februarja bo sestanek, tam bomo vsi odstopili, potem bo ta
               mednarodni odbor čez dva dni odločal, kaj bo s to univerzijado. Slovenija je prevzela
               neko mednarodno obveznost, dejstvo pa je, da od leta 2008 nismo zgradili nobenega
               objekta. Nič se ni naredilo v treh letih. To niso moje besede, to piše gospod
               Vogrinec v temu pismu, ki bo verjetno poslan tudi v slovensko javnost.</p>
               <p>Če se v treh letih ni nič naredilo, potem bi bilo pošteno vsaj lansko leto povedati,
               da Slovenija tega dogodka ne bo organizirala, naj ta mednarodni odbor, ki je za to
               odgovoren, poišče nekega drugega organizatorja. Bilo jih je več, ki so kandidirali,
               in Slovenija je zmagala v nekem konkurenčnem boju. Pa ne bi bilo treba plačati
               penalov in ne bi bilo sramote za državo. Če takšnega dogodka država, ki je to
               obveznost prevzela, ne izvede, bo potem verjetno še deset let na slabem glasu, ko bo
               kandidirala za kateri koli drug šport ali pa mednarodni dogodek. Za takšne stvari pa
               bo nekdo moral prevzeti odgovornost. Nek minister je bil za to odgovoren, nek
               minister bi moral najkasneje lansko leto priti pred Državni zbor in reči: <q>"Kriza je,
               nimamo denarja, ne bom tega naredili."</q> Ne pa, da smo v tujino pošiljali lažna
               sporočila, zgradil se ni pa niti en sam objekt. Preizkusne tekme bi pa morale biti že
               jeseni. To so pa stvari, za katere pa nova vlada ne bo prevzemala odgovornosti. To bo
               moral nekdo drug narediti.</p>
               <p>Ampak kot sem dejal že večkrat v zadnjih dneh, to ni naš največji problem v finančnem
               ,ne v kakšnem drugem smislu, so drugi, okoli teh bo potrebno strniti moči. Vlada
               ponuja roke sodelovanja, dela bo veliko v vsakem primeru, tudi napori, ki jih bo
               treba vložiti, bodo ogromni in zaenkrat je še čas. Slovenija ni v položaju, delno
               tudi po zaslugi vlade, ki ji bo verjetno danes dokončno potekel mandat, v kakršnem je
               bilo nekaj držav, s katerimi smo skupaj stopali v Evropsko unijo v letu 2009, ko so
               morali drastično, dejansko drastično poseči v funkcioniranje lastnih držav, v javno
               upravo in v javni sektor. In, hvala bogu, tudi še ni v položaju, v kakršnem je recimo
               Grčija, kjer ji tuje finančne institucije določajo višino minimalne plače, najvišje
               pokojnine ali število zaposlenih v javnem sektorju.</p>
               <p>Da pa ne pridemo v ta položaj, je treba ravnati razumno. Ni treba, jaz sem že zadnjič
               dejal, da je stanje resno, ni pa izredno. Zato niso potrebni nobeni izredni ukrepi,
               je pa potreben resen pogovor. Medgeneracijski in socialni, na podlagi argumentov in
               številk, ne na podlagi nekega zavajanja, češ, mi smo še vzdrževali socialno državo,
               nova vlada jo bo pa rušila. Za to vzdrževanje tako imenovane socialne države je šlo 6
               do 8 milijard evrov, ki jih zdaj ni več, ki jih nismo ustvarili, ki jih bo pa treba
               odplačati. Tega se je treba zavedati in v teh okvirih je treba iskati rešitve in
               Slovenija gre lahko potem mirno brez kakšnih drastičnih rezov in odrekanj nazaj na
               normalno pot razvoja. Tudi Evropa bo prebrodila te krize, v kateri je večje število
               evropskih držav. Niso pa vse. In po teh se moramo zgledovati in določeno pomoč, kakor
               smo tudi mi solidarnostno odgovorni za druge, lahko pričakujemo tudi od njih. Je
               prav, da si tam delamo prijatelje ne pa nasprotnike.</p>
               <p>Dolžan sem tudi zahvalo za današnjo večinoma zelo konstruktivno razpravo, tudi
               zahvalo Pozitivni Sloveniji, ki se je praktično odpovedala razpravi. Tako smo dobili
               na voljo nekaj ur tudi za to, da že danes izpeljemo prvo sejo vlade, tako da se vlada
               lahko konstituira, začne delo in da naslednji teden izpelje tudi prvo sejo, na kateri
               bo veliko problemov, ki so zdaj čakali najmanj mesec in pol predolgo, več, kot bi
               bilo normalno za to, da po volitvah država dobi izvršilno oblast.</p>
               <p>Še enkrat, če boste podprli ekipo, ki jo je predlagala koalicija in jaz v njenem
               imenu danes, potem vam zagotavljam ne samo produktivno sodelovanje med Vlado in
               Državnim zborom, kar je samo po sebi umevno, zagotavljam tudi sodelovanje med vlado,
               vladno koalicijo in opozicijo preko teh normalnih mehanizmov, ki sicer obstajajo v
               ustavi in poslovniku, tudi z usklajevanjem ključnih rešitev prej, predno jih bo Vlada
               sploh poslala v proceduro. Ponudba velja, ali bo možnost tega sodelovanja pisna ali
               dogovorna, je tudi nam pravzaprav vseeno. Gre za samo vsebino in gre za težo teh
               odločitev, ki jih bo treba v okviru tega sprejeti.</p>
               <p>Glasovali boste o deseti, nekdo je rekel, jubilejni vladi. V času, ki je pred nami,
               je bolj malo jubilejnega, so drugi izzivi, kljub temu pa je to dogodek, zavedamo se
               tudi nekega slavnostnega pridiha, in to odgovornost, če nam jo boste naložili, bomo
               sprejeli s potrebno ponižnostjo, ki jo mora imeti izvršilna oblast pred zakonodajno,
               in s trdno odločenostjo, da ukrepe, ki smo jih zapisali v naš program, izvedemo v
               skupno dobro. Hvala lepa.</p>
            </sp>
            <sp xml:id="SDZ6-Izredna-07-2012-02-10.sp109">

               <speaker>PREDSEDNIK DR. GREGOR VIRANT:</speaker>

               <p>Hvala predsedniku Vlade za to razpravo.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, ki je
               bil določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika še kdo razpravljati. Če prav razumem, ni več želje po
               razpravi, zato razpravo zaključujem in prehajamo na glasovanje. V skladu z 232.
               členom Poslovnika Državnega zbora se o imenovanju ministrice in ministrov glasuje
               tako, da se glasuje o listi kandidatov za ministrico in ministre v celoti. Poslanke
               in poslance prosim, da preverite delovanje glasovalnih naprav.</p>
               <p>Na glasovanje dajem predlog sklepa: Državni zbor imenuje gospoda Franca Bogoviča za
               ministra za kmetijstvo in okolje, gospoda Zvonka Černača za ministra za
               infrastrukturo in prostor, gospoda Karla Viktorja Erjavca za ministra za zunanje
               zadeve, gospoda Tomaža Gantarja za ministra za zdravje, dr. Vinka Gorenaka za
               ministra za notranje zadeve, gospoda Aleša Hojsa za ministra za obrambo, gospo
               Ljudmilo Novak za ministrico brez resorja, za področje odnosov med Republiko
               Slovenijo in avtohtono slovensko narodno skupnostjo v sosednjih državah ter med
               Republiko Slovenijo in Slovenci po svetu, dr. Senka Pličaniča za ministra za
               pravosodje in javno upravo, dr. Janeza Šušteršiča za ministra za finance, dr. Žigo
               Turka za ministra za izobraževanje, znanost, kulturo in šport, mag. Andreja Vizjaka
               za ministra za delo, družino in socialne zadeve in mag. Radovana Žerjava za ministra
               za gospodarski razvoj in tehnologijo. Glasovali bomo o predlaganem sklepu.</p>
               <p>Glasujemo. Navzočih je 82 poslank in poslancev, za je glasovalo 50, proti je
               glasovalo 10.</p>
               <p><stage>(Za je glasovalo 50.)</stage> <stage>(Proti 10.)</stage></p>
               <p>Glede na izid glasovanja ugotavljam, da so ministrica in ministri Vlade Republike
               Slovenije imenovani.</p>
               <p><stage>/ aplavz/</stage></p>
               <p>Ministrico in ministre vabim, da v dvorani zasedejo sedeže, namenjene Vladi, tako
               tiste, ki se selijo na te sedeže iz poslanskih klopi, kot tudi ostale.</p>
               <p>Ministrici in ministrom Vlade Republike Slovenije čestitam k imenovanju in jim želim
               uspešno opravljanje ministrske dolžnosti. Prosim novoimenovano ministrico in
               ministre, da v skladu s 113. členom Ustave Republike Slovenije prisežejo pred
               Državnim zborom. Povabil vas bom k zaprisegi po abecednem vrstnem redu.</p>
               <p>Prvi bo prisegel gospod Franc Bogovič, minister za kmetijstvo in okolje.</p>
            </sp>
            <sp xml:id="SDZ6-Izredna-07-2012-02-10.sp110">

               <speaker>FRANC BOGOVIČ:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp111">

               <speaker>PREDSEDNIK DR. GREGOR VIRANT:</speaker>

               <p>K prisegi vabim gospoda Zvonka Černača, ministra za infrastrukturo in prostor.</p>
            </sp>
            <sp xml:id="SDZ6-Izredna-07-2012-02-10.sp112">

               <speaker>ZVONKO ČERNAČ:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. Hvala.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp113">

               <speaker>PREDSEDNIK DR. GREGOR VIRANT:</speaker>

               <p>K prisegi vabim gospoda Karla Viktorja Erjavca, ministra za zunanje zadeve.</p>
            </sp>
            <sp xml:id="SDZ6-Izredna-07-2012-02-10.sp114">

               <speaker>KARL VIKTOR ERJAVEC:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp115">

               <speaker>PREDSEDNIK DR. GREGOR VIRANT:</speaker>

               <p>K prisegi vabim gospoda Tomaža Gantarja, ministra za zdravje.</p>
            </sp>
            <sp xml:id="SDZ6-Izredna-07-2012-02-10.sp116">

               <speaker>TOMAŽ GANTAR:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp117">

               <speaker>PREDSEDNIK DR. GREGOR VIRANT:</speaker>

               <p>K prisegi vabim dr. Vinka Gorenaka, ministra za notranje zadeve.</p>
            </sp>
            <sp xml:id="SDZ6-Izredna-07-2012-02-10.sp118">

               <speaker>DR. VINKO GORENAK:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp119">

               <speaker>PREDSEDNIK DR. GREGOR VIRANT:</speaker>

               <p>K prisegi vabim gospoda Aleša Hojsa, ministra za obrambo.</p>
            </sp>
            <sp xml:id="SDZ6-Izredna-07-2012-02-10.sp120">

               <speaker>ALEŠ HOJS:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp121">

               <speaker>PREDSEDNIK DR. GREGOR VIRANT:</speaker>

               <p>K prisegi vabim gospo Ljudmilo Novak, ministrico brez resorja, za področje odnosov
               med Republiko Slovenijo in avtohtono slovensko narodno skupnostjo v sosednjih državah
               ter med Republiko Slovenijo in Slovenci po svetu.</p>
            </sp>
            <sp xml:id="SDZ6-Izredna-07-2012-02-10.sp122">

               <speaker>LJUDMILA NOVAK:</speaker>

               <p>Prisegam, da bom spoštovala ustavni red, da bom ravnala po svoji vesti in z vsemi
               svojimi močmi delovala za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp123">

               <speaker>PREDSEDNIK DR. GREGOR VIRANT:</speaker>

               <p>K prisegi vabim dr. Senka Pličaniča, ministra za pravosodje in javno upravo.</p>
            </sp>
            <sp xml:id="SDZ6-Izredna-07-2012-02-10.sp124">

               <speaker>DR. SENKO PLIČANIČ:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp125">

               <speaker>PREDSEDNIK DR. GREGOR VIRANT:</speaker>

               <p>K prisegi vabim dr. Janeza Šušteršiča, ministra za finance.</p>
            </sp>
            <sp xml:id="SDZ6-Izredna-07-2012-02-10.sp126">

               <speaker>DR. JANEZ ŠUŠTERŠIČ:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp127">

               <speaker>PREDSEDNIK DR. GREGOR VIRANT:</speaker>

               <p>K prisegi vabim dr. Žigo Turka, ministra za izobraževanje, znanost, kulturo in
               šport.</p>
            </sp>
            <sp xml:id="SDZ6-Izredna-07-2012-02-10.sp128">

               <speaker>DR. ŽIGA TURK:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp129">

               <speaker>PREDSEDNIK DR. GREGOR VIRANT:</speaker>

               <p>K prisegi vabim mag. Andreja Vizjaka, ministra za delo, družino in socialne
               zadeve.</p>
            </sp>
            <sp xml:id="SDZ6-Izredna-07-2012-02-10.sp130">

               <speaker>MAG. ANDREJ VIZJAK:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp131">

               <speaker>PREDSEDNIK DR. GREGOR VIRANT:</speaker>

               <p>K prisegi vabim še mag. Radovan Žerjava, ministra za gospodarski razvoj in
               tehnologijo.</p>
            </sp>
            <sp xml:id="SDZ6-Izredna-07-2012-02-10.sp132">

               <speaker>MAG. RADOVAN ŽERJAV:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p><stage>/ aplavz/</stage></p>
            </sp>
            <sp xml:id="SDZ6-Izredna-07-2012-02-10.sp133">

               <speaker>PREDSEDNIK DR. GREGOR VIRANT:</speaker>

               <p>Prisege so opravljene. Še enkrat čestitke vsem in uspešno delo v dobro Slovenije vam
               želim!</p>
               <p>Prosil bi vas pa še za nekaj potrpljenja, za nekaj formalnosti, tako ministrico,
               ministre, predsednika Vlade, poslanke in poslance. Ker so bili poslanka Ljudmila
               Novak in poslanci Franc Bogovič, Zvonko Černač, Karl Viktor Erjavec, dr. Vinko
               Gorenak, mag. Andrej Vizjak in mag. Radovan Žerjav imenovani za ministrico in
               ministre, v skladu s 14. členom Zakona o poslancih ne morejo več opravljati poslanske
               funkcije. O tem bom takoj obvestil Državno volilno komisijo in jo zaprosil, da
               Državnemu zboru sporoči, kateri kandidati bodo v skladu s 14. členom Zakona o
               poslancih nadomestili navedeno poslanko in poslance.</p>
               <p>Na podlagi obvestila Državne volilne komisije bo Mandatno-volilna komisija Državnega
               zbora pripravila poročilo in predlagala Državnemu zboru potrditev mandatov ter o
               svojih ugotovitvah poročala Državnemu zboru. Državni zbor bo o tem odločal v okviru
               3. točke dnevnega reda te seje, in sicer v skladu s časovnim potekom seje zbora v
               torek, 14. februarja, ob 14. uri. Torej kompletirali se bomo v torek popoldne.</p>
               <p>Poslanka in poslanci, ki so bili imenovani za ministrico in ministre začasno ne
               morejo opravljati poslanske funkcije, zato se Državni zbor seznani še z naslednjima
               sklepoma:</p>
               <p>Prvi sklep: Na podlagi prvega odstavka 20., 199. in 112. člena Poslovnika Državnega
               zbora se Državni zbor seznani z naslednjim sklepom: Ugotovi se, da je Ljudmili Novak,
               ki začasno ne more opravljati poslanske funkcije, ker je prevzela funkcijo v Vladi,
               prenehala funkcija podpredsednice Državnega zbora. Funkcija ji preneha z dnem
               seznanitve na seji Državnega zbora.</p>
               <p>Drugi sklep: Na podlagi 200., 201. in 112. člena Poslovnika Državnega zbora se
               Državni zbor seznani še z naslednjim sklepom: Ugotovi se, da je poslanki ter
               poslancem, ki začasno ne morejo opravljati poslanske funkcije, ker so prevzeli
               funkcijo v Vladi, prenehala Ljudmili Novak funkcija podpredsednice Odbora za
               zdravstvo, Francu Bogoviču funkcija podpredsednika Odbora za kmetijstvo, gozdarstvo,
               prehrano in okolje in mag. Radovanu Žerjavu funkcija podpredsednika Odbora za
               notranje zadeve. Funkcija jim preneha z dnem seznanitve na seji Državnega zbora.</p>
               <p>Sedaj pa vabim ministrico in ministre v preddverje velike dvorane na uradni foto
               termin, vse prisotne vabim nas prejem in s tem zaključujem to točko dnevnega
               reda.</p>
               <p>Prekinjam 7. izredno sejo Državnega zbora, ki jo bomo nadaljevali v torek, 14.
               februarja, ob 14. uri. <stage type="time">(SEJA JE BILA PREKINJENA 10. FEBRUARJA 2012 OB 15.31.)</stage>
               </p>
            </sp>
         </div>
      </body>
   </text>
</TEI>