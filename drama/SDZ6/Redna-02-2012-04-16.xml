<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-02-2012-04-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|95E63F52B0EA39FFC12579EA002F2401</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=95E63F52B0EA39FFC12579EA002F2401</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-02-2012-04-16.DZ" n="02">
               <name>Redna</name>
               <date when="2012-04-16"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-02-2012-04-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">2. seja</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsednici
            Renata Brunskole in Romana Tomc.</stage>
            <stage type="time">Seja se je začela ob 14. uri. </stage>


            <sp xml:id="SDZ6-Redna-02-2012-04-16.sp1">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 2. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednja poslanka in
               poslanci: Alenka Pavlič, Jakob Presečnik, Matevž Frangež, Matjaž Zanoškar in Borut
               Pahor.</p>
               <p>Na sejo sem vabil predsednika Vlade, ministre in generalnega sekretarja Vlade k 1.
               točki dnevnega reda, predstavnika Državnega sveta k 6. in 7. točki dnevnega reda,
               predsednika Sodnega sveta dr. Mira Cerarja k 16.a točki dnevnega reda in predstavnike
               Vlade k vsem točkam dnevnega reda. Vse prisotne lepo pozdravljam.</p>
               <p>Prehajamo na <title>določitev dnevnega reda</title> 2. seje Državnega zbora. Predlog
               dnevnega reda ste prejeli v petek, 6. aprila 2012, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik posameznih točk z dnevnega reda nisem prejel, pač
               pa moramo, preden preidemo na obravnavo in odločanje o predlogih za širitev dnevnega
               reda, najprej odločiti o zahtevi za odločanje Državnega zbora o odločitvah Kolegija.
               Kolegij predsednika Državnega zbora je na 13. seji 13. aprila 2012 sklenil, da se
               Predlog zakona o spremembah in dopolnitvah Zakona o dohodnini in Predlog zakona o
               spremembah Zakona o davku od dohodkov pravnih oseb obravnavata po nujnem postopku. Na
               podlagi desetega odstavka 21. člena Poslovnika Državnega zbora je skupina 33 poslank
               in poslancev, s prvopodpisanim gospodom Samom Bevkom, zahtevala, da Državni zbor
               odloči o navedenih odločitvah Kolegija. Zato na podlagi tretjega odstavka 143. člena
               Poslovnika Državnega zbora prehajamo na obravnavo zahtevo, da Državni zbor odloči o
               odločitvi Kolegija predsednika Državnega zbora, da se Predlog zakona o spremembah in
               dopolnitvah Zakona o dohodnini in Predlog zakona o spremembah Zakona o davku od
               dohodkov pravnih oseb obravnavata po nujnem postopku.</p>
               <p>Besedo dajem najprej predstavniku vlagatelja zahteve za predstavitev stališča.</p>
               <p>Gospod Janko Veber, prosim, beseda je vaša.</p>
            </sp>
            <sp xml:id="SDZ6-Redna-02-2012-04-16.sp2">

               <speaker>JANKO VEBER (PS SD):</speaker>

               <p>Hvala za besedo, predsednik, in lep pozdrav vsem.</p>
               <p>Kot je predsednik že v uvodu predstavil, gre za zahtevo o ponovnem odločanju pri
               obravnavi zakona o dohodnini in zakona o dohodku pravnih oseb. Oba namreč drastično
               posegata v javne finance. Pri zakonu o dohodku pravnih oseb bodo dohodki v proračunu
               za 170 milijonov nižji in zaradi predlaganega zakona o dohodnini bodo seveda prihodki
               manjši za 67 milijonov. Gre za zelo velik poseg v proračun in ob dejstvu, da se
               srečujemo s predlogom Vlade, ki govori o tem, da je treba zmanjšati porabo z
               rebalansom proračuna za 800 milijonov evrov, predstavlja ta dodaten izpad blizu 340
               milijonov evrov zelo resen problem. Zato skupina poslancev predlaga, da ponovno
               odločimo o samem poteku obravnave teh zakonov. Če ne izglasujemo danes obravnave teh
               zakonov po nujnem postopku, bo omogočena obravnava po rednem postopku, kar pomeni, da
               bomo oba zakona lahko obravnavali v sklopu rebalansa, ki je ravno tako že predložen
               Državnemu zboru v obravnavo. Rebalans pa je tisti akt, ko se bomo pogovarjali o tem,
               kako bomo zagotovili čim boljšo prihodkovno stran in kako se bomo dogovorili o tem,
               koliko lahko zmanjšamo javno porabo. Torej čas za razpravo o teh dveh zakonih je v
               okviru rebalansa za leto 2012 in ne nazadnje to sledi tudi iz razlage Vlade pri obeh
               zakonih. Vlada sama govori o tem, da se ta dva zakona navezujeta tudi na obravnavo
               rebalansa za leto 2012.</p>
               <p>Zato predlagamo, da ponovno odločimo o postopku obravnave in da ne izglasujemo
               nujnega postopka in s tem omogočimo mirno in trezno razpravo o teh dveh zakonih v
               okviru rednega postopka. Hvala.</p>
            </sp>
            <sp xml:id="SDZ6-Redna-02-2012-04-16.sp3">

               <speaker>PREDSEDNIK DR. GREGOR VIRANT:</speaker>

               <p>Hvala predstavniku predlagatelja za predstavitev stališča.</p>
               <p>O tej proceduralni zahtevi ni razprave in obrazložitve glasu, tako da prehajamo na
               odločanje. Prosim, če kolegice in kolegi preverite delovanje glasovalnih naprav.</p>
               <p>Državnemu zboru predlagam, da odloči o naslednjem sklepu: Predlog zakona o
               spremembah in dopolnitvah Zakona o dohodnini se obravnava po nujnem postopku. Če
               sklep ne bo sprejet, bo Državni zbor predlog zakona obravnaval po rednem postopku.</p>
               <p>Glasujemo. Navzočih je 77 poslank in poslancev, za je glasovalo 46, proti 31.</p>
               <p>(Za je glasovalo 46.) (Proti 31.)</p>
               <p>Ugotavljam, da je sklep sprejet, zato bo Državni zbor navedeni predlog zakona
               obravnaval po nujnem postopku.</p>
               <p>Državnemu zboru predlagam, da odloči o naslednjem sklepu: Predlog zakona o
               spremembah Zakona o davku od dohodka pravnih oseb se obravnava po nujnem
               postopku.</p>
               <p>Glasujemo. Ni obrazložitve glasu, gospod Veber. Navzočih je 68 poslank in poslancev,
               za je glasovalo 46, proti 22.</p>
               <p>(Za je glasovalo 46.) (Proti 22.)</p>
               <p>Ugotavljam, da je sklep sprejet, zato bo Državni zbor navedeni predlog zakona
               obravnaval po nujnem postopku.</p>
               <p>Prehajamo na obravnavo in odločanje o predlogih za širitev dnevnega reda. Vlada je v
               obravnavo Državnemu zboru predložila Predlog zakona o spremembi Zakona o dodatnih
               interventnih ukrepih za leto 2012, nujni postopek, in pa navedena dva zakona, glede
               katerih smo pravkar odločali o nujnem postopku, torej Predlog zakona o spremembah in
               dopolnitvah Zakona o dohodnini, nujni postopek, in Predlog zakona o spremembah Zakona
               o davku od dohodka pravnih oseb, nujni postopek.</p>
               <p>Vlada je z dopisom z dne 13. aprila 2012 predlagala, da se z obravnavo navedenih
               predlogov zakonov razširi dnevni red 2. seje zbora. Predlog za širitev ste sprejeli
               13. aprila 2012. Predlagam, da o predlogih za širitev razpravljamo skupaj, o vsakem
               predlogu pa bomo glasovali posebej. Želi besedo predstavnik Vlade kot predlagateljice
               zakonov? (Ne.) Želijo besedo predstavniki poslanskih skupin? Prosim, če se prijavite
               k razpravi oziroma predstavitvi stališč.</p>
               <p>Gospod Jože Tanko, v imenu Poslanske skupine Slovenske demokratske stranke, prosim.
           </p>
            </sp>
            <sp xml:id="SDZ6-Redna-02-2012-04-16.sp4">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani predsednik, spoštovani kolegi!</p>
               <p>V naši poslanski skupini bomo glasovali za to, da se omenjeni trije zakoni uvrstijo
               na to sejo Državnega zbora. Ocenjujemo, da so ukrepi, ki jih prinašajo te trije
               zakoni, nujni, kajti prinašajo mnoge rešitve predvsem pa dodatne vire kot olajšavo za
               raziskave in razvoj, ker se izboljšuje olajšava in pa izboljšuje se tudi olajšava za
               investicije. To pa je dobra podlaga za to, da se odprejo nova delovna mesta. Z
               razvojem prihajajo nova delovna mesta in delovno mesto, izboljšano ali novo, je
               pravzaprav najboljši protikrizni ukrep, boljši, mnogo boljši kot povečevanje
               transferjev, ki rešujejo kakšne socialne stiske na tem področju.</p>
               <p>Zato ocenjujemo, da je treba tudi na tej seji obravnavati omenjene zakone in
               glasovali bomo za.</p>
            </sp>
            <sp xml:id="SDZ6-Redna-02-2012-04-16.sp5">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Pozitivne Slovenije ima besedo gospod Alojzij Potočnik.
           </p>
            </sp>
            <sp xml:id="SDZ6-Redna-02-2012-04-16.sp6">

               <speaker>ALOJZIJ POTOČNIK (PS PS):</speaker>

               <p>Hvala za besedo. Spoštovani!</p>
               <p>V Poslanski skupini Pozitivne Slovenije nasprotujemo, da se omenjeni predlogi
               zakonov obravnavajo po nujnem postopku na tej seji Državnega zbora. Tako iz
               obrazložitve vladnih ukrepov kot tudi dejstva, da so bili ti akti obravnavani skupaj
               s predlogom rebalansa državnega proračuna, izhaja, da njihova obravnava pred
               obravnavo rebalansa v Državnem zboru seveda ni smiselna. Da obravnava na tej seji ni
               smiselna, izhaja tudi iz prehodnih določb teh zakonov, ki določajo rok uveljavitve 1.
               junij oziroma izplačila regresa se vežejo na datum po uveljavitvi rebalansa državnega
               proračuna. 14 dodatnih dni ne more nikomur škoditi, ga prikrajšati ali nagraditi.
               Torej predlagamo razpravo ob rebalansu.</p>
               <p>Vlada in vladajoča koalicija bi s tem tudi kršile dogovore seje Ekonomsko-socialnega
               sveta. Sindikatom, kakor nam je znano, je bilo obljubljeno, da se bo mogoče o vladnih
               ukrepih usklajevati ves čas postopka sprejemanega rebalansa. To je bilo poudarjeno
               večkrat. Slednjega za omenjene predloge, ki niso nevažni, zakonov po sprejetju na tej
               seji pač ne bo več mogoče.</p>
               <p>Vlada je tudi obljubila, da bo pripravila nabor ukrepov, s katerimi bi zagotovila
               dodatne prilive v proračun, s čimer je sledila pozivom sindikatov na pogajanjih, naj
               vlada pripravi ukrepe tudi na prihodkovni strani proračuna. Celo predvideva, da bi
               bilo nekatere mogoče uvesti že z zakonom o uravnoteženju javnih financ. Naj samo
               spomnim, zakon o dohodnini bomo v Državnem zboru v enem mesecu obravnavali trikrat.</p>
               <p>Iz povedanega ne more izhajati nič drugega, kot da neutemeljeni in nekonsistentni
               predlogi v takih okoliščinah ne morejo biti in ne morejo dobiti naše podpore. Hvala.
           </p>
            </sp>
            <sp xml:id="SDZ6-Redna-02-2012-04-16.sp7">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Socialnih demokratov ima besedo gospod Janko Veber.</p>
            </sp>
            <sp xml:id="SDZ6-Redna-02-2012-04-16.sp8">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Razširitve dnevnega reda s tema dva točkama, torej z zakonom o dohodnini in z
               zakonom o davku od dohodkov pravnih oseb ne bomo podprli. Če samo pogledamo potek te
               seje, je dovolj argumentov za to, da lahko govorimo o slabem organiziranju Državnega
               zbora, če bo ta razširitev sprejeta. Predvideno je, da se danes po zaključku
               poslanskih vprašanj sestane Odbor za finance in začne z obravnavo teh dveh zakonov.
               Lahko si predstavljamo, da glede na število prijavljenih vprašanj bo ta seja potekala
               kar dolgo in da bodo pozno v noč o tem razpravljali še na delovnem telesu. Jutri
               zjutraj je že 1. točka dnevnega reda ali pa začetek seje praktično že povezan s tema
               dvema zakonoma, ob 9. uri se začne pa že zasedanje. Seveda je treba vmes pripraviti
               tudi poročilo in ga predložiti Državnemu zboru. Menimo, da je takšen odnos do dela v
               Državnem zboru neprimeren. Ali je resnično Državni zbor zgolj in samo servis Vlade?
               Če si je Vlada zaželela, da to obravnavamo na tej seji Državnega zbora, v redu, je to
               njen legitimen predlog. Ampak na način, kot je predlagan, pa mislim, da to močno
               vpliva na organizacijo dela Državnega zbora. Zakaj ne bi te točke dnevnega reda bile
               obravnavane v četrtek ali petek, tako da bi imeli možnost normalno izpeljati tudi
               delovna telesa in opraviti kvalitetno razpravo o dveh pomembnih zakonih, ki bistveno
               posegata v proračun oziroma rebalans proračuna za leto 2012, ki je ne nazadnje že
               predložen Državnemu zboru v obravnavo. Hkrati ta dva zakona pomenita tudi poseg v
               socialni dialog in lahko govorimo o tem, da gre za neprimeren odnos Vlade do
               socialnega dialoga. Če pa dnevni red razširimo s temi točkami, pa mislim, da lahko
               govorimo tudi o neprimernem odnosu Državnega zbora do socialnega dialoga. Po mojem
               mnenju si Državni zbor takšne odgovornosti ne sme vzeti, še posebej pa ne take, ki jo
               lahko razumemo v negativnem smislu v odnosu do socialnega dialoga, ki pa je ključen
               za dogovor in sprejetje izjemno pomembnih rešitev oziroma odločitev, ki bodo
               stabilizirale javne finance v Sloveniji.</p>
               <p>V Poslanski skupini Socialnih demokratov seveda ne bomo podprli razširitve dnevnega
               reda in upamo, da bo tudi večina sledila tem ugotovitvam v ostalih poslanskih
               skupinah. Hvala.</p>
            </sp>
            <sp xml:id="SDZ6-Redna-02-2012-04-16.sp9">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Zaključujem razpravo in prehajamo na odločanje. Odločali bomo o treh predlogih za
               širitev dnevnega reda.</p>
               <p>Najprej odločamo o predlogu za širitev dnevnega reda z obravnavo Predloga zakona o
               spremembi Zakona o dodatnih interventnih ukrepih za leto 2012, nujni postopek.</p>
               <p>Glasujemo. Navzočih je 80 poslank in poslancev, za je glasovalo 48, proti 32.</p>
               <p>(Za je glasovalo 48.) (Proti 32.)</p>
               <p>Ugotavljam, da je predlog za širitev dnevnega reda sprejet. Državni zbor bo navedeni
               predlog zakona kot 2.a točko dnevnega reda obravnaval jutri, 17. aprila 2012.</p>
               <p>Odločamo o predlogu za širitev dnevnega reda z obravnavo Predloga zakona o
               spremembah in dopolnitvah Zakona o dohodnini, nujni postopek.</p>
               <p>Glasujemo. Navzočih je 80 poslank in poslancev, za je glasovalo 48, proti 32.</p>
               <p>(Za je glasovalo 48.) (Proti 32.)</p>
               <p>Ugotavljam, da je predlog sprejet. Državni zbor bo navedeni predlog zakona
               obravnaval jutri kot 2.b točko dnevnega reda.</p>
               <p>Odločamo še o predlogu za širitev dnevnega reda s Predlogom zakona o spremembah
               Zakona o davku od dohodkov pravnih oseb, nujni postopek.</p>
               <p>Glasujemo. Navzočih je 80 poslank in poslancev, za je glasovalo 48, proti 32.</p>
               <p>(Za je glasovalo 48.) (Proti 32.)</p>
               <p>Ugotavljam, da je predlog za širitev dnevnega reda sprejet. Državni zbor bo tudi ta
               zakon obravnaval jutri, in sicer kot 2.c točko dnevnega reda.</p>
               <p>Odločali bomo še o določitvi dnevnega reda v celoti. Državnemu zboru predlagam, da
               za današnjo sejo določi dnevni red, kot ste ga prejeli s sklicem in z izglasovanimi
               širitvami.</p>
               <p>Glasujemo. Navzočih je 81 poslank in poslancev, za je glasovalo 49, proti 31.</p>
               <p>(Za je glasovalo 49.) (Proti 31.)</p>
               <p>Ugotavljam, da je dnevni red 2. seje Državnega zbora določen.</p>
               <p>Prehajamo na <title>16. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Naprej prehajamo na obravnavo <title>Ugotovitve o prenehanju mandata poslanca na
                  podlagi 9. člena Zakona o poslancih.</title>
               </p>
               <p>Mestna občina Ljubljana je Državnemu zboru posredovala sklep z dne 11. aprila 2012,
               Izjavo gospoda Zorana Jankoviča z dne 11. aprila 2012 in Potrdilo mestne volilne
               komisije o izvolitve župana Mestne občine Ljubljana.</p>
               <p>Obvestilo Mestne občine Ljubljana je obravnavala Mandatno-volilna komisija. Na
               podlagi tretje alineje 36. člena Poslovnika Državnega zbora predlaga Mandatno-volilna
               komisija Državnemu zboru, da se na podlagi prvega in drugega odstavka 9. člena Zakona
               o poslancih seznani z naslednjim sklepom:</p>
               <p>Državni zbor na podlagi obvestila Mestne občine Ljubljana z dne 11. aprila 2012
               ugotavlja, da je poslanec Zoran Jankovič nastopil funkcijo župana, ki ni združljiva s
               funkcijo poslanca, zato mu v skladu s peto alinejo prvega odstavka in drugim
               odstavkom 9. člena Zakona o poslancih preneha mandat poslanca s 16. aprilom 2012.</p>
               <p>O navedenem sklepu bom takoj obvestil Državno volilno komisijo in jo zaprosil, da
               Državnemu zboru sporoči, kateri kandidat oziroma kandidatka bo v skladu s 17. členom
               Zakona o volitvah v Državni zbor postal poslanec oziroma poslanka za preostanek
               mandatne dobe namesto gospoda Jankoviča, ki mu je prenehal mandat.</p>
               <p>Na podlagi obvestila DVK bo Mandatno-volilna komisija Državnega zbora pripravila
               poročilo in Državnemu zboru predlagala potrditev mandata novi poslanki oziroma novemu
               poslancu.</p>
               <p>Bivšemu kolegu poslancu gospodu Jankoviču se zahvaljujem za opravljeno poslansko
               delo in mu želim uspešno delo na funkciji župana Mestne občine Ljubljana.</p>
               <p>S tem prekinjam to točko dnevnega reda, ki jo bomo nadaljevali v četrtek, 19. aprila
               2012. Prekinjam pa tudi sejo Državnega zbora, ki jo bomo ob 15. uri nadaljevali s 1.
               točko dnevnega reda, z vprašanji poslank in poslancev. Se vidimo kmalu.</p>
               <p>(Seja je bila prekinjena ob 14.22 in se je nadaljevala ob 15.01.)</p>
            </sp>
            <sp xml:id="SDZ6-Redna-02-2012-04-16.sp10">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice in kolegi, nadaljujemo prekinjeno sejo.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.</title>
               </p>
               <p>Pozdravljam predsednika Vlade ministrico, ministre, generalnega sekretarja Vlade. V
               zvezi s to točko dnevnega reda sem v poslovniškem roku prejel pisne prijave
               dvainštiridesetih poslanskih vprašanj. Vrstni red postavljanja poslanskih vprašanj je
               določen v skladu z 244. členom in drugim odstavkom 245. člena Poslovnika Državnega
               zbora in v skladu z dogovorom z vodji poslanskih skupin.</p>
               <p>Na prva tri vprašanja poslank opozicije in na poslansko vprašanje poslanca vladajoče
               koalicije bo odgovoril predsednik Vlade. Vsak poslanec oziroma poslanka ima za
               postavitev vprašanja tri minute, predsednik Vlade, ministri in generalni sekretar
               Vlade odgovorijo na vprašanje v največ petih minutah. Če je vprašanje postavljeno več
               ministrom, imajo vsi skupaj za odgovor pet minut. Poslanec, ki ne bo zadovoljen z
               odgovorom, lahko zahteva dopolnitev odgovora. Ne sme postaviti dodatnega vprašanja,
               ampak lahko zahteva samo dopolnitev odgovora, in bi vas prosil, da ste na to pozorni.
               Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ tri minute. Poslanec, ki je
               postavil vprašanje, lahko zahteva, da se na naslednji seji opravi razprava o odgovoru
               predsednika Vlade, ministra ali generalnega sekretarja Vlade, o čemer odloči Državni
               zbor brez razprave.</p>
               <p>V primeru da poslanec na postavljeno vprašanje danes ne bo dobil odgovora, mu morajo
               predsednik Vlade, minister ali generalni sekretar pisno odgovoriti v tridesetih dneh.
               Poslanec, ki je postavil vprašanje, na katerega ni bilo odgovorjeno, pa lahko izjavi,
               da vztraja pri ustnem odgovoru. V tem primeru bom vprašanje uvrstil na naslednjo
               redno sejo Državnega zbora.</p>
               <p>Na klop ste prejeli tudi pregled poslanskih vprašanj, na katera v poslovniškem roku
               ni bilo odgovorjeno. Gre za dve takšni vprašanji.</p>
               <p>Gospod Veber imate proceduralni predlog.</p>
               <p>Prosim.</p>
            </sp>
            <sp xml:id="SDZ6-Redna-02-2012-04-16.sp11">

               <speaker>JANKO VEBER (PS SD):</speaker>

               <p>Hvala, predsednik, za besedo.</p>
               <p>Imam proceduralni predlog, ki ga želim podati predvsem tudi ob prisotnosti
               predsednika Vlade, kajti dejstvo je, da je napovedana v sredo seja Vlade na terenu,
               kljub temu da smo sejo Državnega zbora na Kolegiju dali v program Državnega zbora že
               7. februarja. Torej več kot dva meseca je bila ta seja načrtovana, Vlada pa je očitno
               ocenila, da ne želi aktivno sodelovati z ministri na tej seji in načrtuje sejo Vlade
               na terenu.</p>
               <p>Ker gre za redno sejo, se mi zdi izjemno pomembno, in to je tudi moj proceduralni
               predlog, da zagotovite v sredo pri obravnavi zakonov o spremembah in dopolnitvah
               zakona o gospodarskih družbah in o finančnem poslovanju ter o digitalni radiodifuziji
               prisotnost ministra mag. Radovana Žerjava, dr. Senka Pličaniča in dr. Žige Turka. Gre
               za zelo pomembne točke in pričakujemo, da bodo ministri pri obravnavi teh točk
               dnevnega reda prisotni v Državnem zboru.</p>
               <p>Ponovno poudarjam, da gre za tako imenovano prvo redno sejo, od kar je bila vlada
               imenovana, in menimo, da bi s tem tudi Vlada pokazala primeren odnos do Državnega
               zbora. Razumel bi, če bi šlo za sklic izredne seje, ki bi jo zahtevali poslanci in bi
               posegli nekako v načrt Vlade. V tem primeru pa gre za redno sejo, ki je bila
               načrtovana in tudi pravočasno sporočena Vladi. Menimo, da tudi sicer napovedana
               sredina stavka javnega sektorja ne more biti razlog za morebitno neprisotnost
               ministrov na tej seji oziroma morebiten celo pobeg Vlade iz Ljubljane, ko bi potekala
               stavka v Ljubljani.</p>
               <p>Zato predlagam, da poskušate zagotoviti prisotnost ministrov na sredini obravnavi
               točk dnevnega reda. Hvala.</p>
            </sp>
            <sp xml:id="SDZ6-Redna-02-2012-04-16.sp12">

               <speaker>PREDSEDNIK DR. GREGOR VIRANT:</speaker>

               <p>Hvala, gospod Veber.</p>
               <p>Ta predlog je bil predvsem za ušesa Vlade. Vlada je to, verjamem, vzela na znanje.</p>
               <p>Lahko preidemo na predstavitev poslanskih vprašanj. Na prva štiri poslanska
               vprašanja bo odgovarjal predsednik Vlade gospod Janez Janša. Prvo poslansko vprašanje
               bo zastavila mag. Alenka Bratušek. Prosim.</p>
            </sp>
            <sp xml:id="SDZ6-Redna-02-2012-04-16.sp13">

               <speaker>MAG. ALENKA BRATUŠEK (PS PS):</speaker>

               <p>Lep pozdrav vsem tudi v mojem imenu, še posebej predsedniku in celotni vladi!</p>
               <p>Spoštovani predsednik Vlade gospod Janez Janša, zakaj je po vaši oceni danes treba
               tako radikalno posegati v vrsto socialnih pravic državljank in državljanov, ko so na
               voljo tudi druge poti do istega cilja?</p>
               <p>Mislim, da nam je vsem v tej dvorani jasno, da je varčevanje v naših javnih financah
               nujno. Prav tako nam je verjetno vsem jasno, da z nekaterimi ukrepi zamujamo.
               Predvsem so to strukturni ukrepi, ki bi imeli dolgoročen in trajen učinek. Za te
               ukrepe očitno ocenjujete, da še niso potrebni, saj ste manj kot leto dni nazaj zelo
               podpirali referendum, na katerem so padle tri, lahko rečemo, ključne reforme. Že
               takrat sem to težko razumela, danes, ko poslušam, kakšne radikalne ukrepe predlagate
               našim ljudem, razumem še težje. Res je, da je neposredni učinek na pokojninsko
               blagajno zaradi pokojninske reforme v prvem in drugem letu relativno majhen, je pa
               posreden učinek pri ceni denarja gromozanski, med 200 in 300 milijoni. Malo? Jaz
               mislim, da je to ogromno. 300 milijonov je trikrat več, kot damo za štipendije,
               toliko, kot damo za porodniške in toliko kot damo za otroške dodatke. In ne boste
               verjeli, več kot desetkrat toliko, kot damo za brezplačni vrtec.</p>
               <p>Spoštovani predsednik Vlade! V Pozitivni Sloveniji bomo zelo veseli, če nam boste po
               skoraj dveh mesecih uspeli poslati projekcije javnofinančnih agregatov in vpliv vaših
               predlaganih varčevalnih ukrepov na gospodarstvo.</p>
               <p>Kako naj vam, po vsem povedanem v lanskem letu, po rušenju vseh reform in nepodpori
               ukrepom, vse dokler niste prevzeli krmila vlade v roke vi, verjamemo mi in kako naj
               vam verjamejo ljudje?</p>
               <p>Kako naj vam verjamejo, da so potrebni tako radikalni ukrepi, kot jih predlagate?</p>
               <p>Pravite, da niso radikalni. Na e-mail mi je pisala mamica z imenom in priimkom, ne
               anonimno, mamica štirih otrok, starih 5 let, 3 leta in dvojčkov starih 1 leto. Mož je
               javni uslužbenec, vaši predlagani ukrepi bi naj tej družini vzeli tisoč evrov na
               mesec. Dve civilni iniciativi vam sporočata podobno. Otroci so vaša glavna tarča pri
               varčevanju, začnete pri porodniških nadomestilih in končate pri radikalnem zniževanju
               sredstev za visoko šolstvo. Na vrsto pa seveda pride vse ostalo vmes. Pri tako
               imenovanih materialnih stroških ste uspeli privarčevati celih 60 milijonov evrov, pri
               pisarniškem materialu sredstva celo povečujete, in to za 6 in pol milijonov evrov, ob
               tem pa zahtevate od naših družin, da se odpovedo tudi do 1000 evrov mesečno.</p>
            </sp>
            <sp xml:id="SDZ6-Redna-02-2012-04-16.sp14">

               <speaker>PREDSEDNIK DR. GREGOR VIRANT:</speaker>

               <p>Besedo ima predsednik Vlade gospod Janša.</p>
            </sp>
            <sp xml:id="SDZ6-Redna-02-2012-04-16.sp15">

               <speaker>JANEZ JANŠA:</speaker>

               <p>Najprej hvala za vprašanje.</p>
               <p>Če primerjamo ukrepe, ki jih je predlagala vlada in ki še niso sprejeti in je tudi
               opozicija vabljena k njihovemu oblikovanju, s tem, kar so delale druge države v
               Evropski uniji, ki so nekje na podobni stopnji razvoja in podobnem položaju, potem ti
               ukrepi niso radikalni. Če pa te ukrepe primerjate s tem, kar se je delalo doslej,
               potem pa lahko uporabite tudi to besedo. Ampak vsi ti ukrepi izhajajo iz preprostega
               dejstva, da ima Slovenija za letošnje leto, ki ni na začetku, ampak je mimo že skoraj
               tretjina, sprejet proračun, ki je bil oblikovan in sprejet pred dvema letoma in več.
               In ta proračun, ne samo, da je popolnoma nerealen, je tudi popolnoma neoperativen.
               Vsak dan, ko mine brez tega, da javno porabo uskladimo z realnostjo, potrošimo na
               račun prihodnjih generacij, se pravi otrok, ki ste jih v vašem vprašanju imenovali
               najmanj desetkrat, še nekaj dodatnih milijonov. Oni so tisti, ki bodo morali to
               odplačevati. In zdaj mi povejte, kje je tukaj pravičnost.</p>
               <p>Drugo, ukrepi so uravnoteženi. Posegajo na različna področja ravno zaradi tega, da
               ne bi bili radikalni. Bi pa bili radikalni, če bi šli samo v en sektor. Tretjič, ti
               ukrepi so predlagani na podlagi primerjav, kaj so naredili drugi, ki so bili v
               podobnih situacijah. Primerjajte različne socialne transfere, ki jih imamo v
               Sloveniji, primerjajte normative v šolstvu, primerjajte dolžino porodniškega dopusta,
               primerjajte subvencije za vrtce in tako naprej z državami, ki so na enaki razvojni
               stopnji ali celo bogatejši od nas, in videli boste, da nič od tega, kar predlagamo,
               ni radikalno. Če bi bilo tako preprosto poiskati rešitve brez tega, da bi se
               katerikoli socialni transfer ali katerakoli dotacija zmanjšala, potem bi se to najbrž
               že zgodilo. Saj so se rešitve iskale tudi v zadnjih mesecih in v zadnjih treh letih,
               pa jih očitno ni bilo. V strukturnih reformah, ki jih bo treba narediti, kratkoročnih
               učinkov za proračun ni. In napaka v preteklosti je bila ravno v tem, da smo se stvari
               lotevali na napačnem koncu. Se pravi, skušali smo opraviti nekatere stvari, ki jih je
               treba opraviti, ampak bodo dale učinke šele čez nekaj let, nismo pa naredili tistega,
               kar bi morali narediti takoj. Ko hiša gori, je treba najprej gasiti in potem
               popravljati temelje, ne pa najprej popravljati temeljev. Zato smo danes v tem
               položaju, ko so šle stvari v razkorak. In tudi ne drži, da so tukaj glavni načrtovani
               prihranki na socialnem področju. Tukaj tudi, če bodo ti ukrepi sprejeti, pravice, ki
               bodo veljave v Sloveniji, ne samo da so primerljive s pravicami v drugih državah na
               isti stopnji razvoja, ampak so marsikje ali bodo marsikje tudi bistveno višje. In ne
               nazadnje te ukrepe mi ne delamo in ne predlagamo in vi jih ne boste sprejemali ali
               zavračali, ker bi si želeli, da v prihodnjih letih plače ne bi rasle, da ne bi imeli
               dovolj denarja za solidarnost in pomoč tistim, ki so jo potrebni, ampak ravno
               nasprotno. Ti ukrepi so predlagani zato, da se Slovenija ohrani tudi kot socialna
               država, vendar na ta način, da bomo sposobni te pravice tudi financirati. Zadnja tri
               leta jih nismo. Financirale so se iz zadolževanja. In zdaj jih je treba odplačati.
               Tudi če bo ta rebalans sprejet, bo še vedno več kot milijarda evrov zadolžitve in
               proračunskega primanjkljaja. Od te milijarde evrov bo šlo 700 milijonov evrov za
               obresti, za tisti denar, ki se je porabil v prejšnjih letih, ker nismo šli v
               parlament s temi ukrepi. Če bomo letos zamudili, bo naslednje leto samo še hujše.</p>
            </sp>
            <sp xml:id="SDZ6-Redna-02-2012-04-16.sp16">

               <speaker>PREDSEDNIK DR. GREGOR VIRANT:</speaker>

               <p>Mag. Alenka Bratušek, želite dopolnitev odgovora?</p>
               <p>Prosim, beseda je vaša.</p>
            </sp>
            <sp xml:id="SDZ6-Redna-02-2012-04-16.sp17">

               <speaker>MAG. ALENKA BRATUŠEK (PS PS):</speaker>

               <p>Dopolnitev vprašanja. Gospod predsednik...</p>
            </sp>
            <sp xml:id="SDZ6-Redna-02-2012-04-16.sp18">

               <speaker>PREDSEDNIK DR. GREGOR VIRANT:</speaker>

               <p>Oprosite, ne morete dopolniti vprašanja, lahko zahtevate dopolnitev odgovora.</p>
            </sp>
            <sp xml:id="SDZ6-Redna-02-2012-04-16.sp19">

               <speaker>MAG. ALENKA BRATUŠEK (PS PS):</speaker>

               <p>Dopolnitev odgovora.</p>
               <p>Gospod predsednik, vsi ti argumenti, ki so bili navedeni, bi lahko nekako razumela,
               če ne bi v vaši vladi sedeli ljudje, ki so še lani govorili tako: "Pa se ne strinjamo
               s tem, da bi velik del te krize ali teh posledic krize na svojih plečih nosili prav
               tisti, ki so socialno najbolj ogroženi. Ne morem se strinjati s tem, da bi zamrznili
               pokojnine, ne morem se strinjati s tem, da bi zamrznili socialne transferje, da se
               spuščamo v vrtce, skratka na tista področja, ki so zelo socialno občutljiva." Besede
               gospoda Žerjava. "Če je politika te države v tem, da je pomembno, da se zasleduje
               večja rodnost in s tem rast nacije, potem morajo temu slediti tudi ustrezni ukrepi na
               vseh segmentih, ki dajejo temu podlago. Očitno so se stvari v preteklih letih nekako
               začele s tem dodatkom za velike družine, s to ugodnostjo glede vrtca, s številnimi
               drugimi ukrepi, ki so omogočili, da so se ljudje lažje odločili za to, da imajo
               otroke. Če se bo ta politika nehala uresničevati, bomo spet nazaj v situaciji, ki za
               nas dolgoročno ni dobra." Besede gospoda Černača. In oba sta govorila ob sprejemanju
               interventnih zakonov v lanskem in predlanskem letu. Zdaj so ukrepi bistveno, bistveno
               bolj radikalni, kot so bili predlagani takrat, pa ste jih takrat z velikimi besedami
               o socialnem čutu in pomembnosti družinske politike zavračali.</p>
               <p>Spoštovani predsednik Vlade, zakaj mislite, da bi ljudje verjeli vašim besedam o
               potrebnosti tako radikalnih ukrepov, kaj se mora spremeniti v glavah politikov, da
               lahko v manj kot enem letu tako radikalno spremenijo svoje mnenje?</p>
            </sp>
            <sp xml:id="SDZ6-Redna-02-2012-04-16.sp20">

               <speaker>PREDSEDNIK DR. GREGOR VIRANT:</speaker>

               <p>Besedo ima predsednik Vlade gospod Janez Janša.</p>
            </sp>
            <sp xml:id="SDZ6-Redna-02-2012-04-16.sp21">

               <speaker>JANEZ JANŠA:</speaker>

               <p>Kar zadeva najšibkejše v tej družbi, so vsi ukrepi, ki bi lahko prizadeli tudi njih,
               opremljeni s cenzusom, kar pomeni, da ne bodo veljali za tiste, katerih plača ne
               dosega 64 % povprečne plače. Ko gre recimo za otroške dodatke, se ti za 10 %
               znižujejo samo v 5. in 6. razredu, ostali razredi se puščajo nedotaknjeni. In ta
               cenzus 64 % povprečne plače je ohranjen skozi celo serijo teh ukrepov. To kot prvo.</p>
               <p>Drugo. Marsikaj, kar delamo letos, ne bi bilo treba ali pa bi bili ti odstotki
               restrikcij bistveno manjši, če bi to delali pred enim letom, dvema letoma ali pred
               tremi leti ali kakšne stvari tudi pred štirimi, petimi ali šestimi ali desetimi leti.
               Pa jih nismo. In če tega ne bomo naredili letos, bo naslednje leto nekdo drug stal
               tukaj za to mizo, kjer danes stojim jaz, in vam bo razlagal še bistveno težje ukrepe,
               kako jih morate sprejeti, drugače bodo leto kasneje še težji. V zadnjih treh letih
               krize je slovensko gospodarstvo izgubilo 60 tisoč delovnih mest. 60 tisoč ljudi dela
               manj, neslovenskih državljanov, ki so delali leta 2008 na podlagi delovnih dovoljenj.
               120 tisoč ljudi danes dela v Sloveniji manj kot pred tremi leti. Hkrati se je javni
               sektor povečal za 9 tisoč ljudi. Če se to ne bi zgodilo v zadnjih treh letih, bi bili
               problemi, o katerih danes govorimo, za tretjino manjši. Pa se je šlo v razkorak in ob
               tem se je ohranila praktično cela plejada pravic, ki obstajajo v javnem sektorju in
               niso primerljive s tem, kar je v gospodarstvu. Samo povprečna dolžina dopusta v
               javnem sektorju je za 10 dni daljša od povprečne dolžine dopusta v gospodarstvu.
               Mislim, da je zelo krivično zahtevati, da bo samo en segment te družbe nosil bremena
               krize, drugi pa pač ne. Mi bi si želeli, da tega ne bi bilo treba predlagati, želeli
               bi si, da bi lahko predlagali povišanje plač, otroških dodatkov in drugih transferov,
               še morda kakšne draginjske dodatke, kot je bilo to včasih možno, vendar to enostavno
               ni možno financirati. In to je treba razumeti.</p>
            </sp>
            <sp xml:id="SDZ6-Redna-02-2012-04-16.sp22">

               <speaker>PREDSEDNIK DR. GREGOR VIRANT:</speaker>

               <p>Mag. Alenka Bratušek, prosim.</p>
            </sp>
            <sp xml:id="SDZ6-Redna-02-2012-04-16.sp23">

               <speaker>MAG. ALENKA BRATUŠEK (PS PS):</speaker>

               <p>Proceduralno.</p>
               <p>Ker z odgovorom predsednika Vlade ne morem biti zadovoljna, z večino, kar je
               povedal, se lahko celo strinjam, je pa vprašanje, ali je pot, ki jo je ta vlada
               ubrala, pravilna. Že v osnovi je bilo moje vprašanje zastavljeno, ali ne obstaja do
               enake rešitve tudi kakšna drugačna pot. Zato v skladu z drugim odstavkom 246. člena
               Poslovnika predlagam, da Državni zbor na naslednji seji o odgovoru predsednika Vlade
               opravi razpravo, in sicer razpravo o tem, zakaj Vlada ne ubere drugačne poti – poti,
               ki nas bo v dveh letih prav tako popeljala pod 3 % primanjkljaja, poti, kjer bi bili
               ukrepi na obeh straneh proračuna, odhodkovni in prihodkovni, poti, ki bi Slovenijo
               popeljala navzgor in ne še bolj navzdol.</p>
            </sp>
            <sp xml:id="SDZ6-Redna-02-2012-04-16.sp24">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>O vašem predlogu bo Državni zbor odločil v četrtek v okviru glasovanj.</p>
               <p>Naslednja bo poslansko vprašanje predsedniku Vlade zastavila mag. Majda Potrata.
           </p>
            </sp>
            <sp xml:id="SDZ6-Redna-02-2012-04-16.sp25">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovana gospa ministrica, ministri, predsednik
               Vlade!</p>
               <p>Izhod iz krize je skupni cilj. Uravnoteženje javnih financ je nujno, varčevanje
               tudi, vendar tudi razvoj in rast, toda ne za ceno izničenja socialne države. Vlada ni
               predstavila celovitega koncepta izhodne strategije. Iz predloženih in že sprejetih
               dokumentov pa sledi, da se pod krinko kratkoročnih varčevalnih ukrepov skrivajo
               sistemski ukrepi, ki bodo povzročili spremembe družbenih razmerij in prerazporejanje
               družbenega bogastva. Socialna država je glavni instrument za zagotavljanje skupnih
               potreb prebivalstva, instrument socialne solidarnosti in povezanosti. Zato javni
               sektor ni monopolist, ki bi za večjo učinkovitost nujno potreboval konkurenco v
               prenosu funkcij socialne države na zasebni sektor in na trg. Ukrepi, ki jih predlaga
               Vlada, pa so usmerjeni prav v slabitev javnega sektorja, kar bo imelo za posledico
               zmanjšanje dostopnosti, kakovosti in obsega javnih storitev. Povečevanje socialnih
               razlik, potiskanje vse večjega dela prebivalstva, zlasti družin na prag ali celo pod
               prag revščine, klestenje zaposlitvenih možnosti predvsem za mlade izobražene ženske
               ne morejo biti motivacija za razvoj in iskanje izhoda iz krize. Izhod je v močni in
               učinkoviti socialni državi, ki ne bo zagotavljala javnega izobraževanja, zdravstva,
               socialnega varstva in drugih javnih storitev le socialno najšibkejšim. Ne zagovarjamo
               revne države za reveže, medtem ko si bodo premožni lahko privoščili elitno zasebno
               izobraževanje, zdravstvo in tako dalje, sofinancirano tudi iz javnih sredstev.
               Varčevalni ukrepi, ki jih Vlada Republike Slovenije predlaga brez resne namere doseči
               širše družbeno soglasje, bodo globoko posegli v življenje vseh.</p>
               <p>V primerjavi z načrtovanimi posegi v javnem sektorju so zlasti nesorazmerne in
               prekomerne predlagane spremembe na področju izobraževanja, znanosti in kulture, ker
               bodo zmanjšale dostopnost do kakovostnega javnega izobraževanja ter dolgoročno zavrle
               razvoj države.</p>
               <p>Zato vas sprašujem:</p>
               <p>Kako bo mogoče uresničevati ustavna in zakonska določila ter dosegati cilje iz
               mednarodnih dokumentov, ki v izobraževanju zagotavljajo posamezniku enake pogoje za
               polni razvoj sposobnosti in inovativnosti ter izvajalcem v izobraževanju in znanosti
               omogočajo strokovno avtonomijo in dajejo možnost za poklicno rast?</p>
               <p>Hvala za odgovor.</p>
            </sp>
            <sp xml:id="SDZ6-Redna-02-2012-04-16.sp26">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Besedo ima predsednik Vlade.</p>
            </sp>
            <sp xml:id="SDZ6-Redna-02-2012-04-16.sp27">

               <speaker>JANEZ JANŠA:</speaker>

               <p>Hvala za vprašanje.</p>
               <p>Odgovor lahko poiščemo v primerjavi. Leta nazaj, ko so bili v Sloveniji normativi v
               vzgoji in izobraževanju podobni tem, ki jih predlagamo s temi spremembami, je v
               slovenskih šolah sedelo več dijakov in študentov ter otrok v osnovnih šolah, manj
               učiteljev je bilo, njihovi rezultati pa so bili na številnih področjih enaki ali
               boljši, kot so danes. Potem je število otrok upadalo zaradi padanja rodnosti, mi pa
               smo povečevali zaposlenost in zmanjševali normative. To je bilo v redu in idealno bi
               bilo, če bi vsak kot v antični Grčiji, ko je bilo to možno za nekatere, učenec je
               imel svojega učitelja, in bi bil en pedagoški delavec na enega, ki dela šolo. To bi
               bilo idealno, vendar tega družba ne more sfinancirati. Tukaj ne gre za prenos pravic
               iz javnega v zasebni sektor, celotno zasebno šolstvo v Sloveniji ne dosega niti 1 %
               celotnega šolstva in so te primerjave tudi nemogoče.</p>
               <p>Tudi po prilagoditvi teh normativov, o katerih sprašujete, oziroma po tej
               racionalizaciji ali varčevanju, bodo standardi v Sloveniji nadpovprečni glede na
               povprečje v razvitih državah oziroma državah članicah OECD. Lahko vam navedem tudi
               konkretne številke. Povprečje v OECD je več otrok v skupini in manjše število
               učiteljev in tudi večje število ur učiteljev. Ne vem, če veste, ampak v Sloveniji je
               lahko predavatelj na univerzi redno zaposlen, ob tem da opravi na teden 4 do 8 ur
               delovnih obveznosti, pa ima redno zaposlitev. Mislim, da ne obstaja država v Evropi,
               kjer bi bila situacija podobna. Seveda je to v redu, če je to možno plačati in
               sfinancirati, vendar v tej situaciji to v Sloveniji ni možno in bodo tukaj nujne
               prilagoditve, vsaj za določen čas.</p>
               <p>Kar se tiče socialne države v povezavi z izobraževanjem. V Sloveniji jo je in jo bo
               tudi v prihodnosti še veliko, vendar jo bo toliko, kolikor bo to sfinanciralo
               gospodarstvo, kajti samo zdravo gospodarstvo, samo gospodarska rast je lahko osnova
               blaginje in tudi socialne države. Če tega ne morete plačati, pa hočete vseeno imeti,
               se morate zadolžiti. Mi smo to delali v zadnjih letih, sedaj smo pred zidom. Ne samo,
               da je nadaljnje zadolževanje drago, če mi teh ukrepov ne sprejmemo, se lahko
               upravičeno bojimo, da ne bo nikogar več, ki nam bo sploh bil pripravljen denar
               posoditi. To se je zgodilo Latviji pred tremi leti. Niso bili pod mejo, ko je
               prepovedano oziroma kaznovano zadolževanje v Evropski uniji, bilo so pod nami, tam
               nekje nad 30 %, vendar si denarja niso mogli sposoditi, ker jim ga ni nihče posodil,
               ker nihče ni verjel, da bodo v takem stanju, kakršnem so bili, ta denar bili sposobni
               vračati. Treba je to upoštevati. Slovenija je na neki zelo pomembni prelomni točki.
               Mislim, da je tudi prav, da dejansko spregovorimo o nekem resnem problemu v našem
               izobraževalnem sistemu, ki se ga samo s tem nismo lotili, čeprav ste vi govorili o
               sistemskem pristopu, to pa je, da tudi v tem trenutku velik del generacije, ki se
               šola na slovenskih univerzah, v prihodnjih letih ne more računati, da bo dobil
               zaposlitev, ker se vpisuje, vlada pa odobrava, prekomerno vpisovanje in študij na
               usmeritvah in fakultetah, za katere v prihodnosti ne v Sloveniji in ne v Evropski
               uniji ne bo dela. S tem so se zavajale cele generacijo. Gradile so se šolske
               kapacitete, domovi, financirale humanistične fakultete, danes je jasno, da
               izobražujemo ljudi za brezposelnost. In tukaj bo potrebna sistemska sprememba.</p>
            </sp>
            <sp xml:id="SDZ6-Redna-02-2012-04-16.sp28">

               <speaker>PREDSEDNIK DR. GREGOR VIRANT:</speaker>

               <p>Besedo dajem mag. Majdi Potrata za obrazložitev zahteve za dopolnitev odgovora.</p>
            </sp>
            <sp xml:id="SDZ6-Redna-02-2012-04-16.sp29">

               <speaker>MAG. MAJDA POTRATA (PS SD):</speaker>

               <p>Hvala, gospod predsednik.</p>
               <p>Ampak pri navajanju podatkov iz študije OECD je vendarle treba biti natančen. Tam je
               Slovenija po deležu študentov oziroma učencev na učitelja, kar zadeva polno
               zaposlitev, nekje na sredini. Res pa je število učencev na prvi stopnji, to je do
               šestega razreda, manjše, ampak dejstvo je tudi, da je v študiji OECD priporočilo, da
               je kakovost izobraževanja v Sloveniji visoka, res pa je tudi cena za to visoko
               kakovost precejšnja.</p>
               <p>Treba je izhajati, ko mi ponujajo podatek o Koreji in o številu učencev v Koreji in
               v Sloveniji, kakšna je poselitev v Sloveniji in kakšna je v Koreji. To je statistični
               segedinar, oprostite, ker 50 % občin in šol je iz demografsko ogroženega področja.
               Nacionalni konsenz moramo doseči o tem, ali pristajamo na to, da se šole zapirajo. In
               opozarjam ravno na to, da je poleg vseh drugih ukrepov, ki bodo zadevali tisto v
               javnosti najbolj žgoče vprašanje, vprašanje plač, ampak gre za dosti hujše spremembe,
               ki bodo iz tega sledile. Gre preprosto za to, da bo dostopnost do javnega
               izobraževanja zmanjšana. Ob tem, ko se za 110 milijonov skrčijo sredstva za terciarno
               izobraževanje in za znanost, je še vedno v igri tudi ustanavljanje novih univerz. V
               mandatu prve vaše vlade smo ustanovili kakšno fakulteto, ki je tudi družboslovna, ne
               ravno tista, o kateri vi govorite. In kar zadeva samo še ta podatek, Slovenija ni nič
               na boljšem glede povprečja, je celo z nadpovprečno obremenjenostjo na učitelja, če
               jemljemo vse segmente.</p>
            </sp>
            <sp xml:id="SDZ6-Redna-02-2012-04-16.sp30">

               <speaker>PREDSEDNIK DR. GREGOR VIRANT:</speaker>

               <p>Besedo dajem predsedniku Vlade za dopolnitev odgovora.</p>
            </sp>
            <sp xml:id="SDZ6-Redna-02-2012-04-16.sp31">

               <speaker>JANEZ JANŠA:</speaker>

               <p>Hvala.</p>
               <p>Čeprav dodatnega vprašanja ni bilo, lahko samo povem, da lahko citirava lestvico
               OECD ali kogarkoli drugega in se prepirava o teh številkah. Ni glavni problem v teh
               primerjavah, glavni problem je v tem, da lahko porabimo tudi za izobraževanje toliko
               denarja, kot ga imamo. Bili bi vsi zelo veseli, če bi ga lahko več, vendar ga nimamo.
               In to, da bosta eden ali dva otroka več v skupini oziroma v razredu in da bo tedenska
               obremenitev učitelja ena ali dve ure več, to niso drastični ukrepi. To je zagotovo
               dodatni napor, niso pa to drastični ukrepi. Drastični ukrepi bi dejansko bili, če bi
               morali ukinjati šole in delati tisto, kar so delali v nekaterih vzhodnoevropskih
               državah v sklopu teh varčevalnih ukrepov.</p>
               <p>Kar se tiče neustrezne strukture, pa ta velja tako za javni sektor kot za zasebni
               sektor, to imate popolnoma prav, s tem da je zasebnega sektorja za en odstotek
               slovenskega izobraževanja, in to v sami strukturi ne pove veliko. Je pa to ravnotežje
               povsod in se bosta oba dela morala prilagoditi realnosti v prihodnosti in ne bo možno
               več vpisovati dva do trikrat več novinarjev, sociologov, politologov, ekonomistov in
               pravnikov, kot jih slovensko gospodarstvo potrebuje, s tem da večina teh profilov ne
               more dobiti zaposlitve izven Slovenije, za razliko od tehničnih in naravoslovnih
               poklicev.</p>
               <p>Zavajamo, še enkrat rečem, cele generacije in tudi za letošnje leto je Vlada v
               začetku leta dala soglasje k razpisnim pisnim mestom, ki je popolnoma v škarjah z
               realnimi potrebami.</p>
            </sp>
            <sp xml:id="SDZ6-Redna-02-2012-04-16.sp32">

               <speaker>PREDSEDNIK DR. GREGOR VIRANT:</speaker>

               <p>Proceduralni predlog.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-02-2012-04-16.sp33">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Predlagam, da v skladu z drugim odstavkom 246. člena Državni zbor opravi razpravo o
               odgovoru predsednika Ivana Janše na zastavljeno poslansko vprašanje. Edino v tem
               primeru bi dobili dovolj prostora za razpravo o stvareh, ki so s predlaganim
               rebalansom in z nujnimi postopki jutrišnjega dne do neke mere že zakoličeni.</p>
               <p>Gre za mnogo širša vprašanja, kot jih je bilo mogoče zdaj nakazati. Res je, ne gre
               samo za primerjavo strogih ali samo iztrganih statističnih podatkov, gre preprosto za
               to, da bodo ljudje šele sčasoma ugotovili, da je poseg v varčevanje pri javnih
               uslužbencih, zlasti pri šolstvu, pri celi izobraževalni verigi nekaj, kar jih bo v
               jedru zadelo, če ne pri njihovih otrocih, pa potem pri njihovih vnukih. Gre preprosto
               za to, da se bo treba soočiti s tem, da Vlada namerava zaokroževati šolske okoliše in
               popolnjevati oddelke. Do zdaj je po šolski zakonodaji mogoče prešolati otroka samo v
               primeru, ko gre za posebne vzgojne ukrepe, in tam ni potrebno soglasje staršev. Zdaj
               bo šlo, če sta v kraju dve šoli ali celo tri, govori se pa da bodo zaokroževali
               zlasti v mestih, za velike posege v mrežo javnih šol. Okarana sem bila, da ne bodo
               ukinjali podružničnih šol. V Mariboru se je ena takšna že prestavila za naslednjo
               jesen oziroma za naslednje šolsko leto na glavno šolo. Glavne šole bodo postale
               podružnične šole, če ne bodo imele dovolj velikega števila oddelkov. In marsikaj se
               bo spreminjalo. Opozarjam predvsem na to, da so stvari predvsem na videz horizontalne
               in samo na videz so vprašanja ali 7,5 % znižanje plač ali 10 % znižanje plač. Ukrepi,
               ki se skrivajo v rebalansu, ki se skrivajo v nacionalnem reformnem programu, so dosti
               bolj daljnosežni in zlasti, če se izrazim z besedam ministra Turka, je treba monopol
               javnega sektorja izpostaviti konkurenci zasebnega sektorja, ker ni rečeno, da je vse
               v javnem sektorju že samo po sebi dobro.</p>
               <p>Seveda bi pa rada tudi slišala odgovor na to vprašanje, ker me spominja na tisto
               zgodbo o kruhu in potici, kako je lahko zmanjševanje sredstev motivacija za iskanje
               izhoda iz krize. Hvala lepa.</p>
            </sp>
            <sp xml:id="SDZ6-Redna-02-2012-04-16.sp34">

               <speaker>PREDSEDNIK DR. GREGOR VIRANT:</speaker>

               <p>O predlogu mag. Majde Potrata, da Državni zbor na naslednji seji opravi razpravo o
               odgovoru predsednika Vlade, bomo odločali v četrtek v okviru glasovanj.</p>
               <p>Naslednja bo poslansko vprašanje predsedniku Vlade postavila mag. Melita Župevc.</p>
            </sp>
            <sp xml:id="SDZ6-Redna-02-2012-04-16.sp35">

               <speaker>MAG. MELITA ŽUPEVC (PS PS):</speaker>

               <p>Hvala lepa, gospod predsednik.</p>
               <p>Spoštovani predsednik Vlade, enajsto leto vojne v Afganistanu. Včerajšnja novica,
               Afganistan pretresajo samomorilski napadi ob začetku spomladanske ofenzive talibanov.
               Današnji časopisi, Največji napad na Kabul v enajstih letih. Francija napoveduje, da
               se bo iz Afganistana umaknila leto prej, kot je bilo načrtovano, 2013. Nizozemska je
               svoje vojake umaknila že pred dvema letoma in tja napotila inštruktorje. Že nekaj let
               svoje vojake pospešeno umikajo praktično vsi. In Slovenija, že leta 2009 smo se
               odločili, da bomo letos opravili temeljito razpravo o tem, ali bomo svojo misijo v
               Afganistanu nadaljevali.</p>
               <p>Predsednik vlade Pahor je dal lani poleti jasno sporočilo, "vojaško se bomo iz
               Afganistana kmalu umaknili ob dogovoru zaveznikov, podpori Državnega zbora in
               javnosti". Takšen sklep sta sprejela tako Vlada kot Državni zbor. Iz Afganistana naj
               bi torej odšli oktobra letos. A ni bilo nobenega napovedanega razmisleka in razprave,
               bila je samo samovoljna odločitev nove vlade, politika izvršenih dejstev, da v tej
               nemirni državi ostanemo do konca leta 2014. Osem let že sodelujemo v mednarodnih
               prizadevanjih za stabilizacijo te države, slovenski vojaki svoje delo opravljajo
               zavzeto, profesionalno. Po vseh teh letih, po grozljivi bilanci te vojne, vojne, za
               katero je nekdanji poveljnik sil ISAF general McChrystal še pred kratkim izjavil:
               "ZDA in Nato sta šele na pol poti realizacije svojih ciljev v Afganistanu." V vseh
               teh okoliščinah v Sloveniji z neznansko lahkotnostjo sprejemamo tako pomembne
               odločitve.</p>
               <p>Sprašujem vas, spoštovani predsednik Vlade:</p>
               <p>Zakaj je vaša vlada čez noč, brez razprave, mimo dogovorov sprejela odločitev, da
               ostajajo slovenski vojaki v Afganistanu do konca leta 2014?</p>
               <p>Kot suverena država suvereno sprejemamo odločitve o tem, kako, kje in na kakšen
               način bomo prispevali k mednarodni varnosti. Govoriti o drastičnem upadu mednarodnega
               ugleda Slovenije, o velikem madežu, slabem obetu za slovensko zunanjo politiko, kar
               govorijo vaši ministri, pa je v tem resnem času precej neresno.</p>
            </sp>
            <sp xml:id="SDZ6-Redna-02-2012-04-16.sp36">

               <speaker>PREDSEDNIK DR. GREGOR VIRANT:</speaker>

               <p>Besedo ima predsednik Vlade gospod Janez Janša.</p>
            </sp>
            <sp xml:id="SDZ6-Redna-02-2012-04-16.sp37">

               <speaker>JANEZ JANŠA:</speaker>

               <p>Hvala za to vprašanje, ne pa tudi za nekatere trditve.</p>
               <p>Ne Državni zbor, ne katerikoli odbor Državnega zbora, ne Vlada v prejšnjem mandatu
               nikoli niso sprejeli nobenega sklepa glede časovne omejitve sodelovanja Slovenije v
               Afganistanu, kaj šele, da bi določili datum umika. Ne Državni zbor, ne pristojni
               odbori Državnega zbora, ne Vlada. Tu imam sklep, ki ga je sprejel Odbor za obrambo
               januarja leta 2011, ko je obravnaval omenjeno točko oziroma problematiko in se je
               seznanil s strategijo delovanja Republike Slovenije v prizadevanjih mednarodne
               skupnosti in tako naprej ter sprejel sklep: "Odbor za zunanjo politiko predlaga
               Vladi, da možnost popolnega umika ne umešča v nobeno časovno obdobje." Janja Klasinc,
               predsednica odbora. Res je odbor naložil vladi, da naredi oceno razmer, ki naj jo
               obravnavali lani jeseni. Vlada je začela lani delati to oceno razmer. Mi smo dobili v
               roke predlog oziroma osnutek, ki v Državni zbor ni bil poslan, ne vem, zakaj. Mi smo
               nadaljevali to proceduro in nismo nič bistveno spreminjali tega, kar je bilo
               predlagano, s to izjemo, da smo misijo zmanjšali. Ta vlada je zmanjšala število
               vojakov, ki jih Slovenija pošilja v Afganistan. Presojali smo tudi med pozitivnimi in
               negativnimi učinki sodelovanja in se na koncu odločili za odločitev oziroma sklep, ki
               je znan: ostali bomo do konca aktivnosti. Takšni so bili tudi signali, ki so jih
               prejšnje vlade vseskozi te akcije dajale. Treba je vedeti, da v zavezništvu v
               Afganistanu sodeluje 50 držav, da so nekatere od teh držav sodelovale s kontingenti,
               ki so šli v desettisoče in v tisoče, Slovenija pa z nekaj ali z nekaj deset vojaki in
               pripadniki. Od teh 50 držav imata manjši kontingent v Afganistanu od Slovenije samo
               Islandija in Luksemburg. Toliko o tem, da ne bo kdo mislil, kako Slovenija nosi
               kakšno glavno breme te akcije v Afganistanu. To je naša suverena odločitev. Lahko bi
               se odločili tudi drugače. Lahko bi tudi govorili nedoločeno v tem smislu, kot
               govorijo nekatere druge države, ko pravijo, se bomo umikali, pa potem nekaj naredijo
               v eno smer, drugo v drugo smer. Slovenija želi biti verodostojen zaveznik v tistih
               operacijah, za katere se odloči. Leto 2014 bo prišlo še v okviru tega mandata. Upamo,
               da bo akcija oziroma da bo celotna ta misija, kolikor je možno, uspešna, ker vse
               druge alternative so slabše in bi se lahko delali, kot da nas to ne zadeva, da
               Slovenija ni del tega sveta, da nismo člani Nata, nismo člani EU, nismo člani OZN.
               Nekaj časa bi verjetno to šlo, potem bi pa to imelo seveda na drugi strani posledice,
               ki bi bile bistveno hujše.</p>
               <p>Mislim, da je Vlada sprejela dobro odločitev. Ni šlo tu za to, da bi karkoli
               spreminjali od sklepov, ki so bili doslej sprejeti. Enostavno nadaljujemo politiko,
               ki so jo vodile vse vlade doslej, in jaz mislim, da je to pameten pristop.</p>
            </sp>
            <sp xml:id="SDZ6-Redna-02-2012-04-16.sp38">

               <speaker>PREDSEDNIK DR. GREGOR VIRANT:</speaker>

               <p>Mag. Melita Župevc bo zahtevala dopolnitev odgovora.</p>
            </sp>
            <sp xml:id="SDZ6-Redna-02-2012-04-16.sp39">

               <speaker>MAG. MELITA ŽUPEVC (PS PS):</speaker>

               <p>Hvala lepa, gospod predsednik.</p>
               <p>To preprosto ni res. Obstajajo še drugi sklepi in drugi dokumenti, ki jih je
               sprejemala tudi Vlada. Ne nazadnje govorijo jasno tudi o posvetovanjih z Državnim
               zborom. Ampak to je neka druga tema in drugo vprašanje. Poglejte, v Sloveniji smo
               doslej vedno sledili enemu izmed treh ključnih načel. Poleg usklajevanja z zavezniki,
               ki ste ga omenili, ter operacij, ki imajo podporo varnostnega sveta OZN, smo bili in
               smo v mednarodnih operacijah prisotni skladno s svojimi zmožnostmi. Prej ste sami
               dejali pri odgovoru kolegici Potrata, da lahko porabimo toliko denarja, kot ga imamo.
               In za šolstvo ga očitno nimamo. To je dejstvo. To ni populizem pred največjo stavko v
               zgodovini Slovenije in namenoma ne želim govoriti o rezih v bolniška, porodniška
               nadomestila, otroške dodatke, dodatka za upokojence. Pričakovala pa bi, da bo vlada,
               ki nam vsak dan dopoveduje, da so razmere v naši državi grozne in da bodo še hujše,
               razmislila o svojih prioritetah. Ali je torej danes ena izmed najpomembnejših
               prioritet te države res vojna v Afganistanu?! Leta 2004 so stroški slovenskega
               kontingenta v Afganistanu znašali 814 tisoč evrov. Lani 7 milijonov in pol. Kakšni
               bodo stroški naslednje leto? 8? 9? 10 milijonov? Jaz vem, kaj pomeni članstvo v Natu,
               izpolnjevanje obveznosti, soodgovornost za mednarodni mir in varnost, vendar pa je
               načinov, kako lahko prispevamo, več. In kot je dobro ponazoril predsednik
               parlamentarne skupščine Nato, mi odobrimo sredstva, ki se namenjajo nacionalni in
               kolektivni obrambi. Zato imamo ključno odgovornost, da te odločitve pojasnimo našim
               ljudem. In ta naloga je težja kot kadarkoli doslej.</p>
               <p>Ali boste, predsednik Vlade, vi to storili, ljudem to pojasnili, ali pa se vam zdi
               to v teh časih preveč nepomembno?</p>
            </sp>
            <sp xml:id="SDZ6-Redna-02-2012-04-16.sp40">

               <speaker>PREDSEDNIK DR. GREGOR VIRANT:</speaker>

               <p>Besedo ima gospod Janša.</p>
            </sp>
            <sp xml:id="SDZ6-Redna-02-2012-04-16.sp41">

               <speaker>JANEZ JANŠA:</speaker>

               <p>Jaz mislim, da vse vlade od začetka te operacije, ki so bile v tem času v Sloveniji,
               to delajo in pojasnjujejo. In tudi ne drži, da se tukaj sredstva ne zmanjšujejo. Jaz
               sem povedal, da od oktobra naprej, ko začne teči ta rotacija, o kateri smo mi
               odločali, do oktobra je odločala še prejšnja vlada, se bo slovenski kontingent v
               Afganistanu zmanjšal, temu ustrezno pa se bodo zmanjšala tudi sredstva oziroma
               stroški. Treba je vedeti tudi to, da velik del teh stroškov Slovenija dobi nazaj
               preko pomoči, ki jo dobimo od zaveznikov, bodisi v tej konkretni operaciji bodisi pri
               izvajanju drugih usposabljanj, za kar Slovenija nima lastnih kapacitet. Ko bi tukaj
               sešteli pluse in minuse v finančnem smislu, bi zelo težko govorili, da ta operacija
               kaj bistveno obremenjuje slovenske davkoplačevalce. V določeni meri pa jih, in to je
               pač naš strošek, naš prispevek za skupno varnost, ki se tudi zmanjšuje, kot sem
               dejal, v teh razmerah, ko se zmanjšujejo sredstva za vse.</p>
            </sp>
            <sp xml:id="SDZ6-Redna-02-2012-04-16.sp42">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Še zadnje vprašanje predsedniku Vlade bo postavil gospod Jože Tanko.</p>
               <p>Prosim.</p>
            </sp>
            <sp xml:id="SDZ6-Redna-02-2012-04-16.sp43">

               <speaker>JOŽE TANKO (PS SDS):</speaker>

               <p>Hvala lepa za besedo. Vsem lep pozdrav!</p>
               <p>Razmere v državi so resne in državljani razumejo in sprejemajo, da je treba nekaj
               storiti, ker tako enostavno ne gre več naprej. Predolgo je država živela na veliki
               nogi ter trošila pravice in denar prihodnih generacij, ne da bi te imele možnost, da
               se izrečejo o ravnanju svojih staršev. Strošek tega razkošja, ki ga plačujemo v
               obliki obresti, zelo hitro narašča. Naša poslanka Romana Tomc je ocenila, da bomo
               letos samo za plačilo obresti namenili toliko, da bi lahko vsem upokojencem izplačali
               dve dodatni pokojnini ali pa vsem dijakom in študentom zagotovili štipendije za
               naslednji dve leti. Ta strošek bo, če ne bomo storili ničesar, samo še naraščal, in
               vsako leto bo odnesel le še več pokojnin ali štipendij, le še večji kos socialne
               države in socialne pravičnosti. Ukrepi, če se bomo želeli kdaj kasneje izviti iz tega
               kroga pretiranega zadolževanja, pa bodo samo še radikalnejši, le še ostrejši, saj bo
               višina dolga samo naraščala. Populistične, poenostavljene in zavajajoče razlage dela
               politike in dela sindikatov tega stanja zagotovo ne bodo izboljšale, temveč se z
               njimi tlakuje le nadaljnja pot navzdol. Naročena stavka javnega sektorja pa bo
               povzročila veliko škode tudi v gospodarstvu, ki se že brez tega ubada z veliki
               težavami. Vlada je v zelo kratkem času pripravila obsežen nabor ukrepov za zagon
               gospodarstva in za zmanjšanje potreb po zadolževanju, ki se nanaša na vsa potrebna
               področja od investicij do socialnih transferjev in družinske politike. Predvsem mnogi
               posegi v slednji kategoriji so še posebej občutljivi, saj se mnogi le težko
               sprijaznijo celo z začasno žrtvijo pridobljenih pravic.</p>
               <p>Spoštovani predsednik Vlade, sprašujem vas:</p>
               <p>Kako bodo ukrepi vplivali na posamezne socialne skupine in kdaj lahko pričakujemo,
               da se bo lahko pristopilo k ponovni obnovi znižanih pravic oziroma standardov?</p>
               <p>Hvala za odgovor.</p>
            </sp>
            <sp xml:id="SDZ6-Redna-02-2012-04-16.sp44">

               <speaker>PREDSEDNIK DR. GREGOR VIRANT:</speaker>

               <p>Besedo ima predsednik Vlade gospod Janša.</p>
            </sp>
            <sp xml:id="SDZ6-Redna-02-2012-04-16.sp45">

               <speaker>JANEZ JANŠA:</speaker>

               <p>Hvala za vprašanje.</p>
               <p>Kot sem povedal že v odgovoru na prvo vprašanje danes, tudi s temi varčevalnimi
               posegi oziroma z ukrepi za racionalizacijo ohranjamo veliko stopnjo socialnih pravic,
               s cenzusom, ki je vgrajen v vse ukrepe, kar pomeni, da ti ukrepi ne posegajo v
               standard tistih, ki živijo pod povprečjem oziroma ki ne dosegajo dohodkov na
               družinskega člana pod 64 % povprečne plače. To je socialna varovalka tudi pri teh
               ukrepih, ki jih nekateri imenujete radikalne.</p>
               <p>Drugo. Mnogi ukrepi so vezani na omejen čas trajanja. To pomeni, da bodo veljali
               toliko časa, dokler Slovenija ne bo ponovno dosegala gospodarske rasti tam 2 % do 3
               %, kar omogoča, da se lahko tudi več namenja za socialne transfere in druge pravice,
               ne nazadnje tudi za pravice iz dela za plače in druge dodatke. Tukaj ne gre za neke
               reze, ki bi bili, kot je bilo prej napačno rečeno, usmerjeni sistemsko v tem smislu,
               da bi bili to dolgoročni trendi v Sloveniji, ki jih želi uveljaviti ta vlada, ker
               ima, ne vem, kakšen neoliberalistični ali, bog ne daj, kakšen podoben pristop. S temi
               ukrepi mi rešujemo situacijo, ki smo jo dobili v roke. Kakšne bodo posledice, če tega
               ne storimo, poglejte okoli sebe, ni treba gledati daleč na jug do Grčije, lahko
               pogledate v Bolgarijo, v Romunijo, nekatere srednjeevropske države, lahko pogledate v
               baltske države in proučite ukrepe, ki so jih tam sprejemali. To, kar čaka Slovenijo,
               če letos ne sprejme tega paketa za racionalizacijo in tudi nekaterih drugih obvez, ki
               izhajajo iz evropskih pogodb, to ni takoj usoda Grčije, je pa v veliki meri to
               situacija Latvije, ki je že pred leti prišla enostavno v položaj, ko ni mogla
               sfinancirati lastne javne porabe, zadolževanje je bilo omejeno oziroma na neki točki
               svojih obveznic niso mogli več prodati na finančnih trgih in so bili prisiljeni v
               dejansko radikalne reze, 30 % znižanje zaposlenih v javnem sektorju. Tistim, ki so
               ostali, so pa znižali plače za 20 % do 30 %. Še danes lahko srečate po raznih
               konferencah po Evropi ljudi, ki so bili včasih latvijski ambasadorji, danes so pa
               brezposelni in iščejo delo v tujini. To je pač naslednji korak, ki Slovenijo čaka, če
               bo še eno leto odlašala. To, kar mi predlagamo, ne predlagamo iz kakšnega velikega
               veselja, pa navdušenja nad tem, da se moramo s tem ukvarjati. Bistveno lažje je bilo
               v našem prejšnjem mandatu, ko smo dosegali visoko gospodarsko rast, ko je bilo
               dejansko možno mnoge od teh pravic povečati. Zdaj pa je situacija drugačna in se je
               tej situaciji treba prilagoditi, vendar z jasnim vedenjem, da to delamo zaradi tega,
               da bomo ponovno rasli, da bodo šle lahko ponovno plače navzgor, tudi otroški dodatki,
               pravice iz dela, pokojnine in tako naprej, vendar bo to postavljeno na realno rast,
               kar pomeni, da bomo to financirali iz tega, kar bomo ustvarili, ne pa iz
               zadolževanja, ki ga bo nekdo drug plačal, pa tudi mi še. Kot sem dejal že prej, letos
               v rebalansu ali brez rebalansa, ker to je treba plačati, bomo dali 700 milijonov
               evrov za obresti, naš proračunski primanjkljaj, če bo rebalans sprejet, bo dobra
               milijarda, se pravi 70 % našega primanjkljaja bo samo denar za obresti. In naslednje
               leto bo tega še več in leto kasneje še več in bo manj za šolstvo, za pokojnine, za
               plače, za standard v javnem sektorju in sicer. To je alternativa in mislim, da je
               popolnoma jasno, katera je tista, ki je dobra za nas, da jo izberemo.</p>
            </sp>
            <sp xml:id="SDZ6-Redna-02-2012-04-16.sp46">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>S tem smo krog poslanskih vprašanj predsedniku Vlade zaključili. Zahvaljujem se
               gospodu Janši za udeležbo.</p>
               <p>Prehajamo na vprašanja poslank in poslancev ministrici in ministrom.</p>
               <p>Najprej bo vprašanje zastavila mag. Barbara Žgajner Tavš, in sicer ministru za delo,
               družino in socialne zadeve mag. Andreju Vizjaku.</p>
            </sp>
            <sp xml:id="SDZ6-Redna-02-2012-04-16.sp47">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo. Spoštovane kolegice in kolegi, spoštovani ministrski zbor!</p>
               <p>Zelo kratko vprašanje:</p>
               <p>Kakšna je vladna strategija oziroma strategija pristojnega ministra na področju
               razvoja družinske politike v Sloveniji?</p>
               <p>V koalicijski pogodbi ste, spoštovani minister, zapisali: "Koalicijski partnerji
               bomo na področju socialne zaščite sledili celoviti družinski politiki." Če se je v
               vašem prejšnjem mandatu 2004–2008 Vlada hvalila, da smo z Zakonom o starševskem
               varstvu dobili enega najnaprednejših in najboljših sistemov v Evropi in da smo s
               spremembo zakona o starševskem varstvu uvedli ukrep, s katerim je želela Vlada
               zvišati rodnost, ne razumem, zakaj danes rušite tisto, kar ste sami zgradili in za
               kar ugotavljate, da je dobro, celo najboljše v evropskem prostoru. To nakazuje na,
               oprostite, pomanjkanje dolgoročne strategije in zelo nevarno početje – igranje z
               ljudmi in z družinami. Pa ne bom primerjala Slovenije z Latvijo in Grčijo, kot to rad
               dela predsednik Vlade. Celo ekonomisti opozarjajo – rezanje v državo blaginje je
               dolgoročno pot nazaj, kajti država blaginje je civilizacijski napredek, ki je
               vzdržen, če imaš normalne politike, delujoč sodni sistem in uspešno pobiraš davke. V
               aktualni koalicijski pogodbi ste med drugim zapisali, da "boste ustvarili družinam
               naklonjeno davčno, stanovanjsko in socialnovarstveno zakonodajo", to je citat iz
               koalicijske pogodbe. Stanje danes na podlagi tistih vladnih ukrepov, ki so nekateri
               na Vladi že sprejeti in so že priromali v Državni zbor: nižanje porodniških
               nadomestil, ukinjanje davčne olajšave za nakup stanovanja za mlade družine, ukinitev
               pravice do brezplačnega vrtca za drugega otroka, ukinitev dodatkov k štipendijam,
               znižanje otroških dodatkov, subvencionirane prehrane otrok in dijakov, znižanje
               nadomestil za nego in varstvo otroka, bolniške za nego otroka, napovedane nižje plače
               v javnem sektorju in odpuščanje. Med drugim, ko pogledam rebalans proračuna, se
               drastično nižajo sredstva tudi na rejniškem področju in na področju zagotavljanja
               dodatnih sredstev otrokom za posebno nego in varstvo. Ukrepi na področju družinskega
               varstva, spoštovani minister, ki jih je pripravila aktualna Vlada, niso pozitivni z
               vidika dviga kakovosti življenja družin, verjamem, da se s tem strinjate, izboljšanja
               razmer za mlade družine ali družine z več otroki, pomenijo pa tudi odmik od
               pozitivnih ukrepov za povečanje rodnosti.</p>
               <p>In če se vrnem zdaj k prvotnemu vprašanju,sprašujem:</p>
               <p>Kakšna je vaša strategija, spoštovani minister, na področju družinskega varstva?
           </p>
            </sp>
            <sp xml:id="SDZ6-Redna-02-2012-04-16.sp48">

               <speaker>PREDSEDNIK DR. GREGOR VIRANT:</speaker>

               <p>Minister Vizjak, beseda je vaša.</p>
            </sp>
            <sp xml:id="SDZ6-Redna-02-2012-04-16.sp49">

               <speaker>MAG. ANDREJ VIZJAK:</speaker>

               <p>Spoštovana poslanka, spoštovane poslanke in poslanci!</p>
               <p>Dolgoročna strategija te vlade je zagotavljati pogoje za državo blaginje, za
               gospodarsko rast in tudi državo, ki je družinam prijazna. Ključno je seveda, da
               ustvarimo te pogoje. Pot, po kateri gremo sedaj, pot, po kateri v tej državi že nekaj
               let zapored 20 % več porabimo, kot ustvarimo, je pot v pogubo. Če želimo zagotoviti
               tej državi in tudi družinam blaginjo, moramo stabilizirati javne finance v državi,
               moramo torej prilagoditi odhodke države prihodkom. Vlada in Državni zbor zgolj
               razporejata sredstva, ki jih ustvarijo slovenski davkoplačevalci in gospodarstvo. Mi
               pravzaprav preusmerimo iz virov k tistim, ki so potrebni, na podlagi nekaterih načel,
               kot so solidarnost, socialna država in podobno. Mi ne moremo preusmeriti denarja, ki
               ga nimamo. In zato ne govoriti o varčevanju in o rezih, temveč o prilagajanju
               odhodkov države temu, kar v tej državi ustvarimo. In še enkrat, če želimo blaginjo,
               če želimo prijazno družinsko politiko, moramo najprej prilagoditi odhodkovno stran s
               prihodkovno. Zato tudi na področju ki ga pokrivam, dela, družine in socialnih zadev,
               na nekaterih načelih posegamo v obseg nekaterih pravic. Kaj je pomembno in ključno
               načelo, ki ga je danes tudi predsednik Vlade nekajkrat poudaril? To je selektivnost,
               da ne prizadenemo socialno najšibkejših. Ta selektivnost velja praktično pri vseh
               ukrepih s področja družinske politike, ki jih predlagamo za uravnoteženje javnih
               financ. Kaj to pomeni? To pomeni, da ne bodo izgubili pravice do otroškega dodatka
               ali do katere koli druge, dodatka za veliko družino ali za darilo ob rojstvu otroka,
               tisti, ki zaslužijo več kot 64 % povprečne bruto neto plače. Koliko je to? To je
               približno 620 evrov na družinskega člana. Če poenostavim, darila ob rojstvu otroka
               poslej ne bo več deležna le tista družina, to govorim o tričlanski družini dveh
               staršev in otroka, ki zasluži več kot približno tisoč 800 evrov neto, govorim o
               družinskem proračunu.</p>
               <p>S tem, kot ocenjujete lahko sami, ne posegamo v socialno najbolj šibke. Ko govorimo
               o dodatkih za veliko družino, poslej do dodatka ne bo upravičena tista družina, ki
               presega 3 tisoč 100 evrov družinskega proračuna. Jaz mislim, da so iz teh dveh
               primerov nazorno ponazorjeni selektivni ukrepi, ki ne rušijo družine. Kdaj se družina
               najlažje razvija? Kadar živi v stabilnih, ekonomsko spodbudnih razmerah. Zato jih
               želimo tudi s temi ukrepi ustvariti. Potrebno za razvoj družine je, da rešimo
               Slovenijo bremena krize, da rešimo in vlijemo optimizem v ljudi. Zato so potrebni
               ukrepi, ki uravnotežijo javne finance na vseh področjih. Del ukrepov na področju
               družinske politike je tudi začasne narave, na primer poseg v otroške dodatke. Doslej
               je prejela otroški dodatek tudi družina, ki je bila v osmem dohodkovnem razredu. Na
               primer, štiričlanska družina, kjer sta oče in mati zaslužila vsak po približno 2
               tisoč evrov neto, in sta dobila za enega otroka oziroma za drugega po dvajset evrov
               otroškega dodatka. To se pravi približno štiri tisoč evrov družinskega proračuna, kar
               znaša torej štirikratnik 99 % povprečne neto plače, je bil cenzus za otroški dodatek.
               In mi povejte, prosim, ali mislite, da bo usodno zarezalo v družinsko politiko
               dejstvo, da sedaj ta osmi razred ni več upravičen do otroškega dodatka, 40 evrov pri
               4 tisoč evrov mesečnega dohodka te iste družine.</p>
               <p>Spoštovani, mi si želimo z ukrepi zagotoviti stabilno okolje in pogoje poslovanja in
               razvoja gospodarstva in družin v tej državi. To moramo žal začasno v krizi delati
               tudi s takšnimi nepriljubljenimi ukrepi. Ne misliti, da sem jaz zadovoljen in srečen,
               da jih moram jaz predlagati. Vendar razumite, dolgoročna politika je politika, da
               stabiliziramo razmere, da okrepimo gospodarstvo in ne nazadnje, da vlijemo optimizem
               v tej državi.</p>
            </sp>
            <sp xml:id="SDZ6-Redna-02-2012-04-16.sp50">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Mag. Barbara Žgajner Tavš bo zahtevala dopolnitev odgovora.</p>
            </sp>
            <sp xml:id="SDZ6-Redna-02-2012-04-16.sp51">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa.</p>
               <p>Minister, težko verjamem, da vlivate družinam optimizem s tem početjem. Na ulicah se
               bodo zgodili protesti, protestirajo v Društvu družinska pobuda, v Društvu za pomoč in
               podporo doječim materam, v ženskem lobiju – proti čem? Proti takšnim ukrepom, ki
               pomenijo nedopusten poseg na področju družinskega varstva.</p>
               <p>Minister, ni res, da so vsi ukrepi, ki jih predlagate, nujni potrebni. Ni res!
               Zmanjševanje nadomestil za čas porodniškega varstva je političen ukrep, ki pomeni
               poseg v sistemsko ureditev, kakršno poznamo danes. 2,5 milijona evrov, če se prav
               spomnim, bi bil podatek, kolikor boste privarčevali s tem ukrepom. 2,5 milijona evrov
               na letni ravni. Po drugi strani beremo v časopisih, da je v državnem podjetju oziroma
               v podjetju, katerega večinski lastnik je država – Elektro Ljubljana, na letni ravni
               dobička približno 8 milijonov evrov. Imamo alternativo, samo prioritete je treba zelo
               jasno postaviti. Mimogrede, niti enega pozitivnega ali pa ukrepa nasploh nisem
               slišala iz vaše razprave oziroma odgovora, ki bi govoril o dolgoročni strategiji na
               področju družinskega varstva. Niti enega ukrepa, ki bi bil usmerjen proti oziroma
               nasproti dvigu rodnosti v naši državi. Evropa nas opozarja, da smo ena izmed
               najstarejših družb, ker imamo premajhno rodnost. S temi ukrepi se odmikate od tega,
               da bi bili konkurenčni in da bi bili še vedno zgled državam Evropske unije na
               področju urejenega družinskega varstva.</p>
            </sp>
            <sp xml:id="SDZ6-Redna-02-2012-04-16.sp52">

               <speaker>PREDSEDNIK DR. GREGOR VIRANT:</speaker>

               <p>Dopolnitev odgovora.</p>
               <p>Mag. Andrej Vizjak, izvolite.</p>
            </sp>
            <sp xml:id="SDZ6-Redna-02-2012-04-16.sp53">

               <speaker>MAG. ANDREJ VIZJAK:</speaker>

               <p>Spoštovana poslanka!</p>
               <p>Sem oče treh šoloobveznih otrok in približno vem, kaj je pomembno za razvoj družine
               in za razvoj otrok v tej družbi, ker čutim to na lastni koži, zato težko poslušam te
               očitke, ki so nekoliko tudi osebne naravne.</p>
               <p>Jaz tudi vem, da poslanka še ne razpolaga z zakonom in ne more poznati tudi številk,
               zato je navedla napačne številke. Ko govorimo o nadomestilu za varstvo in nego
               otroka, imamo v Sloveniji, mednarodno primerjalno gledano, razmeroma ugodno rešitev,
               torej imamo 100 % porodniški dopust prve tri mesece in potem imamo 100 % nadomestilo
               za čas odsotnosti za varstvo in nego otroka. In tega skoraj nobena država ne pozna.
               Ko smo tehtali med tem, ali bi predlagali znižanje časa prejemanja tega nadomestila
               za en mesec, da bi bilo namesto 9 mesecev 8 mesecev tega nadomestila za varstvo in
               nego otroka, ali pa bi posegli nekoliko v višino, smo se odločili za slednje. Tudi
               tukaj posegamo bistveno bolj nežno ali manj kot nekatere druge države, tudi v naši
               neposredni soseščini. Predlagamo znižanje nadomestila iz 100 % prvih šest mesecev na
               90 % in potem zadnje tri mesece na 80 %, in za vse tiste matere, ki bi s tem padle
               pod minimalno bruto plačo, ohranjamo ta spodnji limit minimalne bruto plače.</p>
               <p>Ni res, spoštovana poslanka, da je finančni učinek tega 2,5 milijona. Letos da,
               kajti ukrep začne veljati od sprejetja naprej in seveda ne more imeti posledic, če je
               prve tri mesece 100 %. In tiste, ki bodo 80 % dobivale zadnje tri mesece, sploh ne
               padejo več v letošnje leto, temveč v prihodnja leta, kajti ukrep ne velja za tiste,
               ki so že nastopile s to pravico in jim je že priznana z odločbo ali kakorkoli. Gre
               torej od uveljavitve ukrepa naprej. Ta ukrep bo imel učinek približno 40 milijonov na
               letni ravni, to je prihodnje leto in prihodnja leta. To je številka in ta 2,5
               milijona je zaradi zakasnelosti uveljavitve v letošnjem letu izkrivljen.</p>
               <p>Ni res, spoštovana, da je to kakršenkoli politični ukrep. Nasprotno. Predvsem
               mednarodna primerjava in prikaz nekaterih drugih praks kažejo, da smo tukaj med
               državami, ki so zelo, zelo naklonjene in s tem tudi družinam prijazno ravnajo pri tem
               ukrepu.</p>
               <p>Ni res, da ni niti enega ukrepa, ki bi spodbujal neko razvojno komponento. Cel paket
               ukrepov je. To je paket ukrepov za izhod iz krize, za uravnoteženje javnih financ, da
               bo jutri bolje. To je bistvo. Če tega ne bomo danes naredili, bo čez čas treba
               ukrepati samo še bolj... / izklop mikrofona/</p>
            </sp>
            <sp xml:id="SDZ6-Redna-02-2012-04-16.sp54">

               <speaker>PREDSEDNIK DR. GREGOR VIRANT:</speaker>

               <p>Predlog za razpravo o odgovoru.,</p>
               <p>Mag. Barbara Žgajner Tavš, izvolite.</p>
            </sp>
            <sp xml:id="SDZ6-Redna-02-2012-04-16.sp55">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa.</p>
               <p>Tudi sama bom, ker mi omogoča poslovnik, predlagala, da se o odgovoru na to temo na
               naslednji seji opravi širša razprava. Zakaj? Ker pravim, da bodo ti varčevalni
               ukrepi, ki absolutno niso razvojno naravnani, kar se tiče življenje in kakovosti
               življenja slovenskih družin, prizadeli ne najšibkejše, ampak širok srednji sloj. In
               ta srednji sloj bo padel zelo nizko. Nekatere napovedi so celo, da se bo stopnja
               revščine v naši državi zaradi varčevalnih ukrepov bistveno povečala. In bistveno
               pomeni že en procent.</p>
               <p>Zamolčana resnica je, spoštovani minister, da želite te ukrepe, ki pomenijo, še
               enkrat pravim, političen poseg na sistemski ravni v temelje socialne države uvesti
               trajno in ne le začasno. Trajno, ne le začasno. Sklicujete se na primerjavo z
               državami Evropske unije. Predsednik vlade je danes dejal, "primerjate dolžino
               porodniškega dopusta". Jaz imam primerjavo. Med 16 državami v Evropski uniji sta samo
               dve državi, ki imata nižji porodniški dopust od Slovenije, govorim o porodniškem
               dopustu. Te podatke hrani Evropska komisija za leto 2011. Na podlagi vsega tega, kar
               sem povedala, jaz še vedno trdim, da bodo družine zaradi varčevalnih ukrepov v
               bistveno slabšem položaju. Samo ena od zgodb, ki te dni kroži in s katerimi smo
               seznanjeni poslanke in poslanci. Na račun nižjega otroškega dodatka in brezplačne
               šolske malice, ki bi bila na voljo le še socialno najbolj ogroženim, bi enostarševska
               družina z enim šolarjem na leto imela na voljo 480 evrov manj. Družina z dvema
               vrtčevskima otrokoma bi na račun ukinitve brezplačnega vrtca za drugega otroka in
               nižjega otroškega dodatka letno ostala brez 3 tisoč 723 evrov. Par s tremi otroki, od
               katerih dva obiskujeta vrtec, eden pa osnovno šolo, pa kar brez 4 tisoč 776 letno,
               saj bi ostali tudi brez nadomestila za veliko družino. In mimogrede, ker pravi
               minister, "poslanka še ne razpolaga z zakonom". To je žalostno. Vlada je v četrtek na
               seji sprejela ta mega zakona, ki posega v tako pomembne poslance, pa poslanke in
               poslanci državnega zbora danes, v ponedeljek, nimamo zakona. In kot slišim, ga niti
               ne bomo imeli pravico videti, dokler ga ne bo vlada predstavila javnosti. Tudi
               sindikati ga očitno še nimajo.</p>
               <p>Spoštovane, kolegice in kolegi! To so tisti argumenti, s katerimi utemeljujem svojo
               pravico, ki mi jo daje poslovnik, in vas prosim za podporo, ko bomo razpravljali o
               tem, da se o tej temi na prihodnji seji opravi širša razprava. Hvala.</p>
            </sp>
            <sp xml:id="SDZ6-Redna-02-2012-04-16.sp56">

               <speaker>PREDSEDNIK DR. GREGOR VIRANT:</speaker>

               <p>Odločanje o vašem predlogu bomo opravili v okviru glasovanj v četrtek.</p>
               <p>Besedo dajem gospodu Samu Bevku, ki bo zastavil poslansko vprašanje dvema
               ministroma, in sicer ministru za gospodarski razvoj in tehnologijo mag. Radovanu
               Žerjavu in ministru za izobraževanje, znanost, kulturo in šport, dr. Žigi Turku.</p>
               <p>Prosim.</p>
            </sp>
            <sp xml:id="SDZ6-Redna-02-2012-04-16.sp57">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor!</p>
               <p>Vlada Republike Slovenije je konec leta 2009 sprejela sklep o likvidaciji rudnika
               živega srebra Idrija. Od takrat dalje poteka vrsta aktivnosti, kako nadaljevati in
               urediti zakonske obveznosti, ki izhajajo iz zakona o preprečevanju posledic
               poltisočletnega rudarjenja v Idriji. Po likvidaciji rudnika bo še vedno treba skrbeti
               za vzdrževanje nezalitega dela rudnika, opravljati monitoring nad zapiralnimi deli,
               sanirati okolje ter poskrbeti za opravljanje in vzdrževanje bogate kulturne, naravne
               in tehniške dediščine, povezane z idrijskim rudiščem. Gre za izrazito medresorsko
               vprašanje, ki zadeva poleg gospodarskega in kulturnega ministrstva vsaj še
               ministrstvi za okolje in zdravstvo. Vlada je julija lani sprejela sklep o ustanovitvi
               javnega zavoda, Center za upravljanje z dediščino živega srebra Idrija, ki naj bi
               skrbelo za dediščino ob skorajšnjem vpisu na seznam svetovne dediščine pri Unescu. Ob
               tem je bil leta 2008 na pobudo okoljskega ministrstva ustanovljen tudi
               informacijsko-raziskovalni center za živo srebro, ki bo imel pomembno funkcijo v
               svetovnem merilu, ko bo leta 2013 sprejeta svetovna konvencija o živem srebru, ki jo
               pripravlja OZN in pri kateri aktivno sodeluje tudi naša vlada. Vse te načrtovalne
               aktivnosti pomenijo izjemen razvojni projekt tako za Idrijo kot tudi za državo
               Slovenijo.</p>
               <p>Ministra, pristojnega za gospodarstvo, mag. Radovana Žerjava in ministra,
               pristojnega za kulturo, dr. Žigo Turka sprašujem v zvezi s skorajšnjo likvidacijo
               rudnika živega srebra:</p>
               <p>Kako bo urejeno vzdrževanje rudnika in zagotovljena varnost mesta Idrije ter
               upravljanje in ohranjanje naravne in kulturne dediščine v luči skorajšnjega vpisa
               Idrije na seznam svetovne dediščine pri Unescu?</p>
               <p>Poleg tega pa me tudi zanima:</p>
               <p>Kako je z uresničevanjem vladnega sklepa o ustanovitvi javnega zavoda Center za
               upravljanje z dediščino živega srebra Idrija?</p>
               <p>Obema ministroma se že v naprej zahvaljujem za njun odgovor. Hvala lepa.</p>
            </sp>
            <sp xml:id="SDZ6-Redna-02-2012-04-16.sp58">

               <speaker>PREDSEDNIK DR. GREGOR VIRANT:</speaker>

               <p>Odgovor bo podal minister Radovan Žerjav.</p>
            </sp>
            <sp xml:id="SDZ6-Redna-02-2012-04-16.sp59">

               <speaker>MAG. RADOVAN ŽERJAV:</speaker>

               <p>Hvala lepa za vprašanje.</p>
               <p>Utrjevalna dela v idrijskem rudniku so zaključena. Kot ste rekli, Vlada v prejšnjem
               mandatu je sprejela sklep o pričetku postopka redne likvidacije družbe. Likvidacijski
               postopek poteka po planu in je v zaključni fazi. V aprilu in maju letos bodo potekali
               tehnični pregledi. Na podlagi le-teh bo izdana ustrezna odločba o delni ukinitvi
               rudarske pravice. Likvidacijski upravitelj mora nato pripraviti zaključno poročilo.
               Do zaključka redne likvidacije rudnika živega srebra je vzdrževanje nezalitega dela
               jame in monitoring zagotovljeno na podlagi letnega programa dela družbe, ki ga
               sprejema Vlada Republike Slovenije vsako leto v skladu s petletnim programom, za
               obdobje 2008–2012. Višina sredstev za letošnje leto bo dokončno določena v proračunu.
               Sredstva so seveda predvidena za ta namen. V zvezi z uresničevanjem sklepa Vlade o
               ustanovitvi državnega javnega zavoda Center za upravljanje z dediščino živega srebra
               Idrija je v medresorski obravnavi predlog ukrepov in aktivnosti. Nosilec je sicer
               Ministrstvo za izobraževanje, sodelujeta pa tudi Ministrstvo za gospodarski razvoj in
               Ministrstvo za zdravje. Za uresničitev vladnega sklepa mora biti najprej pripravljen
               in finančno ovrednoten program dela zavoda z opredeljenimi aktivnostmi in kadrovsko
               strukturo, šele na tej podlagi bo lahko Vlada sprejela ustrezne sklepe. Hvala
               lepa.</p>
            </sp>
            <sp xml:id="SDZ6-Redna-02-2012-04-16.sp60">

               <speaker>DR. ŽIGA TURK:</speaker>

               <p>Hvala lepa.</p>
               <p>Če lahko še jaz nekoliko dopolnim s stališča varovanja kulturne tehnične dediščine.
               Dejstvo je, da je Slovenija v preteklih letih razmeroma malo naredila za to, da bi to
               dediščino pravilno vrednotili, da bi se tudi kot država trudili, da se stvari
               vpisujejo v Unescov seznam. Mi želimo, delamo na tem, da se ta trend spremeni. Imamo
               veliko naravnih arhitektonskih, umetniških, tudi tehnoloških spomenikov, ki tovrstno
               varstvo zaslužijo. Na ministrstvu pozorno spremljamo uvrščanje idrijskega rudnika
               živega srebra v Unescov seznam. Ravno prejšnji teden sem se srečal tudi s špansko
               veleposlanico. Vi namreč veste, da rudnik živega srebra uvrščamo v Unescov seznam
               skupaj s podobnim rudnikom Almaden v Španiji. Na robu zasedanja sveta ministrov EU za
               kulturo se bom tudi srečal s španskim kolegom, da uskladiva akcijo in da se ta
               postopek čim prej zaključi.</p>
               <p>V zvezi z oblikovanjem javnega zavoda, to je Centra za upravljanje z dediščino
               živega srebra Idrija, ki je na nek način tudi pogoj za to, da bo ta Unescova
               dediščina najprej uvrščena na seznam in da bomo potem zanjo dobro skrbeli, postopki,
               kot je deloma povedal že kolega Žerjav, napredujejo. Skladno z določili tega sklepa
               Vlade, ki je bil še v letu 2008, smo na Ministrstvu za izobraževanje, znanost,
               kulturo in šport pred tedni sklicali več sestankov. Na eni strani z Ministrstvom za
               gospodarski razvoj in tehnologijo in z Ministrstvom za zdravje. Ugotavljamo, da je
               center nacionalnega pomena in da se ta sklep Vlade o ustanovitvi tega centra
               realizira. 5. aprila smo se sestali s predstavniki Ministrstva za kmetijstvo in
               okolje, 11. aprila z lokalno skupnostjo, torej z občino Idrijo, z Rudnikom živega
               srebra, d. o. o. – v likvidaciji in z Mestnim muzejem Idrija. Zavezujemo se, da bomo
               v čim krajšem času, torej v dveh mesecih pripravili usklajen načrt dela na tem
               področju, torej za Center za upravljanje z dediščino živega srebra Idrija, vključno s
               programom po področjih in s posameznimi finančnimi obveznostmi resorjev. Vse bo, kot
               pravim, v roku dveh mesecev predloženo v obravnavo Vladi Republike Slovenije.</p>
            </sp>
            <sp xml:id="SDZ6-Redna-02-2012-04-16.sp61">

               <speaker>PREDSEDNIK DR. GREGOR VIRANT:</speaker>

               <p>Izvolite, gospod Bevk. Zahteva za dopolnitev odgovora.</p>
            </sp>
            <sp xml:id="SDZ6-Redna-02-2012-04-16.sp62">

               <speaker>SAMO BEVK (PD SD):</speaker>

               <p>Hvala lepa za besedo, gospod predsednik. Spoštovani zbor!</p>
               <p>Zahvaljujem se tako mag. Žerjavu kot dr. Turku za temeljite odgovore na moje
               poslansko vprašanje. Bi pa izpostavil en problem. Minister, pristojen za rudarstvo,
               je dejal, da obstaja vladni program za obdobje 2008–2012, se pravi, da je tudi za
               tiste obveznosti, ki izhajajo iz zakona o preprečevanju posledic rudarjenja v
               idrijskem rudniku, da tudi potem, ko bo likvidiran in ko bo rudnik dejansko zaprt, bo
               treba skrbeti za nezaliti del rudnika, bo treba skrbeti za monitoring, se pravi za
               varnost samega mesta Idrije, za vzdrževanje turističnega rudnika oziroma tistega
               rudnika, ki bo tudi v naprej ohranjen za oglede, zato bi v okviru tega poslanskega
               vprašanja dal tudi pobudo, da se čim prej pripravi ta srednjeročni program 2013–2017,
               da bo vsaj srednjeročno zagotovljeno, da bo še naprej rudnik vzdrževan, da bo še
               naprej monitoring nad opravljenimi zapiralnimi deli.</p>
               <p>Vsekakor pa je to projekt, ki nudi nadaljnje razvojne možnosti. Poleg zagotavljanja
               varnosti samega mesta je tu ta svetovni center za živo srebro in končno skupaj, upam,
               tretjič uspešen vpis Španije in Slovenije na seznam svetovne dediščine pri Unescu.
               Hvala lepa.</p>
            </sp>
            <sp xml:id="SDZ6-Redna-02-2012-04-16.sp63">

               <speaker>PREDSEDNIK DR. GREGOR VIRANT:</speaker>

               <p>Želite, minister, dopolniti odgovor? Ne. Hvala.</p>
               <p>Gospa Alenka Jeraj bo postavila poslansko vprašanje ministru za izobraževanje,
               znanost, kulturo in šport, dr. Žigi Turku.</p>
               <p>Prosim.</p>
            </sp>
            <sp xml:id="SDZ6-Redna-02-2012-04-16.sp64">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Ministra za izobraževanje, znanost, kulturo in šport želim vprašati v zvezi z
               napovedanimi spremembami normativov v osnovnih šolah, glede na primerjavo z drugimi
               državami. Zdi se mi prav, da ne bi breme dejansko padlo samo na uporabnike teh uslug,
               ampak da bi nekaj naredili tudi na izhodišču. Normative smo v zadnjih letih res
               povečevali oziroma spreminjali v prid temu, da bi bilo šolstvo tudi kakovostnejše,
               zato je moje vprašanje tudi, ali smo dejansko dosegli določeno kakovost. Vemo, da smo
               v zadnjih letih obravnavali cel kup raznih raziskav, mednarodnih raziskav, v katerih
               se naši šolarji niso najbolje odrezali.</p>
               <p>Zanima me:</p>
               <p>Kakšno je dejansko stanje na tem področju, kakšna je dejanska zasedenost in koliko
               otrok sedi v posameznih razredih v osnovnih šolah – ker se pojavljajo različni
               podatki o tem – in koliko ocenjujete, da bi to lahko tudi dejansko pocenilo tako
               uslugo, če bi bolj popolnili razrede?</p>
            </sp>
            <sp xml:id="SDZ6-Redna-02-2012-04-16.sp65">

               <speaker>PREDSEDNIK DR. GREGOR VIRANT:</speaker>

               <p>Besedo ima minister dr. Turk.</p>
            </sp>
            <sp xml:id="SDZ6-Redna-02-2012-04-16.sp66">

               <speaker>DR. ŽIGA TURK:</speaker>

               <p>Hvala lepa za vprašanje.</p>
               <p>V teh debatah, ko se pogovarjamo o tem interventnem zakonu oziroma o varčevanju na
               področju znanosti, kulture, izobraževanja in športa, se dejansko veliko stvari vrti
               okrog teh normativov. Naj začnem z nekaj statistike kar po celotni izobraževalni
               vertikali.</p>
               <p>Če govorimo o vrtcih, potem je povprečna velikost, povprečno število otrok na
               vzgojiteljico, vzgojitelja v vrtcu v evropskih državah 13,7 otroka. V Sloveniji je to
               med 8 in 9,4 v nižji oziroma v višji starostni skupini, torej smo krepko pod
               povprečjem.</p>
               <p>Če gledamo velikost oddelkov v osnovni šoli. Povprečje držav OECD je natančno 21,4
               otroka v oddelku v osnovni šoli, v Sloveniji je ta številka 18,5. Pri tem je treba
               ugotoviti,da so OECD najbolj razvite države na svetu, najbolj bogate države na svetu,
               to je klub, v katerega smo se vključili pred kratkim. V srednjih šolah je povprečje
               OECD 24 otrok v razredu, v Sloveniji je v razredu v povprečju 19,8 otroka. Če
               pogledamo terciarno izobraževanje, torej vpis na fakultete, univerze in tako naprej,
               je Slovenija država, v kateri se največji delež vse mladine vpisuje na univerze in na
               terciarno izobraževanje. Jaz ne govorim o tem, ali to izobraževanje tudi končajo,
               ampak prav gotovo obremenjujejo tam zaposlene, prostore in vse resurse, S tem da se
               vpišejo, pomeni tudi, da ne zaključijo nekega uporabnega srednješolskega
               izobraževanja. Če bi delali primerjavo normativov dela učiteljev, koliko časa učitelj
               preživi z učenci v razredu. V državah OECD 780 ur na leto, v Sloveniji 690 ur na
               leto. Ponavljam, OECD so najbogatejše države, skoraj vse so bogatejše od nas.
               Povedano drugače, v članicah Evropske unije dela učitelj v osnovni šoli z otroki med
               19 in 23 urami na teden. Kdo bo rekel, da v Sloveniji je tudi normativ tukaj nekje.
               Ampak, pozor! To so ure, ki imajo 60 minut, ne ure, ki imajo 45 minut. V Sloveniji
               preživi z otroki 16 ur in pol, takšnih s 60 minutami. Tisto, kar predlagamo v tem
               strašnem večanju normativov, ki naj bi naredili celo katastrofo na področju
               izobraževanja v Sloveniji, je, da bi namesto 16 ur in pol bili v razredu 17 ur in 15
               minut, torej eno šolsko uro več, še vedno globoko pod evropskimi 19 do 23. urami.</p>
               <p>V zvezi s kvaliteto izobraževanja v Sloveniji moramo ugotoviti, da osnovno šolstvo
               ni slabo. To kažejo testi PISA, predvsem matematika, naravoslovje je med boljšimi
               državami na svetu, primerjalno slabši rezultati so pri slovenščini. Pada pa potem
               kakovost slovenskega izobraževanja, ko ljudje dlje časa hodijo v šolo. Univerze,
               visoko šolstvo, tukaj pa ne dosegamo več enake kvalitete kot na drugih področjih.
               Stalno se pojavlja vprašanje, ali večji normativi ali večje skupine pomenijo padec
               kakovosti. Tukaj se lahko naslonimo na eno študijo OECD, ki smo jo velikokrat
               citirali, pregled za Slovenijo, leta 2010 so ga izdali, veliko so se ukvarjali z
               izobraževanjem in šolstvom in direktno so priporočali cenovno učinkovitejši šolski
               sistem, izobraževalni sistem. Eksplicitno so napisali, da v vsem pregledu članic OECD
               v dolgih desetletjih niso opazili, da bi velikost oddelkov imela kakšno zvezo s
               kakovostjo rezultatov. In nekaj podobnega za tiste, ki ne želijo verjeti OECD, kot da
               je to neka mednarodna zarota kapitala, nekaj podobnega je prejšnja vlada vprašala
               Računsko sodišče in je Računsko sodišče odgovorilo, da ocenjuje, da povečan normativ
               ne vpliva na slabšo kvaliteto.</p>
            </sp>
            <sp xml:id="SDZ6-Redna-02-2012-04-16.sp67">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Mag. Stanko Stepišnik bo zastavil poslansko vprašanje ministru za gospodarski razvoj
               in tehnologijo mag. Radovanu Žerjavu.</p>
            </sp>
            <sp xml:id="SDZ6-Redna-02-2012-04-16.sp68">

               <speaker>MAG. STANKO STEPIŠNIK (PS PS):</speaker>

               <p>Hvala lepa za besedo, gospod minister. Spoštovani ministri, spoštovana poslanka in
               poslanci!</p>
               <p>Na 10. redni seji 12. aprila 2012 je Vlada Republike Slovenije sprejela nacionalni
               reformni program za leti 2012 in 2013 in pooblastila Ministrstvo za finance, da ga
               posreduje Evropski komisiji. V tem programu so upoštevani ukrepi za javnofinančno
               konsolidacijo in prioritete, cilje in strategije Republike Slovenije ter EU do leta
               2020. Poleg navedenega vsebuje NRP tudi ključne strukturne ukrepe za spodbudo
               gospodarske rasti. Priloga je tudi standardna tabela za ocenjevanje specifičnih
               priporočil in makrostrukturnih ukrepov v NRP. Ta vsebujejo glavna področja: javne
               finance, trg dela z ukrepi, trg proizvodov in storitev, to je samo nekaj, kar bi bilo
               mogoče v zvezi z gospodarstvom, en ukrep je ustanovitev neodvisne agencije za varstvo
               konkurence, finančni trgi, ukrepi, ki vplivajo na makroekonomski scenarij. Iz vsega
               tega navedenega ni skoraj nič ukrepov za spodbudo gospodarske rasti – signal, ki smo
               ga poslali v evropsko skupnost. V NRP, v tabeli Ključni kazalniki gospodarske rasti,
               je bil kot priloga, je Slovenija za leto 2009–2013 navedla naslednje podatke: manjši
               bruto družbeni produkt, -0,9 %, zasebna potrošnja, -1,2 %, investicije, -1,5 %, in
               izvoz je v porastu +1,4 %, kar kaže na globok padec gospodarske rasti in manjši
               družbeni bruto produkt. Še posebno pa kaže ta padec gospodarske rasti na dogajanja,
               ki so danes v okolju, to se pravi na številna podjetja, ki čakajo in so tik pred
               insolventnostjo in stečajem.</p>
               <p>Gospod minister, vaše obljube pred volitvami so bile, da se je treba boriti za vsako
               delovno mesto. S to predvolilno obljubo ste verjetno dobili kar precej glasov.
               Trenutno vključevanje vašega ministrstva v ohranjanje delovnih mest v podjetjih
               Primorje, Radeče papir, Pinus, Kongrad, CM Celje in tako naprej pa ne kaže velike
               vneme, da bi predvolilne obljube izpolnili in držali.</p>
               <p>Vprašanje:</p>
               <p>Kdaj in kako boste obrnili trend negativne gospodarske rasti?</p>
            </sp>
            <sp xml:id="SDZ6-Redna-02-2012-04-16.sp69">

               <speaker>PREDSEDNIK DR. GREGOR VIRANT:</speaker>

               <p>Minister Žerjav, beseda je vaša.</p>
            </sp>
            <sp xml:id="SDZ6-Redna-02-2012-04-16.sp70">

               <speaker>MAG. RADOVAN ŽERJAV:</speaker>

               <p>Hvala lepa, za to vprašanje.</p>
               <p>Jaz upam, da te številke, ki ste jih navajali, ne očitate meni, glede na to, da smo
               v funkciji tako dolgo, kot smo. Jaz sem prišel na to sejo praktično z novinarske
               konference, kjer smo predstavili rebalans proračuna in ukrepe za spodbuditev
               gospodarstva v tem letu. Lahko rečem, da je bilo predstavljenih več kot 25 ukrepov,
               za katerimi stoji skoraj 400 milijonov evrov. Pa naj začnem. Žal se nekateri ukrepi,
               ki jih nenehno ponavljamo in so ključni po naši oceni, da bomo spodbudili gospodarsko
               rast, uporabljajo kot, bom rekel, nedopustna argumentacija za to, da se rušijo
               varčevalni ukrepi. mi Menimo, da je treba delati predvsem na konkurenčnem poslovnem
               okolju, torej s horizontalnimi ukrepi na račun vertikalnih ukrepov. In v Državnemu
               zboru so že nekateri ukrepi v obliki zakonov prisotni, kot ste jih obravnavali, ne
               vem, če na tej seji, se mi zdi. Prvi ključni je seveda to, da bomo znižali davek od
               dohodka pravnih oseb. Zakaj to počnemo? Zato, ker tekmujemo s poslovnimi okolji v
               okolici, kjer imajo ta davek od dohodka pravnih oseb nižji. Vsi se zavedamo, da na
               področju znižanja stroškov dela, ki je ključni problem slovenskega gospodarstva v tem
               trenutku, ne moremo storiti ničesar, ker nimamo prostora. Meni je žal, da je padla
               pokojninska reforma. V tem primeru bi najbrž tudi na temu segmentu bilo možno kaj
               storiti za konkurenčnejše poslovno okolje. Torej to ni možno.</p>
               <p>Predlagali smo torej znižanje davka od dohodkov pravnih oseb, da ustvarimo
               konkurenčnejše poslovno okolje ne samo za naše investitorje, ampak tudi za tuje
               investicije, ki jih želimo privabiti. Drugič, neomejena 40 % davčna olajšava za
               investicije v opremo in neopredmetena sredstva. Zakaj? Zato, ker želimo spodbuditi
               investicije. Dalje,, 100 % splošna davčna olajšava za vlaganje v raziskave in razvoj,
               najpomembneje, da bomo spodbudili gospodarstvenike, da bodo vlagali v razvoj in
               raziskave, da bomo ustvarjali nova delovna mesta. Ne bom omenjal spremembe zakona o
               dohodnini. Za vse štiri ukrepe je namenjenih približno 150 milijonov evrov. Lahko
               naštevam naprej. Ukrepi finančnega inženiringa za gospodarstvo. Želimo sodelovati
               predvsem pri malih in srednjih podjetjih pri zagotavljanju virov financiranja z
               garancijami za bančne kredite s subvencijo obrestne mere. V tem trenutku je zunaj
               razpis za 27 milijonov, pripravlja se novi v višini 54 za garancije za bančne kredite
               za tehnološko inovativne projekte in tako naprej. Ostajamo pri inštrumentih tveganega
               kapitala, kar se mi zdi pomembno. Približno 60 milijonov tveganega kapitala je na
               razpolago za inovativna in perspektivna podjetja. Ukrepi za podporo pri začetnem
               delovanju podjetij. S tem bomo nadaljevali. Začelo se je v tistem mandatu tam,
               prejšnji mandat je nadaljeval in nadaljujemo s tem. Dodajamo še nadgradnjo s programi
               mreženja in mentorstva. Želimo zapolniti tisti najbolj tvegani čas nastajanja novih
               podjetij, ki je najbolj tvegan na začetku, da se tam gospodarstvenikom in podjetnikom
               pomaga. Nadaljujemo z razvojnimi centri. 16 jih je. Nadaljujemo s podpornimi okolji,
               s spodbujanjem podpornih okolij, ki jih predstavljajo različni subjekti. Vstopne
               točke, tehnološki parki, inkubatorji in tako naprej. Da ne govorim o administrativnih
               ovirah. Omenil bom še nekatere pomembne, ki se mi zdijo ključne. Za enkrat ostaja
               dvostranski obvezni pobot, odgovor na plačilno nedisciplino, in pripravljamo v zakonu
               o preprečevanju zamud pri plačilih nepreklicni plačilni instrument, izvršnico, s
               katero bo upnik prišel do svoje terjatve brez pomoči sodišča. Želimo skrajšati ta
               čas, da bo upnik do svoje terjatve prišel v nekem realnem času. In bom potem še
               nadaljeval. Hvala lepa.</p>
            </sp>
            <sp xml:id="SDZ6-Redna-02-2012-04-16.sp71">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Mag. Stepišnik, izvolite.</p>
            </sp>
            <sp xml:id="SDZ6-Redna-02-2012-04-16.sp72">

               <speaker>MAG. STANKO STEPIŠNIK(PS PS):</speaker>

               <p>Hvala lepa.</p>
               <p>Nekaj spodbudnih besed je bilo, to me zelo veseli. Ti ukrepi dejansko povečujejo
               konkurenčno sposobnost našega gospodarstva, ki ste jih navedli. Vendar pa so
               preskromni, da bi povečali gospodarsko rast in povečali družbeni bruto produkt. Zato
               bo verjetno treba začeti z večjimi infrastrukturnimi investicijami v Sloveniji, kot
               so transportne, prometne poti, železniški tir, pomol, hidroelektrarne in tako naprej.
               Vem, da je izredno težko dobiti denar za to, a vendar to je napor, in ta napor morate
               vi storiti, ker ste v vladi. Vi vladate, ne vladamo mi. To nam bo odprlo pot naprej,
               ker bomo lahko zaposlili teh 110 tisoč nezaposlenih, od tega je 36 tisoč mladih od 20
               do 35 let, in ustvarili nove davke in prispevke, ker jih nujno potrebujemo v državnem
               proračunu.</p>
               <p>Zato bi predvsem prosil, da se ti postopki – iz medijev razberemo, da bi se lahko
               železniški tir Koper–Divača začel graditi, vendar so birokratski postopki tako dolgi,
               da to ne bo mogoče letos ali drugo leto. Če je kriza, potem naj bo kriza za vse. In
               tudi te birokratske postopke je treba skrajšati iz tistih 30, 60, 90 dni na krajši
               rok.</p>
            </sp>
            <sp xml:id="SDZ6-Redna-02-2012-04-16.sp73">

               <speaker>PREDSEDNIK DR. GREGOR VIRANT:</speaker>

               <p>Minister Žerjav.</p>
            </sp>
            <sp xml:id="SDZ6-Redna-02-2012-04-16.sp74">

               <speaker>MAG. RADOVAN ŽERJAV:</speaker>

               <p>Podpišem vse, kar ste dejali. Absolutno se strinjam. Glejte, modernizacija obstoječe
               proge Divača–Koper. V mojem času so bila pridobljena štiri gradbena dovoljenja. Jaz
               ne vem, zakaj zadeve ne tečejo. Bomo preverili, zakaj se v tem času ni zgodilo nič.
               Strinjam se, ja, te infrastrukturne investicije so ključne. In tudi zaradi tega
               govorimo o tem, da je treba narediti konkurenčnejše poslovno okolje, da bomo
               pridobili tuj kapital. Sami ga žal nimamo. Tega se zavedamo vsi, ker če bi ga imeli,
               bi zadeve najbrž že tekle. Če pa želimo privabiti tuji kapital, mora biti poslovno
               okolje takšno, da bo ta kapital prišel sam, in ustvariti model, na osnovi katerega bo
               takšne investicije tudi možno financirati, ali bo to javno-zasebno partnerstvo ali
               kaj drugega.</p>
               <p>Še nekatere ukrepe bom omenil, ki se mi zdijo ključni. Intenzivno se pripravlja
               združevanje agencij PDP, AUKN, Sod in Kad, z vključitvijo določenih skladov, med
               njimi je tudi sklad za nasedle naložbe, zato da prečistimo bančne bilance, da
               omogočimo bankam, da bodo z novim svežim kapitalom, ki bo prišel od zunaj, začele
               opravljati svojo funkcijo. Tisto bodo pa opravljali ljudje, ki znajo upravljati s
               slabimi naložbami. To se mi zdi ključno. Zakon o prevzemih je že v obravnavi.
               Dvigujemo prevzemni prag na 33 %. Želimo spodbuditi in pospešiti trgovanje na
               slovenski borzi. In še nekaj, kar je pomembno, operacionalizirati je treba poroštveni
               zakon, ki smo ga sprejeli v prejšnjem mandatu. Na razpolago je skozi ta zakon še
               vedno za milijardo poroštev. Ampak ta zakon je mrtev in ne deluje. Zato intenzivno
               pripravljamo uredbo, ki bo ta zakon operacionalizirala, in upam, da bodo ta poroštva
               na razpolago slovenskemu gospodarstvu in da s tem na nek način vendarle omejimo
               kreditni krč, ki je tukaj in duši slovensko gospodarstvo. Hvala lepa.</p>
            </sp>
            <sp xml:id="SDZ6-Redna-02-2012-04-16.sp75">

               <speaker>PREDSEDNIK DR. GREGOR VIRANT:</speaker>

               <p>Gospa Tina Komel bo postavila poslansko vprašanje ministru za finance dr. Janezu
               Šušteršiču.</p>
            </sp>
            <sp xml:id="SDZ6-Redna-02-2012-04-16.sp76">

               <speaker>TINA KOMEL (PS PS):</speaker>

               <p>Hvala za besedo. Lep pozdrav vsem prisotnim!</p>
               <p>Spoštovani gospod minister! Kot veste, so konec marca banke, k imajo vzpostavljene
               kreditne odnose s Casinojem Portorož, zaplenile vsa likvidnostna sredstva na
               transakcijskem računu družbe, ki jih je Casino imel pripravljene predvsem za plače
               zaposlenih. Casino naj bi tako padel v insolventno stanje, o čemer naj bi bili
               obveščeni tudi lastniki. Naj omenim, da Casino zaradi likvidnostnih težav zaposlenim
               dolguje že plačilo prispevkov za zadnjih nekaj mesecev, napitnine, regrese in še bi
               lahko naštevala. Z zaplembo s strani bank naj bi se preprečila prepotrebna
               dokapitalizacija. Dolgo podaljševanje položaja brez izvedene dokapitalizacije bi bilo
               za Casino usodno. Družba je namreč že dalj časa v finančnih težavah in najbrž brez
               dokapitalizacije ne bi preživela oziroma je zrela za stečaj.</p>
               <p>Iz medijev so izvedeli, da naj bi Ministrstvo za finance oziroma vi kot pristojni
               minister na paradržavna sklada Kad in Sod, ki sta največja oziroma večinska lastnika
               Casinoja, naslovili dopis, v katerem se strinjate z načinom sanacije družbe, kot jo
               je predlagala uprava Casinoja. Torej ste jih pozvali k reševanju te igralniške družbe
               na način, da naj bi prišlo do dokapitalizacije s strani sedanjih lastnikov in lokalne
               skupnosti. Ne glede na vaš omenjeni dopis pa naj bi Kad in Sod zavlačevala s
               postopkom sanacije družbe, čeprav naj bi bili doseženi že nekateri dogovori.</p>
               <p>Kot poslanka bi vas vprašala:</p>
               <p>Kaj boste kot pristojni minister storili, da bi prekinili zavlačevanje pri sanaciji,
               ki povzroča dodatne nepotrebne izgube, da bi se omogočilo preživetje Casinoja
               Portorož in s tem ohranitev delovnih mest ter da z izgubo igralniške družbe ne bi
               bila okrnjena turistična ponudba enega od naših turističnih biserov?</p>
               <p>Hvala za odgovor.</p>
            </sp>
            <sp xml:id="SDZ6-Redna-02-2012-04-16.sp77">

               <speaker>PREDSEDNIK DR. GREGOR VIRANT:</speaker>

               <p>Minister Šušteršič.</p>
            </sp>
            <sp xml:id="SDZ6-Redna-02-2012-04-16.sp78">

               <speaker>DR. JANEZ ŠUŠTERŠIČ:</speaker>

               <p>Hvala za vprašanje.</p>
               <p>Dejansko drži, da je bilo vprašanje Casinoja Portorož in njegove dokapitalizacije
               eno od vprašanj, s katerimi smo se srečali takoj, ko smo prevzeli posle. Seveda smo
               tudi, kot ste sami rekli, v neki točki izrazili neko mnenje tudi pisno, da želimo, da
               se te zadeve rešujejo v skupnem interesu. Seveda je pa treba biti zelo jasen glede
               pristojnosti, ki jih tu ima minister za finance. Kar se tiče Kada in Soda, jim ne
               more ničesar naročiti, lahko jim samo priporoča. In v okviru teh pristojnosti smo
               tudi ravnali, kot smo sami razumeli situacijo. Ima pa minister za finance oziroma
               ministrstvo nekaj drugih pristojnosti, ki so vezane specifično na področje iger na
               srečo, in sicer smo se morali najprej odločiti, ali dopustimo Kadu in Sodu prodajo
               teh delnic. Tak sklep je Vlada 22. februarja 2012 sprejela in je tudi dovolila
               prodajo in s tem naredila prvi korak. To je bilo nekaj, kar ni bilo povsem enostavno
               narediti. Bila so različna mnenja tudi znotraj ministrstva, morali smo precej
               natančno pregledati zadeve.</p>
               <p>Drugi korak je pa seveda vprašanje, ali potem dovolimo konkretni družbi, da pridobi
               delnice Casina. Tukaj moramo upoštevati, preden to odločbo izdamo, vsaj dva predpisa
               ali dve načeli. En predpis je Zakon o igrah na srečo, ki med drugim določa tudi
               minimalni delež države na 50 % pa še nekaj pogojih in oceno, ali je tisti, ki te
               delnice pridobi, dejansko je v dejanski in poslovni kondiciji, da je sposoben
               zagotavljati neki stabilen razvoj podjetja v tem primeru Casina, ki ga prevzame. Kot
               rečeno, v prvi fazi ni bilo možno dati soglasja nobenemu od interesentov, se je pa
               pokazala neka možnost, rešitev se našla, smo pač hoteli spodbuditi dinamiko reševanja
               te rešitve in kot kaže smo bili pri tem uspešni. Mislim, da bo v kratkem dejansko
               lahko prišlo do dokapitalizacije in da bo s tem neka rešitev za perspektivo Casina
               tudi zagotovljena. Hvala.</p>
            </sp>
            <sp xml:id="SDZ6-Redna-02-2012-04-16.sp79">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Naslednje poslansko vprašanje bo postavila mag. Truda Pepelnik, in sicer ministru za
               infrastrukturo in prostor Zvonku Černaču.</p>
            </sp>
            <sp xml:id="SDZ6-Redna-02-2012-04-16.sp80">

               <speaker>MAG. TRUDA PEPELNIK (PS DLGV):</speaker>

               <p>Hvala za besedo.</p>
               <p>Spoštovani gospod minister, postavljam vam vprašanje za konkretno investicijo na
               področju državnih cest, in sicer gre za rekonstrukcijo regionalne ceste
               Mariborska-Falska cesta na območju občine Ruše.</p>
               <p>Za navedeno investicijo je bil že izbran izvajalec, pogodba pa je bila podpisana s
               strani župana Občine Ruše.</p>
               <p>Prosim za informacijo o trenutnem stanju objekta in predvidenem pričetku dela.</p>
               <p>Hvala za odgovor.</p>
            </sp>
            <sp xml:id="SDZ6-Redna-02-2012-04-16.sp81">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Gospod minister Černač, prosim.</p>
            </sp>
            <sp xml:id="SDZ6-Redna-02-2012-04-16.sp82">

               <speaker>ZVONKO ČERNAČ:</speaker>

               <p>Hvala lepa za vprašanje. Vsem lep pozdrav!</p>
               <p>Kot veste, se javne finance v letošnjem letu gibljejo v zelo zaostrenih okvirih in
               del teh zaostrenih okoliščin je tudi ustrezna racionalizacija oziroma zmanjšanje
               predvidenih sredstev na področju cestne infrastrukture. Samo za podatek, v okviru
               proračuna za leto 2012, kjer je bilo predvideno na odhodkovni strani 10 milijard in
               300 milijonov evrov, je bilo treba skozi te restriktivne javnofinančne okvire skozi
               predlog rebalansa, ki je bil na Vladi sprejet in ga bo v kratkem obravnaval Državni
               zbor, ta razkorak zmanjšati za približno milijardo evrov. Popolnoma logično in jasno
               je, da so zmanjšanja na vseh področjih oziroma na vseh pravicah porabe, in teh 200
               milijonov manj sredstev, ki jih predvidevamo na področju delovanja Ministrstva za
               infrastrukturo in prostor, je tistih, v okviru katerih se bomo prisiljeni gibati v
               letu 2012. V letu 2012 ne bo na voljo 717 milijonov evrov sredstev, kot je bilo
               nerealno predvideno v letu 2010, ko je bil ta proračun zastavljen, pač pa 509
               milijonov evrov, če bo Državni zbor ta rebalans potrdil.</p>
               <p>Prej smo poslušali o tem, da so predvidene restrikcije na socialnovarstvenem
               področju. Mogoče je tudi to razlog, da je bilo treba v tem letu malo izdatneje poseči
               na tisti del, ki ne bremeni toliko socialnovarstvenih vprašanj, ki zadeva naše
               splošno okolje, našo splošno infrastrukturo, vendar z zavedanjem, da v okviru
               sredstev, ki jih imamo na voljo v tej finančni in naslednji finančni perspektivi,
               lahko vseeno po vsebini storimo vse, kar je predvideno. Konkretno na področju
               rekonstrukcije in obnove državnega cestnega omrežja bo v letošnjem letu na voljo
               približno 50 milijonov manj sredstev, kot je bilo predvideno. Ta številka se giblje
               nekje na ravni 156 milijonov evrov namesto prej skoraj 200 milijonov evrov.</p>
               <p>Glede konkretnega odgovora na konkretno vprašanje pa lahko povem, da je ta
               regionalna cesta Mariborska-Falska cesta v občini Ruše tik pred sklenitvijo ustrezne
               pogodbe za izvedbo, da se bodo dela še posebej po tistem, ko je to pogodbo
               sopodpisala občina Ruše oziroma njen župan, lahko začela kljub vsemu v letošnjem letu
               in da bodo zaključena v skladu s finančnimi načrti v letu 2013.</p>
            </sp>
            <sp xml:id="SDZ6-Redna-02-2012-04-16.sp83">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Naslednje poslansko vprašanje bo postavil gospod Mirko Brulc, in sicer ministru za
               zdravje gospodu Tomažu Gantarju.</p>
            </sp>
            <sp xml:id="SDZ6-Redna-02-2012-04-16.sp84">

               <speaker>MIRKO BRULC (PS SD):</speaker>

               <p>Lep pozdrav vsem prisotnim!</p>
               <p>Spoštovani gospod minister! Leta 2007 je Onkološki inštitut v Ljubljani omogočil
               bolnišnici v Novi Gorici, se pravi bolnišnici Franca Derganca v Šempetru pri Gorici,
               zdravljenje onkoloških bolnikov. Enako ponudbo so dobili tudi bolnišnica Celje in
               Maribor, vendar te bolnišnice tega niso začele izvajati. V Šempetru pri Gorici so pa
               usposobili kader, vložili so veliko sredstev tudi v investicijo, se pravi v lekarno,
               v opremo, vse iz lastnih sredstev, ampak v teh letih je nastalo za cirka milijon
               stroškov, ki jih Onkološki inštitut ne prizna, ker pravi, da s tem, ker so bolniki
               zdravljeni na regionalnih bolnišnicah, ni kakšnega posebnega zmanjšanja pri njih. Jaz
               verjamem, zato, ker je žal teh bolnikov vedno več in se je to število tako povečalo,
               vendar, spoštovani minister, to je velika pridobitev za paciente, ki se v nasprotnem
               primeru morajo dnevno voziti v Ljubljano, pa to ne samo z Nove Gorice tudi iz Bovca,
               s Kobariškega in od drugod, se pravi, 150 kilometrov v Ljubljano, 150 nazaj v takšnem
               stanju, to so tudi stroški prevoza.</p>
               <p>In zato sprašujem:</p>
               <p>Gospod minister, ali ste se pripravljeni angažirati pri rešitvi tega primera, se
               pravi pri plačilu opravljenega dela?</p>
               <p>Jaz bi rad posebej omenil, da splošna bolnišnica Franca Derganca doslej ni imela
               finančnih težav zaradi marljivega in tudi skrbnega varčevanja. Druge bolnišnice so v
               preteklosti dobivale velike finančne injekcije, ta bolnišnica pa ne. In da ne bi bili
               kaznovani zato, ker so delali racionalno, vas res prosim, če se lahko angažirate pri
               dogovoru z Onkološkim inštitutom in bolnišnico, da bi bila stvar razrešena.
               Hvala.</p>
            </sp>
            <sp xml:id="SDZ6-Redna-02-2012-04-16.sp85">

               <speaker>PREDSEDNIK DR. GREGOR VIRANT:</speaker>

               <p>Minister Gantar.</p>
            </sp>
            <sp xml:id="SDZ6-Redna-02-2012-04-16.sp86">

               <speaker>TOMAŽ GANTAR:</speaker>

               <p>Hvala za vprašanje. Spoštovane poslanke in poslanci!</p>
               <p>Torej v resnici, kot je bilo rečeno, seveda število onkoloških bolnikov po svetu in
               tudi v Sloveniji z leti narašča, in to je bil tudi razlog, da je tudi ministrstvo
               podprlo splošni dogovor, ki je bil sprejet v lanskem letu in ki je podeljeval
               nekaterim bolnišnicam, kot rečeno bolnišnici v Šempetru, Celju in Mariboru, da
               obravnava določeno število onkoloških bolnikov. S tem je mišljeno predvsem sistemsko
               zdravljenje teh bolnikov ne ta operativni del, ki ga tudi sicer izvaja večina
               bolnišnic. In nekako zagotovilo je bilo s strani bolnišnic, da razpolagajo z
               zadostnim osebjem in pogoji, da lahko te bolnike prevzamejo. Splošni dogovor pa je
               določal, da bo stroške teh zdravil, ki so seveda izredno draga, pa kril iz svojega
               proračuna, se pravi glede na pogodbo z Zavodom za zdravstveno zavarovanje Slovenije,
               Onkološki inštitut. Ob tem je bilo seveda jasno, da bodo nastali vzporedno še
               nekateri drugi stroški, ker je trebao te bolnike nenazadnje pripraviti, določene
               laboratorijske preiskave, eventualno kri, če jo potrebujejo in tako naprej, in da se
               bo te vzporedne stroške seveda analiziralo tekom naslednjega obdobja. In sredstva za
               to naj bi seveda zagotovil Zavod za zdravstveno zavarovanje Slovenije iz rezerve, do
               katere bi prišel pri prevozih teh onkoloških bolnikov na Onkološki inštitut, glede na
               to, da bi se zdravili v matičnih bolnišnicah. Onkološki inštitut je v celoti
               poravnaval stroške zdravil, nedorečeni so ostali stroški, ki so v domeni Zavoda za
               zdravstveno zavarovanje Slovenije. Na drugi strani se je potem izkazalo, da so ti
               dodatni stroški precej višji, kot so sredstva, s katerimi iz prihrankov razpolaga
               Zavod za zdravstveno zavarovanje Slovenije.</p>
               <p>Naj omenim še to, da si pri zdravljenju katerekoli bolezni prizadevamo zato, da bodo
               imeli ti bolniki približno enak standard zdravljenja po celi državi, v skladu z
               nekimi kliničnimi smernicami, potmi in tako naprej. In ugotovitev, do katere se je
               potem prišlo, je, ko se je te dodatne stroške zdravljenja bolnikov preverjalo, da so
               ti stroški na sekundarnem nivoju precej višji, kot so stroški za enako obravnavo,
               okviri terciarne obravnave na Onkološkem inštitutu. In smo v tej fazi, da je treba
               videti, od kje višja cena na sekundarnem nivoju, se pravi v regionalnih bolnišnicah,
               zakaj je do tega prišlo. Potem je pa seveda stvar sistemskega dogovora v financiranju
               s strani zavoda za zdravstveno zavarovanje. Onkološki inštitut svoje obveznosti v tem
               delu izpolnjuje. V dogovoru in seveda z verjetno ustreznim aneksom ali spremembo
               splošnega dogovora bo pač treba zagotoviti ustrezno financiranje. In tu bo
               ministrstvo seveda tudi sodelovalo.</p>
            </sp>
            <sp xml:id="SDZ6-Redna-02-2012-04-16.sp87">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Gospa Renata Brunskole bo postavila vprašanje ministru za infrastrukturo in prostor
               Zvonetu Černaču.</p>
               <p>Prosim.</p>
            </sp>
            <sp xml:id="SDZ6-Redna-02-2012-04-16.sp88">

               <speaker>RENATA BRUNSKOLE (PS PS):</speaker>

               <p>Hvala lepa. Lepo pozdravljeni!</p>
               <p>V pristojnosti ministrstva za infrastrukturo in prostor je priprava državnega
               prostorskega načrta, ki se zaključi s prejemom uredbe o državnem prostorskem načrtu
               na Vladi Republike Slovenije, zato ministra za infrastrukturo in prostor, gospoda
               Zvonka Černača sprašujem:</p>
               <p>Ali ima ministrstvo v načrtu sprejetje katerega izmed državnih prostorskih načrtov
               za tretjo razvojno os oziroma v povezavi s tem tudi za druge, ostale razvojne osi, ki
               so v načrtih?</p>
               <p>Nadalje ministra sprašujem tudi:</p>
               <p>Ali bodo vsa zagotovljena sredstva v proračunu Republike Slovenije za leto 2012
               ostala v rebalansu proračuna Republike Slovenije za leto 2012?</p>
               <p>Namreč pri pregledu predloga rebalansa ugotavljam, da je, na primer za tretjo
               razvojno os – južni del, iz 2,5 milijona evrov predvideno znižanje za 1,2 milijona
               evrov na milijon 300 tisoč evrov. Ta sredstva v višini 2,5 milijonov evrov so bila
               predvidena za odkupe zemljišč na območju od Novega mesta do Malin. Zakaj to še
               posebej govorim? Danes je bilo tudi veliko razprave o interventnih ukrepih, o pomoči,
               o 110 tisoč brezposelnih, od tega 36 tisoč mladih ljudi, ki so brez dela, in na tem
               območju razvojnih osi južnega dela iz Novega mesta do Malin govorimo o, večkrat smo
               tudi v prejšnjem mandatu govorili, mediji so tudi tako pisali, o paradnih konjih
               slovenskega izvoza – Krki in Revozu. Ugotavljamo, za Krko je izvozna pot iz avtoceste
               urejena, s tem ko za Revoz lahko rečemo, da izredno slabo, da ne rečem lepše ali
               grše, mačehovsko. 200 tovornjakov s priklopniki se pelje oziroma nekako zaustavi
               celoten promet na Dolenjskem, v Novem mestu in na poti proti Beli krajini oziroma iz
               Bele krajine proti Ljubljani.</p>
               <p>In v povezavi s tem, ko govorimo danes v veliki meri in – ob 20. uri bomo na seji
               Odbora za finance – o razvoju, podpori gospodarstva, do zakonov o dohodnini, davkih,
               olajšavah in tako dalje, vse to podpiram, vendar če bodo ljudje imeli delo, če se
               bodo gradile ceste, razvojne osi, bodo podjetja imela delo in zagotovo potem tudi
               ljudje in lažje bomo vsi skupaj preživeli.</p>
               <p>Prosim, gospod minister, za odgovore v zvezi s terminskim planom in v zvezi s tem,
               ali se boste borili, da bodo sredstva ostala v rebalansu.</p>
            </sp>
            <sp xml:id="SDZ6-Redna-02-2012-04-16.sp89">

               <speaker>PREDSEDNIK DR. GREGOR VIRANT:</speaker>

               <p>Minister Černač.</p>
            </sp>
            <sp xml:id="SDZ6-Redna-02-2012-04-16.sp90">

               <speaker>ZVONKO ČERNAČ:</speaker>

               <p>Hvala lepa tudi za to vprašanje.</p>
               <p>Najprej tudi tukaj mogoče nekaj podatkov. Umeščanje tretje razvojne osi v prostor se
               je v severnem delu začelo v letu 2004. Zdaj pišemo leto 2012 in uredba še vedno ni
               sprejeta, osem let. V drugem delu, v južnem in v osrednjem pa je bila ta pobuda
               dopolnjena v letu 2006, šest let tudi nobena izmed uredb ni sprejeta. Jaz sem, kot
               veste, ta resor prevzel pred dobrima dvema mesecema, in ena izmed prioritet je bil
               pregled vseh aktivnostih, ki potekajo na umeščanju posameznih objektov
               infrastrukturnega pomena v prostor. Prioriteta je bila dana še posebej tistim
               infrastrukturnim projektom, ki so pomembni z vidika nadaljnjega razvoja posameznih
               območij v naši državi in z vidika pospešenega prispevka k gospodarski rasti. Gotovo
               je tretja razvojna os tako v severnem kot v južnem delu eden izmed tistih projektov,
               ki je za to državo in za posamezna okolja izjemno pomemben. Vendar pa tudi, če v tem
               obdobju maksimalno pospešimo aktivnosti in zaključimo vsaj dva od predvidenih
               državnih prostorskih načrtov na tej trasi v letošnjem letu, kaj bistvenega v
               letošnjem letu ne bo mogoče na odkupih postoriti, ker vi veste, da mora biti najprej
               državni prostorski načrt sprejet, šele potem lahko pristopimo k odkupom zemljišč na
               tej trasi. Tudi to je razlog, da se sredstva, ki so bila predvidena v nerealno
               načrtovanem proračunu za leto 2012, ki je bil načrtovan v letu 2010, na tej postavki
               zmanjšujejo, kar pa ne pomeni, da bodo ogrozila aktivnosti pri postopkih pridobivanja
               in pospeševanja umeščanja te trase v prostor.</p>
               <p>Dodatno težavo na tej trasi predstavlja tudi dejstvo, da se je v preteklih obdobjih,
               v preteklih letih poskušalo na vsak način poiskati varianto, vsaj na severnem delu te
               osi od avtoceste do Velenja, ki okoljsko ni bila najbolj primerna in ki se je soočala
               z velikanskimi težavami pri umeščanju v prostor. In da se je poskušalo ta problem
               rešiti na ta način, da se je v vmesnem obdobju spreminjalo pravila igre, da bi se
               dobilo ustrezne okoljske pozitivne odločitve. To ne gre, moramo se le zavedati, če je
               neka trasa okoljsko tako sporna, da je ni mogoče umestiti v prostor, potem se je
               treba s tem dejstvom soočiti in čim prej poiskati boljšo, alternativno, cenejšo
               rešitev. Vlada se tega problema zaveda in zaradi tega je tudi na seji prejšnji teden
               sprejela sklep, ko je obravnavala konkretno to problematiko umeščanje tretje razvojne
               osi v prostor, s katerim je naše ministrstvo zadolžila, da do konca tega meseca
               izvedemo ustrezne aktivnosti v sodelovanju z drugimi resorji, ki bodo pripomogle k
               temu, da bo določena dokaj jasna časovnica umeščanja posameznih projektov
               infrastrukturnega pomena v prostor, projektov, ki so pomembni za državo in za razvoj
               posameznih območij.</p>
               <p>Jaz ocenjujem, da je večji del te trase lahko umeščen v prostor v letu dni, s
               sprejemom državnih prostorskih načrtov na Vladi.</p>
            </sp>
            <sp xml:id="SDZ6-Redna-02-2012-04-16.sp91">

               <speaker>PREDSEDNIK DR. GREGOR VIRANT:</speaker>

               <p>Izvolite, gospa Brunskole.</p>
            </sp>
            <sp xml:id="SDZ6-Redna-02-2012-04-16.sp92">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Vas razumem, spoštovani gospod minister, da v treh mesecih res ne morete vi sami
               delati mogoče tako na hitro tovrstnih sprememb, ki zahtevajo daljše časovno obdobje.
               Vendar tukaj vas sprašujem predvsem zaradi tega, ne da bi kakorkoli želela biti do
               vas osebno ostra, vendar predvsem zato, ker, kolikor sem seznanjena tudi prej kot
               predstavnica ene izmed lokalnih skupnosti na tem območju, če govorim o južnem delu,
               pa tudi severni in osrednji del sta mi bila dosti poznana kot članici Odbora za
               promet v prejšnjem mandatu, vas sprašujem predvsem zato, ker je bil v februarju ali
               marcu letošnjega leta predviden sprejem prvega odseka državnega prostorskega načrta
               za gradnjo v južnem delu območja ravno – kot sem govorila o Krki in Revozu – iz
               Novega mesta do vključno predora Maline. In naj vam tudi povem, da javne razgrnitve,
               ki so potekale v preteklem letu od 3. marca do 4. aprila 2011, so bile v tako veliki
               meri konstruktivne za razliko od severnega ali osrednjega dela, da so na nek način
               prehitele časovnico v toliko, da je takrat prejšnja vlada in tudi Ministrstvo za
               promet ugotavljalo, da sta februar ali marec 2012 realnost za sprejem tega načrta. In
               tudi letošnji sklepi, izpred nekaj tednov, belokranjskih občin oziroma prejšnjega
               tedna iz Črnomlja gredo v tej smeri, da je treba s tem nadaljevati. In bi res
               prosila, če mi konkretno za to natančno odgovorite, ljudje v ministrstvu,
               predvidevam, da so v glavnem ostali, vsaj strokovni sodelavci.</p>
            </sp>
            <sp xml:id="SDZ6-Redna-02-2012-04-16.sp93">

               <speaker>PREDSEDNIK DR. GREGOR VIRANT:</speaker>

               <p>Gospod minister, izvolite.</p>
            </sp>
            <sp xml:id="SDZ6-Redna-02-2012-04-16.sp94">

               <speaker>ZVONKO ČERNAČ:</speaker>

               <p>Hvala lepa.</p>
               <p>Jaz imam to časovnico tukaj pred seboj zaradi tega, ker je del tega poročila, o
               katerem sem prej govoril. Pripravljali so jo, tako kot ste ugotovili, isti ljudje, ki
               bedijo nad tem, da umeščanje v severnem delu poteka že od leta 2004, pa še do danes
               ni zaključeno. Pripravljali so jo isti ljudje, ki bedijo nad tem, da umeščanje v
               južnem delu poteka od leta 2006 do danes, pa še vedno ni zaključeno. In jaz vam lahko
               preberem, tukaj je časovnica za južni del, za državni prostorski načrt od državne
               ceste AC A2 novomeškega obroča do priključka Maline – oktober 2012; za drugi del od
               Maline do mejnega prehoda Metlika in priključka Črnomelj jug – april 2014. Lahko vam
               še druge roke preberem. Lahko vam tudi preberem, kaj je ugotovila medresorska
               skupina, ki jo je lani ustanovila vaša vlada, kjer je v enem delu ta medresorska
               delovna skupina, ki je bila ustanovljena izključno zato, da pomaga k pospeštivi
               umeščanja tega odseka v prostor, med drugim ugotovila, "da je Ministrstvo za
               kmetijstvo, gozdarstvo in prehrano v postopku priprave državnega prostorskega načrta
               oziroma preverjanja ustreznosti okoljskega poročila opozarjalo, da je varianta F2
               najmanj sprejemljiva", to govorim za severni del, "in predlagalo proučitev variant na
               Arjo vas", to se ni zgodilo. Gospod Židan je bil takrat kmetijski minister. In zaradi
               tega sem jaz prej govoril, ko gre za umeščanje v prostor, kjer se ugotovi, da prostor
               ne prenese umestitve takšnega infrastrukturnega objekta in to ugotovi stroka, je
               treba pač to dejstvo vzeti na znanje in čim prej najti drugo rešitev. Jaz sem tudi na
               hearingu povedal, da bomo postopke pospešili, vendar ne na račun tega, da bomo vse v
               okolju povozili. In to bomo tudi storili. Trdno sem prepričan, da so tudi ti roki za
               južni del, ki so tukaj navedeni, oktober 2012 in 2014, predolgi in da se jih da
               skrajšati. Vendar je treba umeščanju pristopati racionalno, po pameti, upoštevati vse
               vidike. Tudi finančnega. Ta odsek je v celoti vreden preko 2 milijardi evrov, ki jih
               bo zelo težko zagotoviti iz nekih zasebnih virov. Torej nam ostane naslednja finančna
               perspektiva 2012–2014. In naša ambicija je, da ta odsek v tem obdobju zagotovimo.
               Zaradi tega nameravam tudi predstaviti tako vladi kot temu državnemu zboru konkreten
               načrt aktivnosti, ki se bodo odvijale v tem programskem obdobju, po letih in finančno
               ovrednoten seveda. V drugačnem primeru bomo še leta in leta načrtovali, umeščali in
               nič ne storili.</p>
               <p>Tako da, spoštovana poslanka, hvala lepa za to vprašanje. Naša ambicija je, da te
               aktivnosti seveda pospešimo in da na najbolj racionalen način ta projekt tudi
               izvedemo.</p>
            </sp>
            <sp xml:id="SDZ6-Redna-02-2012-04-16.sp95">

               <speaker>PREDSEDNIK DR. GREGOR VIRANT:</speaker>

               <p>Proceduralno gospa Brunskole.</p>
               <p>Prosim.</p>
            </sp>
            <sp xml:id="SDZ6-Redna-02-2012-04-16.sp96">

               <speaker>RENATA BRUNSKOLE (PS PS):</speaker>

               <p>Hvala lepa. Jaz bi samo vljudno prosila za ta vaš pisni odgovor, ker vidim, da tudi
               že imate pisno poročilo. Hvala, gospod minister.</p>
            </sp>
            <sp xml:id="SDZ6-Redna-02-2012-04-16.sp97">

               <speaker>PREDSEDNIK DR. GREGOR VIRANT:</speaker>

               <p>Gospod Franc Jurša bo postavil poslansko vprašanje ministru za kmetijstvo in okolje
               gospodu Francu Bogoviču.</p>
            </sp>
            <sp xml:id="SDZ6-Redna-02-2012-04-16.sp98">

               <speaker>FRANC JURŠA (PS DeSUS):</speaker>

               <p>Lep pozdrav vsem v dvorani!</p>
               <p>Moje vprašanje je naslovljeno ministru za kmetijstvo in okolje, povezano pa je z
               izgradnjo pomurskega vodovoda oziroma z oskrbo s pitno vodo Pomurja.</p>
               <p>Začetki oskrbe s pitno vodo Pomurja segajo že v leto 2005, ko so župani 25 občin
               Pomurja podpisali s takrat še Ministrstvom za okolje in prostor Pogodbo o izgradnji
               in obratovanju ter skupnem upravljanju regionalnega sistema oskrbe prebivalstva s
               pitno vodo Pomurja. Projekt je velika pomena za Pomursko regijo. Občine s tega
               področja so v zadnjih letih vložile veliko sredstev za izdelavo projektne
               investicijske dokumentacije ter odkup zemljišč. Izbrana sta tudi že svetovalna
               inženirja, ki vodita vse postopke, vključno s pripravo vloge za dodelitev sredstev iz
               kohezijskega sklada. Znana je že ocenjena vrednost investicije, ločeno po sistemu A,
               B in C. Za sistem C je v okviru celotnega projekta namenjenih 50 milijonov evrov. S
               tem naj bi zgradili približno 222 kilometrov vodovodnega omrežja in 30,5 kilometra
               kanalizacijskega omrežja s pripadajočimi objekti. Žal pa se projekt ne izvaja po
               načrtih. Odgovorni za izvedbo projekta ugotavljajo, da je odločanje o projektu zelo
               oteženo, v posameznih primerih celo onemogočeno. Problem je nastal na ravni države,
               kajti uredniki, ki so na pristojnem ministrstvu odgovorni za ta projekt, le-tega
               blokirajo in zavirajo s svojo neaktivnostjo in neprimernimi odločitvami.</p>
               <p>Ker se projekt ni izvajal s pričakovano dinamiko, sprašujem ministra za kmetijstvo
               in okolje:</p>
               <p>Kakšni so naslednji konkretni koraki, ki jih bo sprejelo ministrstvo, da bo projekt
               končno zaživel?</p>
               <p>Gospoda ministra tudi sprašujem:</p>
               <p>Katere aktivnosti, s ciljem uspešne realizacije projekta oskrbe s pitno vodo
               Pomurja, izvaja pristojno ministrstvo?</p>
               <p>Katere ukrepe se za dosego tega cilja zahteva o lokalnih skupnosti?</p>
               <p>Zanima me tudi:</p>
               <p>Kateri so ključni roki in pogoji, ki jih morajo za posamezne faze projekta doseči
               država ter lokalne skupnosti, da se bo omenjeni projekt končno uspešno razvijal?</p>
               <p>Ali se bodo vložili vsi napori, da se bo to tudi zgodilo?</p>
            </sp>
            <sp xml:id="SDZ6-Redna-02-2012-04-16.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Odgovor gospoda ministra.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp100">

               <speaker>FRANC BOGOVIČ:</speaker>

               <p>Lep pozdrav, spoštovani poslanec Jurša, spoštovani poslanke, poslanci!</p>
               <p>Vprašanje je naslovljeno na izvedbo zelo zahtevnega projekta. Projekta, ki je ena
               izmed večjih prioritet tudi pri delovanju Vlade Republike Slovenije in seveda s tem
               tudi Ministrstva za kmetijstvo in okolje. Poslanec Jurša je podrobno predstavil
               zahtevnost tega projekta. Samo za lažjo predstavo, skupaj gre za več kot tisoč
               kilometrov vodovodnih cevi, se pravi vodovodnih sistemov. Gre za več kot 30
               vodohramov, 40 črpališč. Ta projekt se razprostira na področju celotnega Pomurja,
               delno tudi na ormoškem koncu, zadnji četrti sklop, ki ni tu bil omenjen, pa na nek
               način tudi sodi v okvir projektov, ki se izvajajo na vodooskrbi v tem delu Republike
               Slovenije.</p>
               <p>Vsi se zavedamo, da gre za zelo ranljivo območje. Da gre tudi za tehnično zelo
               zahteven projekt. Gre za projekt, ki ga vodijo številne občine, zato je bil tudi
               razdeljen v tri sisteme: A, B, C. Dodan je bil na koncu še četrti sistem, ki tem
               predvidenim 123 milijonom še dodaja dodatnih 10 milijonov evrov. V časovnici, ki je
               bila za ta projekt zelo jasno izdelana v preteklosti, in ko je pogledamo danes,
               vidimo, da prihaja pri nekaterih terminskih planih že za dve leti zamikov. Zato je
               resnično nujno, da se projekt izpelje. Sedanja časovnica, ki je zelo ostra tudi
               zaradi samega koriščenja evropskih sredstev, ki so v veliki meri predvidene iz
               kohezijskega sklada na tem področju, predvideva, da bi za prvo verzijo, se pravi za
               ta sklop A, lahko prišli do končne vloge konec letošnjega leta, v decembru. Pomeni,
               da se v začetku naslednjega leta lahko začne izgradnja. Na sistemu B podoben
               terminski plan, prav tako tudi na sistemu C, medtem ko je na ormoškem delu možno
               priti do zaključka že sredi letošnjega leta in potem tudi pričeti s samo izgradnjo.</p>
               <p>Poslanec Jurša je podrobno predstavil, da projekt poteka na takšen način, da si je
               vsakdo v tem projektu razdelil svoje obveznosti in da je v tem delu potrebno tudi
               dobro sodelovanje tako lokalnih skupnosti, tistih, ki organizirajo in vodijo te
               projekte, kakor tudi Ministrstva za kmetijstvo in okolje.</p>
               <p>Kot sem že dejal, pri pregledu in prevzemu funkcije in pri ugotavljanju pri
               določanju prioritet naših sodelavcev so bili ravno kohezijski projekti tisti, katerim
               smo se najprej posvetili, skupaj z Ministrstvom za gospodarstvo in ostalimi kolegi v
               Vladi smo se dogovorili, da spet potekajo tedenske koordinacije in da se gre od
               projekta do projekta in se odpravlja pomanjkljivosti na posameznem projektu. Kar se
               tiče vseh teh treh projektov, je ravno za naslednji teden predviden sestanek vseh
               udeleženih akterjev, tako posameznih, ki vodijo v posamezne sklope, Ministrstva za
               kmetijstvo in okolje, prav tako Ministrstva za gospodarski in tehnološki razvoj.
               Skupaj z inženirji želimo zelo precizno pogledati od projekta do projekta, imeti
               jasen terminski plan za dosego tistih ciljev, ki sem jih prej zastavil. Se pravi, da
               se začnejo v naslednjem letu, v začetku leta dela na prvih treh sklopih in sredi
               letošnjega leta tudi že na tem četrtem sklopu. Od svojih sodelavcev zahtevam in
               vztrajam na tem, da je to zagotovo prioriteta številka ena, in verjamem, da smo delno
               že, delno pa se je še treba dodatno tudi ekipirati, da bomo te cilje, ki so v teh
               prepotrebnih projektih za Pomurje, tudi izpeljali.</p>
               <p>S tega mesta lahko mirno rečem, da so aktivnosti v polnem teku. Naslednji teden bomo
               tudi z vsemi odgovornimi podrobno šli skozi celotne projekte, natančno izdelali
               terminske plane in razdelili odgovornost. Teh odgovornosti je na obeh straneh zelo
               veliko in ne želim polemizirati o tem, da se želi krivda zvaliti zgolj na sodelavce v
               okviru Ministrstva za kmetijstvo in okolje. Nikakor ne mislim reči, da so bile z naše
               strani zadeve idealno vodene, suportirane, zagotovo pa je teža in velikost projekta
               takšna, da bo treba s koordiniranim delom na obeh straneh veliko napora. Verjamem, da
               bomo te cilje tudi dosegli.</p>
            </sp>
            <sp xml:id="SDZ6-Redna-02-2012-04-16.sp101">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Jurša, dopolnitev.</p>
            </sp>
            <sp xml:id="SDZ6-Redna-02-2012-04-16.sp102">

               <speaker>FRANC JURŠA (PS DeSUS):</speaker>

               <p>Gospod minister, tudi meni, kot poslancu, ni pomembno, kdo je in kdo ni kriv,
               čeravno sem v mojem uvodnem nagovoru za vprašanje omenjal nekatere. Pomembno je, da
               ta projekt izpeljemo. To je ključnega pomena.</p>
               <p>Glede na to, da je projekt zaveden tudi v tako imenovanem pomurskem zakonu in da bo
               realizacija pomurskega zakona v obdobju 2010–2015 in da je razvojno obdobje 2007–2013
               in da se bodo projekti lahko izvajali samo še do 2015, me konkretno zanima,
               spoštovani gospod minister, ker projekt je pomemben tudi za pomursko gospodarstvo ali
               pa tudi za slovensko gospodarstvo:</p>
               <p>Ali bomo uspeli pripeljati projekt v vseh štirih sistemih – vi ste govorili o
               štirih, jaz sem govoril o treh pomurskih sistemih: A, B in C in seveda tudi četrti
               je, D, ki je na ormoškem koncu – v tem času do konca?</p>
            </sp>
            <sp xml:id="SDZ6-Redna-02-2012-04-16.sp103">

               <speaker>PODPREDSEDNICA RENATA BRUNSKOLE:</speaker>

               <p>Odgovor gospoda ministra.</p>
            </sp>
            <sp xml:id="SDZ6-Redna-02-2012-04-16.sp104">

               <speaker>FRANC BOGOVIČ:</speaker>

               <p>Kot sem že omenil, terminski plani so bili že v preteklosti krepko prekoračeni, zato
               bi se ta dela že lahko pričela v tem času. Glede na sedanjo situacijo ocenjujemo, da
               se bodo lahko dela na prvih treh sklopih začela prej kot v enem letu, kar pomeni, da
               jih potem tudi v letih 2013, 2014, 2015 izvedemo in to je tudi, kot ste pravilno
               ugotovili, obdobje tako pomurskega zakona kot tudi obdobje te finančne perspektive.
               In znotraj naših prioritet v okviru rabe kohezijskih sredstev, kjer je vodooskrba ena
               od štirih področij s katerim se Ministrstvo za kmetijstvo in okolje ukvarja, imajo
               prioriteto ravno ti projekti, kot sem dejal: pomurski vodovod, belokranjski vodovod,
               ki je po drugem zakonu in drugih programih deležen podpore z obeh strani, tako
               razvojnih kot tudi kohezijskih. Vse bomo naredili za to, in za enkrat ocenjujemo, da
               so pogoji dani, da lahko v tem kohezijskem obdobju in obdobju zakona, ki je sprejet
               za to območje, te projekte speljemo.</p>
            </sp>
            <sp xml:id="SDZ6-Redna-02-2012-04-16.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jožef Kavtičnik bo postavil vprašanje ministru za izobraževanje, znanost,
               kulturo in šport dr. Žigi Turku.</p>
            </sp>
            <sp xml:id="SDZ6-Redna-02-2012-04-16.sp106">

               <speaker>JOŽEF KAVTIČNIK (PS PS):</speaker>

               <p>Hvala za besedo, podpredsednica. Spoštovani ministri, kolegi in kolegice!</p>
               <p>Spoštovani minister, predvidevam, da ste vaše ministrstvo, ki pokriva veliko
               področij, prevzeli zato, ker se zavedate pomembnosti teh področij in želite v vašem
               mandatu narediti čim bolj in čim več za kvaliteto dela na posameznih področij. Še
               posebej me zanima področje izobraževanja, kajti v parlament sem prišel direktno iz
               šole in se še kako zavedam, kakšno je stanje in kakšno bo stanje, če se bodo
               uveljavile te vaše napovedi o spremembi normativov.</p>
               <p>Danes smo že slišali nekaj v zvezi z normativi. Minister oziroma ministrski
               predsednik je dejal, da ni nič drastičnega, če enega otroka damo zraven ali dva. Tudi
               vi ste dejali, da se lahko razredi popolnjujejo z otroki brez posebnih težav ali
               morda posledic. Vendar sem sam več kot 30 let v izobraževanju in vem, kaj pomeni en
               otrok ali dva otroka več v razredu, kjer smo v vseh teh letih uspešno izvedli
               integracijo otrok s posebnimi potrebami in tudi zelo uspešno izvajamo napredovanje
               otrok in nadarjenih otrok. Individualizacija v takšnem razredu, kjer je toliko
               različnih otrok z odločbami in posebnimi potrebami, je toliko težja. Naše bogastvo v
               naši državi so otroci, je mladina in njim moramo posvetiti čim več napora, da jim
               izboljšamo možnost za izobraževanje. Vsakemu moramo omogočiti, da razvija svoj lasten
               potencial.</p>
               <p>Zato vas sprašujem:</p>
               <p>Kako mislite uresničiti svoje obljube iz koalicijske pogodbe na področju osnovnega
               in visokega šolstva ob napovedih, da imate na voljo v rebalansu državnega proračuna
               za področje izobraževanja za leto 2012 kar 262 milijonov manj in 370 milijonov manj
               od sprejetega proračuna za leto 2012?</p>
               <p>Kako nameravate dosegati odlične rezultate ob dejstvu, da posegate v spremembo
               normativov, ki slabšajo pogoje dela?</p>
            </sp>
            <sp xml:id="SDZ6-Redna-02-2012-04-16.sp107">

               <speaker>PODPREDSEDNICA RENATA BRUNSKOLE:</speaker>

               <p>Gospod minister, izvolite podati odgovor.</p>
            </sp>
            <sp xml:id="SDZ6-Redna-02-2012-04-16.sp108">

               <speaker>DR. ŽIGA TURK:</speaker>

               <p>Hvala lepa za vprašanje.</p>
               <p>V časih, ki prihajajo, bomo vsi morali z manj narediti več. Tudi temu spoštovanemu
               zboru se zmanjšujejo sredstva, če ne bi upoštevali tistih odpravnin. Tudi Vladi se
               zmanjšujejo sredstva. Vsi bomo z manj morali narediti več, tudi v šolstvu, tudi v
               visokem šolstvu, tudi v predšolski vzgoji. Prej sem odgovarjal kolegici Jerajevi in
               sem primerjal naše normative z normativi, ki veljajo v razvitem svetu, ki veljajo v
               državah OECD, ki so bogatejše od nas, ki si lahko dosti več privoščijo, in povsod
               ugotavljamo, da so v Sloveniji ti normativi zelo, zelo bogati. Tisto, s čimer
               prihajamo, je predlog, da te normative zelo zelo malo dvignemo. Gre za približno eno
               uro več pred tablo za učitelja v razredu, gre za enega učenca več v skupini, pa naj
               bo to v vrtcu ali v srednji šoli. Po številnih študijah, ki so nam dostopne, to sem
               tudi prej povedal, pa naj gre za OECD kot tujo organizacijo ali za Računsko sodišče
               kot slovensko organizacijo, stroka neke ostre povezave med velikostjo skupin in
               rezultati, ki jih otroci dosegajo na mednarodnih testih, ne vidi.</p>
               <p>Seveda so pa številni drugi parametri, s katerimi moramo vplivati oziroma moramo
               nekaj narediti za to, da bo izhod iz naše šole boljši, da bodo rezultati našega
               šolskega sistema boljši. Tisto, kar se kaže kot eden od parametrov, ki vplivajo na
               kakovost izobraževanja, je ugled učitelja. Ja, se strinjam, del tega ugleda je v tem,
               kakšno plačo ima in s kakšnim avtom se pripelje. Ampak se boste strinjali z mano, da
               to ni vse, da to ni edino, kar mu daje ugled. Ena od stvari, ki dajejo učitelju
               ugled, je tudi njegova samostojnost, njegova avtonomija, njegova možnost, da uči,
               predava, se z otroki ukvarja v zvezi s stvarmi, ki se njemu zdijo pomembne, ki njemu
               ležijo na srcu, ki bi jih rad povedal. Natanko te stvari urejamo oziroma so se skozi
               diskusijo, ki jo peljemo ob teh spremembah v dialogu z učitelji, pokazale. Mi bomo
               šli v smeri mehčanja togosti učnih programov, študijskih programov in tako naprej, da
               bomo učitelju dali to svobodo.</p>
               <p>Gotovo poznate statistiko, kje so slovenske šole oziroma kje smo dobri, kje nismo
               dobri, tudi geografsko. V Sloveniji obstaja izrazita razlika med kakovostjo
               izobraževalnega sistema v mestih in na podeželju oziroma po nekaterih delih
               Slovenije. Nekaj tehnoloških viškov bo zaradi teh ukrepov nastalo. Nastali bodo
               predvsem v velikih centrih, kjer izobraževanje zdaj ni slabo. Pripravljamo mehanizme
               iz evropskega socialnega sklada, kjer bomo del teh odvečnih učiteljev usmerili v to,
               da bodo sodelovali v pedagoškem procesu v šolah, kjer učenci dosegajo slabše uspehe.</p>
               <p>V zvezi z visokim šolstvom bomo izboljševali kvaliteto na način, da bomo na visoko
               šolstvo spuščal ljudi, ki so tega študija tudi res sposobni, da bomo učitelje
               razbremenili tega, da se ukvarjajo s študenti, ki tja niso prišli v resnici
               študirati. Mislim, da bom kvaliteto izboljšali tudi tako, da bomo naredili programe
               splošnejše, zdaj je sistem financiranja silil mnoge dele izobraževalnega sistema, da
               so ustvarjali čim večje število oddelkov, čim večje število programov, čim večje
               število smeri. Vzorci izobraževanja, ki so danes potrebni ob tem, da so detajli
               dostopni na internetu, ob tem, da se učimo vse življenje, je, da se je treba dobro
               naučiti nekaterih splošnih pomembnih osnov. Za to ne potrebujemo toliko tako drobnih
               in različnih smeri študija.</p>
               <p>Spraševali ste tudi v zvezi z zasebnim šolstvom, ali odpiramo možnost še večji
               privatizaciji šolstva v Sloveniji. Kaj mislite s tem – še večji? Slovenija ima
               najnižjo stopnjo privatizacijo šolstva v Evropi, približno v isti skupini so še
               Romunija, Litva in Latvija. To ni v Sloveniji ta hip problem, to ni težava.
               Hvala.</p>
            </sp>
            <sp xml:id="SDZ6-Redna-02-2012-04-16.sp109">

               <speaker>PODPREDSEDNICA RENATA BRUNSKOLE:</speaker>

               <p>Dopolnitev odgovora, izvolite gospod Kavtičnik.</p>
            </sp>
            <sp xml:id="SDZ6-Redna-02-2012-04-16.sp110">

               <speaker>JOŽEF KAVTIČNIK (PS PS):</speaker>

               <p>Hvala, gospod minister, vendar nisem spraševal tega o privatnem šolstvu, ampak nič
               hudega, to seveda sledi, saj se ve, za kaj se dela.</p>
               <p>Poglejte, zadeva je takšna, vi ste dejali "z manj več". Se strinjam, vendar, kako
               motivirati učitelje, če mu sedaj postavljamo regulative, da mora biti od sedmih do
               treh v šoli in mu predpišemo, da bo takrat ustvarjalen. To ne gre. Tudi z dekreti se
               ne bo dalo učiteljem naložiti, da bodo naredili "več z manj" in tako naprej, kot ste
               dejali. Seveda se pa da to narediti postopno, z dialogom, s sodelovanje, s pogovori
               in s tem, da vam bodo verjeli. To pa pomeni s pravim odnosom, ne pa na takšen način,
               kot ste peljali sedaj. Tukaj je treba vključiti stroko. Zapisali ste, da boste
               vključili, v koalicijski pogodbi je zapisano, da boste vključili v razpravo vse
               sodelujoč tako strokovne kot tudi druge ljudi in seveda tudi družbo, da bodo
               participirali pri teh spremembah. Kje ste vključili? Nič se ni vključilo. Da ne
               govorim o interesnih dejavnostih, ki jih boste dali v okvir obveznega dela. Veste,
               kaj je interesna dejavnost? Interesna dejavnost je interes učitelja in interes otrok.
               Pomeni, ko je interes učitelja večji od interesa ali takšen, da mu učitelji ne morejo
               zadostiti, mi poiščemo in smo pripeljali v šolo strokovnjaka, ki je lahko razvil to
               ustvarjalnost in ta talent pri otrocih. In zdaj bomo ločevali otroke, lahko ločevali
               tudi – ker se bo razvilo privatno šolstvo – po tem, v kakšni socialni družini otroci
               živijo. Zmanjšujete. Poznamo družinskega terapevta Juula, ki je dejal, da se
               agresivnost otrok v šolah povečuje. Mi pa zmanjšujemo prisotnost socialnih delavcev,
               ki so velikokrat nadomeščali starše ravno za otroke, ki so živeli v slabših
               družinskih razmerah in oni so prvi... / izklop mikrofona/</p>
            </sp>
            <sp xml:id="SDZ6-Redna-02-2012-04-16.sp111">

               <speaker>PODPREDSEDNICA RENATA BRUNSKOLE:</speaker>

               <p>Spoštovani gospod poslanec, avtomatsko se prekine.</p>
               <p>Gospod minister, boste podali odgovor.</p>
            </sp>
            <sp xml:id="SDZ6-Redna-02-2012-04-16.sp112">

               <speaker>DR. ŽIGA TURK:</speaker>

               <p>Hvala lepa.</p>
               <p>Nihče ni govoril o tem, da bi morali biti učitelji od 7. do 15. ure v šoli, čeprav
               imajo mnoge evropske države tudi te stvari urejene.</p>
               <p>Kar se stroke tiče, se opravičujem, tudi na ministrstvu je zelo veliko stroke, so
               tudi doktorji znanosti, pedagogi, andragogi, ki se s temi stvarmi ukvarjajo, ni
               nujno, da je vsa stroka, recimo, samo pri sindikatih, v OECD, na pa ministrstvu pa
               stroke ni.</p>
               <p>Kar se tiče socialnih delavcev, se popolnoma strinjamo s tem, da so potrebni, ampak
               normativ spreminjamo v smeri, da je število socialnih delavcev vezano na število
               otrok, ne pa na število razredov. Pa menda ne boste govorili, da je potrebno, da ima
               učilnica socialnega delavca.</p>
               <p>Še končno v zvezi s to dilemo o elitah. Zanimivo bi bilo pogledati strokovne članke,
               ki vam bodo povedali, da so pravzaprav elite, se pravi, otroci, recimo moji pa od
               mnogih od vas, ki ste visoko izobraženi, iz bogatih okolij, da so ti otroci tisti, ki
               imajo največ od brezplačnega javnega šolstva. To so otroci, ki gredo skozi celotno
               srednjo šolo, otroci izobraženih in bogatih staršev gredo na brezplačno univerzo,
               celotni sistem pa financirajo tudi delavci v industriji, gospodarstvu, tudi kmetje na
               nerazvitih območjih, ki zelo malo od vsega tega participirajo. Zasebno šolstvo
               zaenkrat in toliko, kot ga v Sloveniji imamo, oprostite, ni nikakršen socialni
               problem v smislu, da bi se tam šolali tisti, ki si to šolanje lahko privoščijo. V
               zasebne šole je vstop vsem dopuščen in možen. Če bi primerjali socialni status otrok
               na Šentviški gimnaziji ali pa na Bežigrajski gimnaziji, bi verjetno ugotovili, da je
               to strah, ki ga širite popolnoma, popolnoma brez potrebe.</p>
            </sp>
            <sp xml:id="SDZ6-Redna-02-2012-04-16.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, verjetno proceduralno.</p>
            </sp>
            <sp xml:id="SDZ6-Redna-02-2012-04-16.sp114">

               <speaker>JOŽEF KAVTIČNIK (PS PS):</speaker>

               <p>Proceduralno, ja.</p>
               <p>Spoštovani minister, jaz sem v dobri veri, da vi želite narediti dobro šolo,
               prepričan sem, vendar javnost to premalo pozna. Premalo je bilo vključene tiste
               stroke, ki smo jo do zdaj vključevali, to pomeni, od strokovnega sveta, pedagoškega
               instituta itd., in ljudi v civilni iniciativi, da hočemo šolo po meri otroka itd.
               Zato bi bilo prav, da se o tem pogovorimo, da bodo ljudje in tudi učitelji imeli
               zaupanje v vas, v vse te spremembe, v vse to, kar ste sedaj dejali, in to, kar
               govorimo tudi mi. Zato bi bilo prav, da opravimo razpravo tukaj v Državnem zboru, da
               predstavite in predstavimo ljudem, kaj jih čaka in da želimo šolo narediti otrokom
               prijazno in kvalitetno, kajti vemo, da bo lahko le takšna šola pri otrocih razvijala
               ustvarjalnost, inovativnost in vedoželjnosti. V skladu s drugim odstavkom 246. člena
               Poslovnika zato predlagam, da se opravi splošna razprava v Državnem zboru.</p>
            </sp>
            <sp xml:id="SDZ6-Redna-02-2012-04-16.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>O predlogu poslanca gospoda Jožefa Kavtičnika, da Državni zbor na naslednji seji
               opravi razpravo o odgovoru ministra za izobraževanje, znanost, kulturo in šport na
               njegovo poslansko vprašanje, bo Državni zbor odločil v četrtek, 19. aprila 2012, v
               okviru glasovanj.</p>
               <p>Prehajamo k naslednjemu poslanskemu vprašanju. Gospod Jerko Čehovin bo postavil
               vprašanje generalnemu sekretarju Vlade dr. Božu Predaliču.</p>
            </sp>
            <sp xml:id="SDZ6-Redna-02-2012-04-16.sp116">

               <speaker>JERKO ČEHOVIN (PS PS):</speaker>

               <p>Hvala lepa za besedo, gospa podpredsednica. Lep pozdrav tudi pristojnim ministrom in
               gospodu generalnemu sekretarju Vlade, ki ga sprašujem naslednje.</p>
               <p>V prejšnjih letih se je s prenovljeno sistematizacijo državnih proslav število
               le-teh letno zmanjšalo okvirno z 10 na 6 do 7. Tako naj bi vsako leto imeli
               slovesnost ob kulturnem prazniku s podelitvijo Prešernovih nagrad, praznovali bi dan
               upora proti okupatorju, dan državnosti, dan reformacije in dan samostojnosti in
               enotnosti. V sklopu varčevalnih ukrepov je Vlada Republike Slovenije na eni izmed sej
               sklenila, da se zaradi varčevanja do konca leta organizirata samo še dve državni
               proslavi, in sicer proslava ob dnevu državnosti in proslava ob dnevu samostojnosti in
               enotnosti. Tako država letos ne bo sodelovala pri praznovanju dneva upora proti
               okupatorju in dnevu reformacije. V sklopu državnoregionalnih koprodukcij pa vsakih
               pet let na državni ravni obeležujemo praznik vrnitve Primorske k matični domovini,
               dan Rudolfa Maistra in praznik združitve prekmurskih Slovencev z matičnim narodom.
               Velja pa, da v letih, ko proslave ne pridejo na vrsto, lahko Koordinacijski odbor za
               državne proslave ob teh proslavah organizatorjem pomaga z nasveti, s seznami
               vabljenih, s koordinacijo zaželenih govornikov in podobno pomočjo. Ker to naj ne bi
               veljajo za obe izpadli državni proslavi, vas, gospod Predalič, sprašujem:</p>
               <p>Ali lahko ob morebitni organizaciji proslav računamo na strokovno pomoč
               Koordinacijskega odbora za državne proslave in Službe za državne proslave?</p>
               <p>In ker iz sklepa Vlade ni eksplicitno razvidno:</p>
               <p>Ali se bo letos v sladu s koledarjem v sklopu državnoregionalni koprodukciji
               obeležil praznik vrnitve primorske, to je 15. september, k matični domovini, kot je
               bilo predvideno v sistemizaciji državnih proslav?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-02-2012-04-16.sp117">

               <speaker>PODPREDSEDNICA RENATA BRUNSKOLE:</speaker>

               <p>Izvolite odgovor dr. Predalič.</p>
            </sp>
            <sp xml:id="SDZ6-Redna-02-2012-04-16.sp118">

               <speaker>DR. BOŽO PREDALIČ:</speaker>

               <p>Hvala lepa. Hvala tudi za vprašanje, spoštovani gospod poslanec.</p>
               <p>Verjetno ni treba posebej poudarjati, v kakšnih gospodarskih in finančnih razmerah
               se je znašla država in da je treba varčevati na vseh nivojih, ravno tako tudi pri
               praznovanjih in proslavah, zato je Vlada sprejela tudi sklepe, o katerih sprašujete.</p>
               <p>Morda bi prid tem poudaril, da je Vlada ob sprejetju sklepa o določitvi
               protokolarnih pravil določila, da bosta v bodoče administrativno-tehnična, finančna
               in organizacijska opravila za delo Koordinacijskega odbora za državne proslave
               zagotavljala Generalni sekretariat Vlade in Protokol Vlade Republike Slovenije. Tako
               da Službe za državne proslave, ki ste jo malo prej omenili, ni več. Tudi to je v luči
               boljše organizacije, cenejše organizacije delovanja države.</p>
               <p>Kar pa se tiče samega varčevanja, moram poudariti, da je bilo za letošnje leto
               predvideno, kljub težkemu gospodarskemu stanju, več kot pol milijona evrov samo za
               proslave in praznovanja. V času, ko se krčijo tudi socialne pravice, se nam je zdelo
               prav, da tudi ta sredstva Vlada zmanjša za polovico, tako da je za proslave namenjeno
               samo še nekaj čez 200 tisoč evrov. Seveda pa ob tako skrčenem budžetu praktično ne
               moremo kvalitetno izpeljati vseh proslav, ki so bile organizirane v preteklem letu,
               kajti za letošnje leto koledar še ni bil potrjen, prejšnja vlada ga še ni potrdila,
               tako da se je zdaj Vlada odločila organizirati samo dve državni proslavi, in sicer
               proslavo ob dnevu državnosti, ter proslavo ob dnevu samostojnosti in enotnosti.
               Mnenja smo namreč bili, da sta to dve proslavi, ki najmočneje obeležujeta slovensko
               državnost in hkrati v nobenem pogledu ne spodbujata kakršnihkoli ideoloških pogledov
               in debat.</p>
               <p>Kot rečeno, sklenili smo, da bomo sredstva zmanjšali za polovico. Odločitev je bila
               sprejeta zaradi finančnih omejitev, kar pa ni ovira, da drugi zainteresirani
               organizatorji organizirajo proslave, ki obeležuje tudi druge praznike. Jaz osebno ne
               vidim kakšnih posebnih ovir, da bi seveda v okviru, ki ga določa tako sklep Vlade kot
               ostali predpisi, pomagali tudi pri organizaciji teh državnih proslav.</p>
               <p>Upam, da sem vam s tem vsaj v veliki meri odgovoril na vaše vprašanje, če pa bo
               treba, boste verjetno želeli dopolnitev.</p>
            </sp>
            <sp xml:id="SDZ6-Redna-02-2012-04-16.sp119">

               <speaker>PODPREDSEDNICA RENATA BRUNSKOLE:</speaker>

               <p>Izvolite, dopolnitev odgovora gospod Jerko Čehovin.</p>
            </sp>
            <sp xml:id="SDZ6-Redna-02-2012-04-16.sp120">

               <speaker>JERKO ČEHOVIN (PS PS):</speaker>

               <p>Tak odgovor sem pričakoval, čeprav še enkrat ponavljam, da iz sklepa Vlade nikjer ni
               bilo razvidno, da letos praznovanja priključitve Primorske, kot bi bil pravilen
               naziv, ne bo.</p>
               <p>Pri tem bi le rad povedal naslednje. Primorski Slovenci in Istrani so se že prve dni
               italijanske zasedbe Julijske krajine na osnovi premirja med Antanto in Avstro-Ogrsko,
               to je 3. novembra 1918, uprli italijanski okupaciji – imeli smo dva taka upora,
               Ostrožno Brdo v Brkinih in Marežganski upor – in v celotnem obdobju fašistične
               okupacije uveljavljali politični in oboroženi boj za narodno osvoboditev in združitev
               z matičnim narodom, prvi v okupirani Evropi. Boj za narodno osvoboditev celotnega
               slovenskega naroda pa lahko štejemo zgolj v letih 1941–1945 proti okupaciji
               nacistične Nemčije, fašistične Italije in Madžarske, ki je bila hkrati tudi program
               za Zedinjeno Slovenijo in njeno državnost. Naš protifašistični narodnoosvobodilni
               boj, njegova izhodišča in cilji so bili dosledno uveljavljeni že leta 1941 v sprejeti
               opredelitvi v Atlantski listini in leta 1942 še dosledneje v Paktu Združenih narodov
               kot obveznosti skupnega boja proti nacifašistični zvezi. Dejstvo je, da brez našega
               zavezniškega prispevka k temu boju ne bi sedeli na Pariški mirovni konferenci leta
               1947 na strani zmagovalcev in brez osvobojene Primorske ne bi bilo današnje združene
               Republike Slovenije. In upam si trditi, da tudi mi ne bi tu sedeli.</p>
            </sp>
            <sp xml:id="SDZ6-Redna-02-2012-04-16.sp121">

               <speaker>PODPREDSEDNICA RENATA BRUNSKOLE:</speaker>

               <p>Dr. Predalič, izvolite podati odgovor.</p>
            </sp>
            <sp xml:id="SDZ6-Redna-02-2012-04-16.sp122">

               <speaker>DR. BOŽO PREDALIČ:</speaker>

               <p>Hvala lepa, gospod Čehovin.</p>
               <p>Sicer iz vaše razprave nisem direktno razbral dodatnega vprašanja. No, vsekakor pa,
               če sprašujete o proslavah, je iz sklepa eksplicitno jasno, da bosta le dve državni
               proslavi, in sicer proslava ob dnevu državnosti in proslava ob dnevu samostojnosti in
               enotnosti. To je v režiji proračuna, kar pa ni nobena ovira, da se ne izvedejo tudi
               druge državne proslave. In ravno tako tudi sam osebno ne vidim nobene ovire, da se v
               teh okvirih tudi pomaga pri organizaciji drugih proslav.</p>
            </sp>
            <sp xml:id="SDZ6-Redna-02-2012-04-16.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, proceduralno.</p>
            </sp>
            <sp xml:id="SDZ6-Redna-02-2012-04-16.sp124">

               <speaker>JERKO ČEHOVIN (PS PS):</speaker>

               <p>Ja, res moram podati proceduralni predlog.</p>
               <p>Glejte, ne misliti, da sem siten, glede na to, da danes govorimo o neki usodnosti
               usodnega trenutka glede teh finančnih zadev. A upam si trditi, da je bilo še bolj
               usodno takrat, ko se je primorski narod boril za priključitev k matici. Tega praznika
               na pet let ni ukinila ta vlada, ukinila ga je prejšnja vlada, rekoč, da bo to vsakih
               pet let. Lansko leto, ko je bila prvič 5-letnica, je Prekmurje praznovalo to
               proslavo. Primorcem letos te proslave očitno ne privoščite. Moram povedati, da jo
               bomo organizirali, kot smo jo organizirali tudi vsa ta leta, kajti vse občine, razen
               Kopra in Pivke, so podpisale pogodbo o sofinanciranju. To proslavo bomo imeli in
               upam, da se jo boste udeležili v čim večjem številu, vendar moram le povedati, kako
               se Italija odziva na te stvari. Italijani so pred nekaj leti sprejeli praznik
               eksodusa in fojb, ki ga praznujejo z velikim pompom. Primorci smo na te zadeve zelo
               občutljivi, to moram povedati, ker se tudi ve, da se zlorablja nekatere pojme, da se
               falsificira fotografije in se celo obrne tako, da žrtve postanejo eksekutorji.
               Skratka, menim, da bi bilo dobro, da bi Vlada še enkrat premislila glede tega. Čisto
               na simbolni ravni se mi zdi, da to ni prav, in nenazadnje mislim, da proslava
               priključitve Primorske ne deli slovenskega naroda, ampak ga je Primorska šele
               konstituirala.</p>
               <p>Zato bi predlagal, da še enkrat razmislite o tem, če ne, pa bomo naredili tako, kot
               sem povedal, torej organizirali bomo proslavo, kjer bo ponovno 10 tisoč ljudi.</p>
            </sp>
            <sp xml:id="SDZ6-Redna-02-2012-04-16.sp125">

               <speaker>PODPREDSEDNICA RENATA BRUNSKOLE:</speaker>

               <p>Je to proceduralni predlog, gospod Čehovin, za širšo razpravo? Torej, o predlogu
               poslanca, gospoda Jerka Čehovina, da Državni zbor na naslednji seji opravi razpravo o
               odgovoru generalnega sekretarja Vlade na njegovo poslansko vprašanje, bo Državni zbor
               odločil v četrtek, 19. aprila 2012, v okviru glasovanj.</p>
               <p>Naslednje poslansko vprašanje bo postavil gospod Franc Pukšič ministru za
               gospodarski razvoj in tehnologijo mag. Radovanu Žerjavu.</p>
            </sp>
            <sp xml:id="SDZ6-Redna-02-2012-04-16.sp126">

               <speaker>FRANC PUKŠIČ (PS SLS):</speaker>

               <p>Hvala lepa. Lep pozdrav, kolegice in kolegi, ministri, podpredsednica!</p>
               <p>Tako, kot v prejšnjem mandatu, sem bdel nad koriščenjem evropskih sredstev in
               opozarjal na nepočrpanost ter možnosti, ki smo jih imeli. Tudi v tem mandatu bo treba
               očitno marsikaj narediti. Prav bi bilo, da slišimo že na začetku s strani ministra za
               gospodarstvo, ki je tudi odgovoren za črpanje evropskih sredstev, kaj in kako bo
               odpravil vse tiste pomanjkljivosti, ki so nastale v prejšnjih treh letih.</p>
               <p>Slovenija je konec mandata 2004–2008, torej prejšnje približno enake vladne
               koalicije, kot je danes, bila ena najuspešnejših pri črpanju evropskih sredstev, saj
               smo preko 95 % sredstev izkoristili, to pa je tudi maksimalno, kar je bilo možno za
               obdobje 2004–2006. Tudi takoj po začetku finančne perspektive 2007–2013 je Slovenija
               nadaljevala, saj je v letu 2008 pred parlamentarnimi volitvami prišlo do razpisa za
               približno 1,5 milijarde evrov. Od leta 2007 pa do danes je od celih 4,8 milijarde
               evrov počrpanih le 1,3 milijarde evrov. Spomnimo se vseh tistih peripetij med
               ministrstvi in državno sekretarko, pisanje v Bruselj in tako dalje. Nedvomno je
               najbolj zasrbljujoče stanje na področju programa razvoja okoljske in prometne
               infrastrukture s 17,5 %. Katastrofalno stanje je prav na železniški infrastrukturi,
               saj enostavno projektna dokumentacija za izvedbo proge Divača–Koper ni pripravljena.
               Kako s tem naprej?</p>
               <p>Zato vas, minister, sprašujem:</p>
               <p>Kakšne ukrepe boste sprejeli za pospešeno črpanje evropskih sredstev, ki so
               praktično edina razvojna sredstva, možnost nadaljnjega gospodarskega razvoja?</p>
               <p>Kaj boste naredili, da denar iz operativnega programa razvoja okoljske prometne
               infrastrukture ne bo izgubljen?</p>
               <p>Kdaj bo šesti javni poziv za razvoj regij, za katerih projekte bodo sredstva
               namenjena?</p>
            </sp>
            <sp xml:id="SDZ6-Redna-02-2012-04-16.sp127">

               <speaker>PODPREDSEDNICA RENATA BRUNSKOLE:</speaker>

               <p>Odgovor, gospod minister, izvolite.</p>
            </sp>
            <sp xml:id="SDZ6-Redna-02-2012-04-16.sp128">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Takoj ob nastopu mandata smo seveda naredili detajlno analizo črpanja evropskih
               sredstev in dejansko ugotovili, da je stanje resno. Poleg tega smo ugotovili tudi, da
               nam je grozila začasna prekinitev črpanja zaradi nekaterih nepravilnosti. Hvala bogu
               smo to sanirali, tako da do tega ni prišlo. Dejstvo je, do zdaj je bilo počrpanih in
               pripeljanih v Slovenijo 1,3 milijarde, v povprečju približno 260 milijonov letno. Če
               želimo počrpati še preostali del, je treba v povprečju v Slovenijo pripeljati 700
               milijonov evrov. Torej, bistveno bistveno več, kot je bilo storjenega do zdaj. Ker
               so, tako kot ste sami dejali, to praktično edina razpoložljiva razvojna sredstva ali
               edini potencial za morebitne investicije, še posebej v tem gradbenem segmentu, smo
               seveda ponovno, tako kot je bila to praksa tudi v mandatu 2004–2008, uvedli redne
               tedenske medresorske koordinacije ministrov na to temo. Ne more se več to prepuščati
               nekim nižjim uradnikom, ampak je treba zadevo zagrabiti resno. Opravljen je pregled
               zakonodaje, navodil in pravilnikov. Predlagane bodo spremembe na to temo, vse v luči
               hitrejšega in učinkovitejšega črpanja sredstev. Pripravljeni so tudi rezervni
               scenariji za morebitne prerazporeditve iz vsebin, kjer se črpa slabše, na vsebine,
               kjer je mogoče doseči boljše črpanje, predvsem pa boljše gospodarske in finančne
               učinke. S proračunom je zagotovljena ustrezna lastna udeležba, tako da je predvidenih
               v temu proračunu za cirka 800 milijonov sredstev, seštevek seveda lastne udeležbe in
               evropskega dela, poleg tega pa še posebna proračunska rezerva v višini 100 milijonov
               evrov za zagotavljanje lastne udeležbe v primeru morebitnega učinkovitejšega in
               hitrejšega črpanja.</p>
               <p>Kar se tiče operativnega programa razvoja okoljske in prometne infrastrukture,
               dejstvo je, da so tukaj največji problemi, da je tukaj največji zaostanek. Do zdaj je
               počrpanih približno 19 % vseh sredstev. In gro teh problemov je seveda v
               infrastrukturi, predvsem na železnici. V teh dnevih se sprejemajo odločitve, ali bodo
               se iz teh programov dejansko storile prerazporeditve na programe, kjer je
               absorpcijska sposobnost večja ali ne, tako da bomo imeli že ob obisku komisije v
               naslednjih dneh natančen odgovor tudi na to, kar se tega tiče, s katerega projekta,
               na katero področje se bodo zadeve prerazporejale. Zagotovo pa si ne bomo privoščili
               spremembe operativnih programov, ker to preprosto traja predolgo in bi za ta namen
               seveda porabili preveč časa v prazno.</p>
               <p>Kar se tiče šestega javnega razpisa. Šesti javi razpis bo objavljen 11. maja. Omenil
               bi še, da je bilo v petek podpisanih 122 aneksov in pogodb za občine v skupni
               vrednosti okoli 50 milijonov, to pa izhaja še iz prejšnjega razpisa, da so
               zagotovljena sredstva za sofinanciranje investicijskih projektov občin v višini 43
               milijonov iz naslova zakona o razvojni pomoči Pomurju, torej ta četrti razpis v
               višini 6,2 milijona za namene gospodarskih spodbud v regiji Pomurje. Hvala lepa.</p>
            </sp>
            <sp xml:id="SDZ6-Redna-02-2012-04-16.sp129">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Dopolnitev odgovora, gospod Pukšič, izvolite.</p>
            </sp>
            <sp xml:id="SDZ6-Redna-02-2012-04-16.sp130">

               <speaker>FRANC PUKŠIČ (PS SLS):</speaker>

               <p>Rrezultati črpanja so po tem, kar je zdaj minister povedal, takšni, kot sem jih tudi
               že sam v vprašanju napovedal oziroma so katastrofalni. Rezultati so katastrofalni,
               kljub temu, da sem na to opozarjal tri leta skoraj vsaki mesec. Sicer je res, da se
               je tam ministrov menjalo kar nekaj, na regionalnem razvoju in seveda to ni imelo za
               posledico boljšega črpanja, ampak še dodatni spori, ki so bili med Ministrstvom za
               lokalno samoupravo in ministrom za evropske zadeve Gasparijem, so prinesli k temu, da
               je to črpanje tako katastrofalno slabo. Razliko morate, minister, ali pa moramo v
               Sloveniji vsaj podpisati pogodbe do konec naslednjega leta, torej do konec leta 2013.
               Pravilo za črpanje je N + 2, to pomeni do 2015 lahko sredstva pridobimo iz evropske
               blagajne v našo blagajno, vendar mora biti seveda najprej vse ostalo narejeno.</p>
               <p>Zanima me:</p>
               <p>Ali ste na Vladi razpravljali tudi o kaj o odgovornosti posameznih ministrov in
               bivšega predsednika vlade, ki očitno Državnemu zboru, meni kot poslancu, niso dajali
               točnih podatkov oziroma so nas zavajali?</p>
            </sp>
            <sp xml:id="SDZ6-Redna-02-2012-04-16.sp131">

               <speaker>PODPREDSEDNICA RENATA BRUNSKOLE:</speaker>

               <p>Odgovor, gospod minister.</p>
            </sp>
            <sp xml:id="SDZ6-Redna-02-2012-04-16.sp132">

               <speaker>MAG. RADOVAN ŽERJAV:</speaker>

               <p>Poglejte, jaz sam kot minister sem predvsem usmerjen v prihodnost in za mene je
               predvsem ključno to, da zadeve premaknemo, da jih premaknemo s točke, kjer so. Treba
               se je zavedati, da niti na Ministrstvu za gospodarstvo nekaj časa ni bilo ministra,
               tudi v Službi Vlade za lokalno samoupravo in regionalni razvoj, kot ste sami
               ugotavljali, je bil minister pa ni bilo ministra, pa so se menjali. Skratka, jaz
               upam, da bomo zdaj končno s stabilizacijo razmer, tako na eni kot drugi strani,
               vzpostavili pogoje, da začnemo z resnim črpanjem oziroma da pospešimo to zadevo, ki
               je zastala – to se vidi z vseh grafov, ki jih spremljamo. Žal jih danes nimam tukaj.
               In to je zame ključni moment. Jaz se ne mislim ukvarjati s preteklostjo in zgodbami,
               ki so za nami. Tam rešitev zagotovo ni. Rešitve so predvsem pred nami.</p>
            </sp>
            <sp xml:id="SDZ6-Redna-02-2012-04-16.sp133">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslansko vprašanje bo zastavila gospa Tamara Vonta, ministru za izobraževanje,
               znanost, kulturo in šport dr. Žigi Turku.</p>
            </sp>
            <sp xml:id="SDZ6-Redna-02-2012-04-16.sp134">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Minister za izobraževanje, znanost, kulturo in vse ostalo dr. Žiga Turk, od vseh
               ministrstev so tako imenovanemu velikemu združenemu ministrstvu oziroma "super
               ministrstvu" – moram reči, da za ta izraz ne bom zahtevala avtorskih pravic, zato ker
               bi jih zahtevala od tistega, ki je že itak obubožan, in to so v glavnem mediji –, se
               pravi, znotraj tega velikega ministrstva, združenega, je prišlo do največjega
               varčevalnega reza, in sicer v višini 13 %. Najbolj me seveda boli, da je šlo za
               programe v kulturi stran kar 14 %. In največ ste odščipnili prav na tistih področjih,
               ki nekako ne prinašajo dodane vrednosti oziroma kapitala, materialnega mislim. Če je
               to seveda res, je to vredno vsega obsojanja, ampak, spoštovani minister, jaz sem
               prepričana, da temu ni tako, ampak da gre predvsem za to, da se sami še niste uspeli
               prebiti skozi materijo tega velikega ministrstva, in da morda od sodelavcev niste
               dobili pravih informacij.</p>
               <p>Sprašujem pa vas, glede na to, kaj smo slišali tudi pri vašem nastopu, kot ministra,
               v vašem govoru, ki sem ga zelo pozorno poslušala in si tudi kaj zapomnila:</p>
               <p>Kako boste kot pristojni minister izpolnili cilje iz vaše koalicijske pogodbe za
               vzpostavitev ugodnih razmer za kulturno rast ter krepitev slovenske identitete, če na
               podlagi varčevalnih ukrepov za programe v kulturi sredstva krčite za 14 %, za
               kulturno dediščino pa za 20 %, s tem da je proračunska rezerva na Ministrstvu za
               finance vezana na investicije in evropska sredstva?</p>
               <p>Namreč, ob združevanju ministrstev ste zatrjevali, da boste zaradi manjših stroškov
               birokracije več denarja dali ustvarjanju oziroma programom. Zdaj je jasno, da krčite
               še ta sredstva. Varčevalne ukrepe na tem področju bi morali, po mojem mnenju, bolj
               selekcionirati, da ne boste dolgoročno povzročili škodljivih posledic. Namreč,
               prepričana sem, da se zavedate, da kultura predstavlja konstitutivni element
               slehernega naroda, pa čeravno mogoče ni tako zelo profitabilna, kot bi si v teh
               kriznih časih želeli. Hvala lepa.</p>
            </sp>
            <sp xml:id="SDZ6-Redna-02-2012-04-16.sp135">

               <speaker>PODPREDSEDNICA RENATA BRUNSKOLE:</speaker>

               <p>Gospod minister, izvolite, odgovor.</p>
            </sp>
            <sp xml:id="SDZ6-Redna-02-2012-04-16.sp136">

               <speaker>DR. ŽIGA TURK:</speaker>

               <p>Hvala lepa, tudi za to vprašanje.</p>
               <p>Res je, to je veliko ministrstvo, ki ima velik proračun, še vedno, tudi imelo je
               velik proračun. To ministrstvo je obsegalo okrog 20 % vsega prejšnjega proračuna,
               obsega tudi nekaj manj kot 20 % sedanjega proračuna. Torej, na 1/5 proračuna je
               narejeno za okrog 1/4 prihrankov. To je res nekoliko nadpovprečno. Eden od vzrokov za
               to je dejstvo, da se je precej povečala postavka na servisiranju dolga, ki ga
               Slovenija plačuje za denar, ki si ga je že sposodila. Na to nimamo vpliva, na to so
               imele vpliv vse prejšnje vlade. Drugi razlog je ta, da se del sredstev za
               sofinanciranje evropskih projektov, tako domačih kot seveda tudi evropska sredstva,
               koncentrira na Ministrstvu za finance, da bi prišlo do boljšega črpanja, da nimamo 10
               različnih seznamov in predalčkov po vsakem ministrstvu posebej, ampak da imamo del
               teh sredstev nekje skoncentriran na enem mestu.</p>
               <p>Kako jo je potem znotraj tega ministrstva odnesla kultura napram šolstvu, znanosti
               in tako naprej? Držali smo se nekje istih principov, enakih principov, kot so v celi
               državni upravi. Vertikalnih ukrepov na področju kulture praktično ni bilo, razen
               majhnega prihranka pri administraciji Filmskega centra in Javne agencije za knjigo.
               Sicer so posledice posledica horizontalnih ukrepov, ki povsod, po vseh javnih
               zavodih, pa naj gre za kulturo, naj gre za znanost, po vseh agencijah, pa naj gre za
               znanstvene, kulturne, kmetijske in druge agencije, krčijo sredstva za njihovo
               delovanje. Kot je bilo že večkrat povedano s strani mojih kolegov, nam na vladi ni v
               kakšno posebno veselje in užitek sprejemati ukrepe, s katerimi slabimo materialno
               podlago resorjev, za katere skrbimo. To delamo z velikim spoštovanjem, z veliko
               previdnostjo, z veliko občutljivostjo, z veliko željo, da bi ta bremena, kar najbolj
               pravično razdelili. Ta proračun, ta rebalans prihaja v parlament. Vi, gospe in
               gospodje, tukaj imate možnost reči, naj gre več na to postavko, naj se vzame tej
               postavki, morda je vlada spregledala kakšno možnost, ki jo imamo. Jaz bom zelo vesel,
               če boste prišli s kakšnim amandmajem, ki bodo izboljšale položaj, pa bi dal na prvo
               mesto predšolske vzgoje in na drugo mesto znanosti. In kot rečeno, vesel bom takšnih
               predlogov.</p>
               <p>Kar se tiče tega, kako smo delali, pa vendarle so neke številke, ki govorijo v pride
               tezi, da smo poskušali čim več narediti za programe, za vsebine. Na primer postavka
               za umetniške programe v javnih zavodih težka 51 milijonov, indeks je tukaj 99,54 %
               glede na veljavni proračun 2012. Delovanje javnih zavodov na področju kulturne
               dediščine 34 milijonov 400, indeks 99,22 procentov. Skratka, varčevanje ni šlo povsod
               po enakih indeksih, ampak za nekatere stvari smo poskušali zagotoviti, koncentrirati
               sredstva, da bi bili programi kar najmanj prizadeti. Toliko, hvala.</p>
            </sp>
            <sp xml:id="SDZ6-Redna-02-2012-04-16.sp137">

               <speaker>PODPREDSEDNICA RENATA BRUNSKOLE:</speaker>

               <p>Dopolnitev odgovora.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp138">

               <speaker>TAMARA VONTA (PS PS):</speaker>

               <p>Razumem, da vam ni užitek rezati ta sredstva, čeprav imam včasih občutek, da komu od
               vaših državnih sekretarjev pa je. Recimo, dr. Rončevič označuje to, kar mi danes
               tukaj predlagamo oziroma se pogovarjamo o določenih rezih oziroma tudi mogoče
               izboljšavah, da bi mogoče skupaj našli še kje kakšno točko, kjer bi se dalo kaj
               dobiti, on označuje kot "veselo rajžo". Mislim, to se mi zdi zelo žaljivo. V bistvu
               gre za to, ko pravite, da imamo možnost predlagati, ja, predlagali bomo amandmaje,
               ampak vsi dobro vemo, kakšna bo njihova usoda. Ker ni pomembno, ali so amandmaji
               dobri ali res kaj prinašajo, ampak pomembno je, s katere strani prihajajo. In zato se
               mi zdi to, kar ste zdaj rekli, v bistvu, ne vem, ali ste mislili iskreno ali niste
               mislili iskreno, ampak zame je to neke vrste cinizem. Mi nismo niti videli tega
               zakona, niti ga na klopi dobili, sindikati ga niso videli. Jaz ne razumem, ne
               razumem, kako naj bi zdaj pripravili in tudi če pripravimo, saj vemo vsi, kako bo? A
               ne kolegi? Že zdaj se lahko kar stavimo, kakšen bo rezultat. Hvala.</p>
            </sp>
            <sp xml:id="SDZ6-Redna-02-2012-04-16.sp139">

               <speaker>PODPREDSEDNICA RENATA BRUNSKOLE:</speaker>

               <p>Gospod minister.</p>
            </sp>
            <sp xml:id="SDZ6-Redna-02-2012-04-16.sp140">

               <speaker>DR. ŽIGA TURK:</speaker>

               <p>Dr. Rončevič je direktor Direktorata za visoko šolstvo in znanost, ni državni
               sekretar. V kakšnem kontekstu je uporabil besede "vesela rajža", ne vem, ne vem.
               Tudi, če se bo moral zagovarjati, se bo zagovarjal sam. Prav gotovo pa tudi on
               maksimalno dela na tem, da bi našel ravnotežje med tem, kje varčevati in kje ne
               varčevati. Jaz sem s predlogom in apelom mislil resno. Niso v tem parlamentu samo
               opozicijski poslanci, so tudi koalicijski poslanci. Tako kot je vlada povedala že
               večkrat, mi razumemo, da je usklajevanje tako o rebalansu proračuna, za katerega
               verjamem, da ga vendarle imate, saj se operira s številkami, kot o interventnem
               zakonu, ki se res še pripravlja oziroma popravlja čistopis, amandmaji na oboje so
               možni do trenutka, ko boste vi tukaj glasovali o tem.</p>
            </sp>
            <sp xml:id="SDZ6-Redna-02-2012-04-16.sp141">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Matej Tonin bo postavil poslansko vprašanje ministru za infrastrukturo in
               prostor Zvonku Černaču.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp142">

               <speaker>MAG. MATEJ TONIN (PS NSi):</speaker>

               <p>Spoštovana podpredsednica, hvala lepa za besedo. Kolegice in kolegi lepo
               pozdravljeni, lepo pozdravljen tudi spoštovani minister!</p>
               <p>Če se nam v Ljubljani in njeni bližnji okolici zdi popolnoma samoumevno, da imamo
               dostop do električne energije, obstajajo določeni konci Slovenije, kjer ta dostopnost
               ni tako samoumevna. Eno izmed takšnih področij je zagotovo Bela krajina. Ko je bila
               naša poslanska skupina na obisku v Beli krajini, so nas številna podjetja seznanila,
               da imajo že skoraj oziroma zagotovljene posle, pa jih enostavno ne morejo uresničiti,
               ker ni dovolj električne energije v Beli krajini. Nam se je zdelo to skoraj nemogoče
               v 21. stoletju, ampak dejansko to se dogaja. In bistvena stvar in rekel bom zelo
               dober protikrizni ukrep za Belo krajino bi bil, če bi čim prej dobili drugo fazo
               kablovoda Črnomelj–Ručetna vas.</p>
               <p>Minister zanima me:</p>
               <p>Ali ste seznanjeni s to problematiko in kdaj lahko Belokranjci pričakujejo ta
               kablovod?</p>
            </sp>
            <sp xml:id="SDZ6-Redna-02-2012-04-16.sp143">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-02-2012-04-16.sp144">

               <speaker>ZVONKO ČERNAČ:</speaker>

               <p>Hvala lepa. Še enkrat hvala lepa tudi za vprašanje in še enkrat lep pozdrav.</p>
               <p>Gotovo gre za eno izmed zelo pomembnih vprašanj tudi zaradi tega, ker so bila v
               preteklosti in bodo tudi v prihodnje namenjena znatna sredstva razvoju
               distribucijskega omrežja. V lanskem letu, v letu 2011 je bilo tako temu področju
               namenjenih skoraj 100 milijonov evrov sredstev, kljub temu pa so posamezna območja,
               tako kot je bilo omenjeno v poslanskem vprašanju spoštovanega kolega Tonina,
               posamezna območja, kjer električne energije še vedno ni dovolj, ker so omrežja
               prešibka. Za razvoj teh omrežij je po zakonu zadolžen sistemski operater
               distribucijskega omrežja SODO, ki mu pripada namenski vir, omrežnina, ki jo skladno z
               evropsko ureditvijo določa Javna agencija Republike Slovenije za energijo. Lastnik
               distribucijskih omrežij in pogodbeni izvajalec za SODO so skoraj izključno
               distribucijska podjetja: Elektro Celje, Elektro Maribor, Elektro Primorska, Elektro
               Gorenjska in Elektro Ljubljana. Investicije v ta omrežja niso povezane neposredno s
               proračunom ali s proračunskimi sredstvi oziroma viri, pač pa investicije izvajajo
               neposredno ta podjetja in ne država. Področje Bele krajine leži na območju, ki ga
               pokriva Elektro Ljubljana. Poleg tega območja, ki je bilo omejeno oziroma
               izpostavljeno v poslanskem vprašanju, je še kar nekaj področij, kjer so evidentirane
               gospodarske potrebe, kjer prenosne zmožnosti ne zagotavljajo potreb, po katerih
               trenutno povprašuje gospodarstvo. Gre za območja Domžal, Kamnika, Ljubljane Zaloga,
               Ivančne Gorice. Trenutno eden izmed večjih projektov na tem področju je RTP Ločna ter
               napajalni 110-kilovoltni daljnovod Bršljin–Gotna vas, ki se gradi zaradi tega, ker bo
               Krka do sredine leta 2014 potrebovala dodatnih 10 megavatov moči za tovarno, ki se že
               gradi. Konkretno glede kablovoda, ki je bil izpostavljen, prva faza, Ručetna vas do
               obrtne cone Vrtača je ta kablovod položen v celoti, pod napetost naj bi prišel do
               sredine maja letošnjega leta, kar bo omogočilo dodatni megavat energije in zagon
               oziroma pokritje prvih gospodarskih potreb v tem obdobju. Druga faza, kablovod od RTP
               Črnomlja do Ručetne vasi pa je v fazi projektiranja. Pridobivajo se tudi služnostne
               pogodbe, kjer določeno težavo predstavljajo nesoglasja posameznikov lastnikov
               zemljišč, po katerih bo ta trasa potekala. Investicijska vrednost v tem primeru znaša
               okoli 600 tisoč evrov. Obstaja tudi verjetnost, da bo treba, ker ne bo pridobljeno
               soglasje vseh, na določenem delu traso tudi spremeniti. Vsekakor je tukaj projekt, ki
               teče, in računamo, da bo v optimalnem času tudi zaključen.</p>
            </sp>
            <sp xml:id="SDZ6-Redna-02-2012-04-16.sp145">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Branko Ficko bo postavil vprašanje ministru za kmetijstvo in okolje gospodu
               Francu Bogoviču.</p>
            </sp>
            <sp xml:id="SDZ6-Redna-02-2012-04-16.sp146">

               <speaker>BRANKO FICKO (PS PS):</speaker>

               <p>Lep pozdrav vsem skupaj. Spoštovani minister, gospod Bogovič!</p>
               <p>S 1. 1. 2013 bo ustanovljena nova uprava za varno hrano, ki bo združila Veterinarsko
               upravo, Fitosanitarno upravo, Direktorat za varno hrano in del kmetijskega
               inšpektorata za varno hrano. Po mnenju stroke so tovrstne spremembe negativne, saj ne
               omogočajo samostojnosti uprave za varno hrano, kar negativno vpliva na objektivnost
               njenega dela. Ob tem strokovna javnost opozarja tudi na dejstvo, da v omenjeno upravo
               za varno hrano ne bo vključen zdravstveni inšpektorat. Napovedana umestitev uprave za
               varno hrano znotraj ministrstva za kmetijstvo zbuja resen dvom v neodvisnost in
               objektivnost njenega dela.</p>
               <p>Spoštovani minister:</p>
               <p>Na kakšen način nameravate slovenskemu potrošniku zagotoviti varnost hrane, ki jo
               kupuje?</p>
               <p>Hvala.</p>
            </sp>
            <sp xml:id="SDZ6-Redna-02-2012-04-16.sp147">

               <speaker>PODPREDSEDNICA RENATA BRUNSKOLE:</speaker>

               <p>Gospod Bogovič, izvolite.</p>
            </sp>
            <sp xml:id="SDZ6-Redna-02-2012-04-16.sp148">

               <speaker>FRANC BOGOVIČ:</speaker>

               <p>Lep pozdrav, še enkrat. Hvala za to vprašanje, ki mislim, da je prav, da o njem
               spregovorimo tudi v parlamentu.</p>
               <p>Od vstopa Republike Slovenije v Evropsko skupnost in vse do danes imajo nadzor in
               skrbijo za varnost nad hrano v skladu z evropsko zakonodajo Veterinarska uprava RS,
               Zdravstveni inšpektorat RS, Fitosanitarna uprava, Direktorat za varno hrano in del
               kmetijskega inšpektorata. Vsi delujejo tudi danes kot organi v sestavi ministrstva
               razen Direktorata za varno hrano, ki je eden od direktoratov ministrstva in s tem je
               tudi danes že zagotovljena njihova neodvisnost in samostojnost.</p>
               <p>Uspešnost, primerljivost in neodvisnost delovanja vse teh institucij doslej je
               preverilo že več kot 30 revizij Urada za hrano in veterinarstvo Evropske komisije. To
               je eno od tistih področij, ki je zelo pregledovano in z veseljem lahko povemo, da se
               je Slovenija uvrstila v sam vrh evropskih držav, je namreč ena od držav, ki ima
               najmanj priporočil oziroma ugotovljenih nepravilnosti. Samo Avstrija in Luksemburg
               sta deželi, ki imata še manj priporočil tega eminentnega urada Evropske komisije, ki
               je krovni organ, ki skrbi za varnost hrane v okviru Evropske komisije, zato mislim,
               da lahko mirno rečemo, da imamo v Sloveniji učinkovit sistem, ki je tudi že mnogokrat
               bil preverjen tako s strani nadzornih funkcij kot v realnem življenju smo velikokrat
               videli, da je sposoben parirati izzivom, ki so pred to področje, kjer je hrana kot
               živa stvar, vedno izpostavljeni.</p>
               <p>V okviru koalicijske pogodbe in tudi v okviru odločitev znotraj ministrstva, študije
               so že iz prejšnjega mandata, je bilo dlje časa že govora, da bi bilo modro racionalno
               pristopiti k reorganizaciji tega področja varne hrane, da ne bi bile te institucije,
               ki sem jih že omenil, eden od organov v sestavi, Veterinarska uprava, Fitosanitarna
               uprava, Direktorat za varno hrano, del kmetijskega inšpektorata, ki se ukvarja s tem,
               pa tudi zdravstveni del. Osnovna ideja je, da se ustanovi Uprava za varno hrano po
               vzoru mnogih držav. Osnovni namen je, da se te institucije, ki se danes v različnih
               organih ukvarjajo z varno hrano, spravijo skupaj v enovito institucijo, ki bo
               nadzirala hrano v tej prehranski verigi od vil do vilic, kot radi rečemo. Poleg
               področja proizvodnje, predelave in distribucije živil, vključno z označevanjem živil,
               so tukaj vključena tudi področja krme, zdravstvenega varstva živali, zaščite živali,
               veterinarskih zdravil, zdravstvenega varstva rastlin in drugih področij, kot so
               fitofarmacevtska sredstva in podobno ostanki teh fitofarmacevtskih sredstev v
               živilih, v krmi, v hrani in tudi rastlinska semena in razmnoževalni material.</p>
               <p>Kot sem že dejal, je bila znotraj ministrstva na osnovi tudi zapisa v koalicijski
               pogodbi in siceršnje zaveze ustanovljena skupina, ki jo vodijo prav predstojniki vseh
               teh organov, skupaj s še predstavniki Direktorata za kmetijstvo in pa Generalnega
               sekretariata. In tako kot ste vi ugotovili, da je potrebna ta neodvisnost, je tudi v
               bodoče zagotovljena neodvisnost, kot je danes zagotovljena vsem tem organom, ki so
               organi v sestavi, podobno kot inšpektor deluje neodvisno, Veterinarska uprava že
               danes na področju varovanja deluje neodvisno in tudi v bodoče, če bo to združen
               organ, se tako predvideva in ne bo nič drugače.</p>
               <p>Razmisleki gredo tudi v tej smeri, kot ste omenili, da bi še za del, ki pokriva
               področje varne hrane in se nahaja znotraj Ministrstva za zdravje, predvsem del
               Zdravstvenega inšpektorata, ugotovili, ali ne bi bilo modro, da ga združimo v ta
               skupni organ. S kolegom ministrom sva na zadnji seji Vlade o tem že spregovorila in
               tudi je dogovorjeno, da se strokovni skupini obeh ministrstev sestaneta in ugotovita
               smotrnost in strokovnost tega početja.</p>
               <p>Zagotavljam vam, da se s tem ukvarjajo strokovno zelo kompetentni ljudje, res pa je,
               ko daš na kup različna področja, različni so tudi vodje posameznih organov, pride do
               različnih pogledov. Na kar dveh, treh usklajevalnih sestankih smo se zdaj tudi
               poenotili, v petek je bil zadnji sestanek, pripravila se je zakonodaja in predvideno
               je, kot je zapisano, da se do konca maja pripravi ves zakonodajni okvir, ki gre v
               parlament, tako da bi s 1. 1. 2013 ta inštitut že začel delovati.</p>
            </sp>
            <sp xml:id="SDZ6-Redna-02-2012-04-16.sp149">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imate dopolnitev odgovora? Ne.</p>
               <p>Gospod Gašpar Gašpar Mišič bo postavil poslansko vprašanje ministru za
               infrastrukturo in prostor gospodu Zvonku Černaču.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp150">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, podpredsednica. Gospod minister, kolegice in kolegi!</p>
               <p>Gospod minister Zvonko Černač, moje vprašanje je naslednje: Glede na krizo, v kateri
               smo se znašli, ugotavljam, da mora biti eden ključnih akterjev ustvarjanja
               gospodarskega zagona država s svojimi investicijami. Po drugi strani tudi
               ugotavljamo, da Slovenija že vrsto let zamuja pri določenih projektih nacionalnega
               pomena ali nacionalnega interesa. Tukaj mislim predvsem na drugi tir Divača–Koper,
               tretji pomol v Luki Koper in ker prihajam z Obale, kar se tiče investicij vlaganj v
               ceste, tudi hitro cesto Jagodje–Lucija in hitro cesto Šmarje–Dragonja in še bi lahko
               našteval, saj so podobni projekti, načrtovani po vsej državi, zastali ali pa se
               rešujejo prepočasi.</p>
               <p>Spoštovani minister, zanima me:</p>
               <p>Kdaj lahko pričakujemo sprejetje državnih prostorskih načrtov, s pomočjo katerih
               bodo našteti projekti dejansko umeščeni v prostor in kdaj lahko pričakujemo dejanski
               začetek del na teh projektih? Bistvo tega vprašanja je terminski plan, če ga Vlada
               sploh ima.</p>
               <p>Svoje vprašanje bi še dopolnil:</p>
               <p>Ali boste kot minister, odgovoren za področje infrastrukture in prostora, uspeli
               zagotoviti, da tako imenovani deseti koridor ne bo zaobšel Slovenije zaradi zamud pri
               izpeljavi ključnih projektov na področju prometne infrastrukture?</p>
               <p>In spoštovani gospod minister:</p>
               <p>Kje so po vašem mnenju razlogi za prepočasnost umeščanja infrastrukturnih objektov v
               prostor?</p>
               <p>Slovenija predstavlja le delček evropskega prometnega prostora in prometnih tokov in
               če bom čakali, čakali in čakali, nas utegne evropski tok in tisto, kar prinaša razvoj
               naši premajhni državici, v primerjavi z vsemi ostalimi državami v Evropi in v svetu,
               zaobiti.</p>
               <p>Zato vas lepo prosim za odgovor, če se le da konkretno.</p>
            </sp>
            <sp xml:id="SDZ6-Redna-02-2012-04-16.sp151">

               <speaker>PODPREDSEDNICA RENATA BRUNSKOLE:</speaker>

               <p>Gospod minister, izvolite.</p>
            </sp>
            <sp xml:id="SDZ6-Redna-02-2012-04-16.sp152">

               <speaker>ZVONKO ČERNAČ:</speaker>

               <p>Hvala lepa. Hvala lepa tudi za vprašanje.</p>
               <p>Tu delim mnenje z vami, da v preteklosti mogoče nismo bili najbolj optimalni pri
               razporejanju naših strokovnih, finančnih in ostalih resursov pri umeščanju posameznih
               projektov v prostor. Nekje smo bili prehitri, nekje prepočasni. Zdaj se soočamo z
               neko dokaj absurdno situacijo, ko bi naj v tej finančni perspektivi, ki se izteka
               konec leta 2013, na železniški infrastrukturi porabili približno 450 milijonov evrov
               sredstev iz OPER-OPI, vendar imamo premalo operativnih projektov, da bi ta sredstva
               lahko porabili. Soočamo se s težavo, da moramo v relativno kratkem času del teh
               sredstev preusmeriti na druga področja, pa ne na katerakoli, ker jih ne moremo
               enostavno na del cestne infrastrukture, kjer bi bila operativnost izvedbe projektov
               lahko hitra, optimalna, da bomo lahko ta sredstva v tej finančni perspektivi
               izkoristili. S tem dajemo tudi na nek način slab signal za naprej, ker bomo izdatna
               sredstva na razvoju železniške infrastrukture v obdobju 2014–2020 krvavo potrebovali.
               Vendar ne glede na to, projekti, ki tečejo, bodo pospešeni, tisti, ki so operativni,
               za tisti del, kjer ni mogoče teh sredstev izkoristiti, bodo sredstva izkoriščena tudi
               na drugih potrebnih namenih, tako da bodo sredstva v tej perspektivi v celoti
               izčrpana.</p>
               <p>Zelo pomembno je, da imamo pred sabo neko daljšo časovnico razvoja prometne
               infrastrukture, tudi grobo finančno vrednoteno, da po njej nekako ravnamo in jo
               vsakih nekaj let valoriziramo. Da pogledamo, kje smo, in vidimo, kje odstopamo, in
               potem v skladu s tem tudi izpeljemo ustrezne aktivnosti, da ne pridemo ponovno v
               situacijo, kot smo danes. Zaradi tega načrtujemo to časovnico do leta 2020, 2030 in
               2050. K temu nas ne nazadnje zavezuje tudi priprava za naslednjo finančno
               perspektivo, predvsem pa potrebe, ki jih imamo na razvoju posameznih delov prometne
               infrastrukture.</p>
               <p>Glede posameznih projektov, ki ste jih omenjali, drugi tir oziroma nova proga
               Divača–Koper, tretji pomol, hitra cesta Jagodje–Lucija. Tu so državni prostorski
               načrti že sprejeti, nekateri že zelo stari. Recimo, za drugi tir je bil sprejet v
               letu 2005 in je zdaj pred nami novelacija tega DPN, ki pa ne ovira postopkov
               umeščanja v prostor. Za tretji pomol je bil sprejet v letu 2011, za hitro cesto
               Jagodje–Lucija v letu 2008 in ostaja nam še državni prostorski načrt za hitro cesto
               Dragonja–Koper, ki se je tudi začel pripravljati že v letu 2005 in smo zdaj šele pred
               javno razgrnitvijo.</p>
               <p>Relativno dolge časovnice, kot vidite, spoštovani kolega poslanec, ki niso dobre. Po
               moji oceni nek državni prostorski načrt za umeščanje v prostor neke infrastrukturne
               zgodbe državnega pomena bi smel imeti časovnico maksimalno dve leti od trenutka, ko
               se pobuda začne, pa do trenutka, ko je ta postopek umeščen v prostor, in k temu bomo
               stremeli, ne glede na okoljska in vsa ostala vprašanja, ki jih je treba spoštovati,
               upoštevati in reševati vzporedno z umeščanjem posameznega projekta v prostor. To
               pomeni, če naletimo na nekem območju na neka vprašanja in nasprotovanja, ki se tičejo
               okoljskih problemov, kmetijskih zemljišč, kakršnihkoli režimov, ki jih ne moremo
               povoziti, moramo takoj najti drugo alternativno rešitev. Vedno alternativne rešitve
               obstajajo, nesprejemljivo pa je, da se okrog neke rešitve, za katero se oceni, da ne
               bo sprejeta, vrtimo tri, štiri ali celo pet ali več let.</p>
               <p>Ta vaša pobuda je dobrodošla in jo bomo pri svojem nadaljnjem delovanju tudi
               upoštevali. Sam se bom potrudil, da bo ta terminski plan čim prej v Državnem zboru,
               najprej na pristojnem odboru, potem pa tudi na plenarnem zasedanju. V okviru tega bo
               tudi jasno razvidna časovnica glede posameznih projektov na prometnem in energetskem
               področju.</p>
               <p>Glede 10. in 5. koridorja, tu zaenkrat ni bojazni. 10. in 5. tudi z dopolnitvami, ki
               smo jih predlagali, sta tako v jedrnem kot v celovitem vseevropskem omrežju. Jedrno
               naj bi bilo zaključeno do leta 2030, celovito do leta 2050. Od nas samih je odvisno,
               ali bomo te stvari izpolnili ali ne. Ti projekti se bodo ponovno valorizirali nekje
               do leta 2023. In ne samo zaradi tega, ker smo to obvezo dali, predvsem zaradi tega,
               ker mi to potrebujemo, moramo to nalogo izpolniti. Kaj je razlog za prepočasnost? Več
               razlogov je. Na eni strani je razlog v tem, da se ne sprejemajo odločitve takrat, ko
               bi se morale. Na drugi strani pa so tudi postopki, ki mogoče niso najbolj optimalni
               in jih je treba spremeniti.</p>
            </sp>
            <sp xml:id="SDZ6-Redna-02-2012-04-16.sp153">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Dopolnitev odgovora gospod Gašpar Mišič.</p>
            </sp>
            <sp xml:id="SDZ6-Redna-02-2012-04-16.sp154">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, spoštovani minister. Predvsem moram poudariti, da sem vesel glede vašega
               optimizma, da bomo v tej finančni perspektivi uspeli počrpati nam namenjena evropska
               sredstva. Jaz trdno verjamem, da vam bo tudi uspelo in vam držim fige v tej smeri.
               Gre za razvoj naše države.</p>
               <p>Niste mi uspeli odgovoriti na konkretno vprašanje, kaj je po vašem mnenju ključni
               razlog za prepočasnost umeščanja v prostor infrastrukturnih projektov. Konkretno pri
               projektu hitre ceste Jagodje–Lucija, za katero je DPN že sprejet, se je ustavilo pri
               odkupu zemljišč in plačilu odškodnin za zanemarljiv znesek, v primerjavi s
               pomembnostjo tega projekta za razvoj države in tudi Obale, kjer je ključna
               gospodarska panoga turizem in kjer se v turistični sezoni dobesedno projekt ustavi in
               smo odrezani od sveta v primeru kakršnekoli prometne nesreče na Valeti ali pa v
               Strunjanu, s čimer ste verjetno tudi seznanjeni kot podžupan Postojne, saj ste
               verjetno večkrat obiskal našo obalo tudi poleti.</p>
               <p>Rad bi dodal, če mi dovolite, žalostna je ugotovitev, da se tako pomembni
               infrastrukturni projekti umeščajo v prostor že desetletja. Še bolj žalostno je
               spoznanje, da so za to odgovorni državni uradniki, ki nikoli za nič ne odgovarjajo.
               Občutek imam, da so nekateri celo prepričani, da so lastniki delovnega mesta ali
               funkcije, ki jo opravljajo, vsaj po obnašanju sodeč.</p>
               <p>Spoštovani minister, priložnost imate, da to popravite. Predlagam vam, spoštovani
               minister, da vzpostavite notranji nadzor nad delom in učinkovitostjo državnih
               uradnikov, ki so zadolženi za vodenje, pripravo, koordinacijo in realizacijo
               posameznih infrastrukturnih projektov. To je nujno, če hočemo, da nam kaj "rata" v
               tej državi. Hvala lepa.</p>
            </sp>
            <sp xml:id="SDZ6-Redna-02-2012-04-16.sp155">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ6-Redna-02-2012-04-16.sp156">

               <speaker>ZVONKO ČERNAČ:</speaker>

               <p>Hvala lepa.</p>
               <p>Dodatno vprašanje je bilo, kaj je razlog za prepočasnost umeščanja v prostor. V enem
               delu sem jaz na to vprašanje odgovoril.</p>
               <p>V drugem delu pa lahko povem, da glede konkretnega primera hitra cesta
               Jagodje–Lucija drži, kar je bilo rečeno s strani spoštovanega poslanca. Nekje od
               marca 2011 se ti odkupi na tej trasi več ne izvajajo. Razlog, ki ga navaja Dars, je v
               pomanjkanju sredstev. Z novelo zakona o Darsu, ki je bila sprejeta v letu 2010, je
               namreč določeno tako, da je treba sredstva za vse nove projekte na dodatnem
               avtocestnem programu zagotavljati iz državnega proračuna. Že v lanskem letu teh
               sredstev ni bilo. V letošnjem jih bo še manj. Na drugi strani je bilo temu istemu
               Darsu s to novelo zakona leta 2010 podeljeno neodplačno stavbno upravičenje oziroma
               neodplačna stavbna pravica na vsem avtocestnem omrežju, ki leži na državnih
               zemljiščih, kjer avtoceste potekajo. S spremembo zakona, ki smo jo umestili v okvir
               tega interventnega zakona, nameravamo to spremeniti na tak način, da je ta stavbna
               pravica odplačna. Nameravamo zagotoviti, da bodo ta sredstva namenska in da se bodo
               lahko uporabila izključno za odkupe zemljišč za dopolnilni avtocestni program, za
               državne prostorske načrte, za dopolnilni avtocestni program, za projektno
               dokumentacijo in tako naprej. S tem se bo ta blokada, ki smo ji sedaj priča,
               sprostila, na drugi strani pa tudi pospešile aktivnosti, ki so tukaj v tem konkretnem
               primeru dejansko nujne.</p>
               <p>Če bo časovnica glede Markovca uresničena, potem bomo mi drugo leto jeseni imeli ta
               predor odprt, na drugi strani pa zamašek, če se ne bodo dela nemudoma na tej trasi
               Jagodje–Lucija nadaljevala. Tako se zavedamo resnosti teh razmer. Prav bi bilo, da se
               jih zavedajo tudi tisti, ki jim je bilo nekoč pooblastilo, da te postopke pospešijo,
               dano.</p>
               <p>Kar se tiče odgovornosti posameznikov za postopke, ki tečejo, jaz moram reči, da sem
               tudi sam pristaš ideje, da mora za vsak projekt konkretno odgovarjati človek z imenom
               in priimkom. Tisti, ki je zadolžen za konkreten projekt, mora imeti na eni strani
               pooblastila, da projekt suvereno vodi, da opravi vse, kar je treba, da se vse
               aktivnosti v okviru projekta izvajajo, če temu ni tako, da prevzame tudi osebno
               odgovornost za neizvajanje aktivnosti, ki so določene v okviru tega projekta. Tak
               princip smo v enem delu že uvedli na ministrstvu in ga nameravamo razširiti na vse
               projekte, ki trenutno tečejo na celotnem infrastrukturnem omrežju. Osebno mislim, da
               je to edini pravi način in prava pot, da bomo na eni strani izvršili tisto, za kar
               smo se obvezali, in na drugi strani, da bodo tudi ljudje, uradniki, uslužbenci, ki
               obvladajo delo, ki dobro delajo, imeli iz tega naslova na koncu neko zadovoljstvo.
               Verjetno ni zadovoljstvo, da delaš na nekem projektu, potem pa ni rezultatov iz
               njega.</p>
            </sp>
            <sp xml:id="SDZ6-Redna-02-2012-04-16.sp157">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Gašpar Mišič, proceduralno.</p>
            </sp>
            <sp xml:id="SDZ6-Redna-02-2012-04-16.sp158">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, gospod minister.</p>
               <p>Moram priznati, da sem z vašimi odgovori zadovoljen, vendar glede na to, da je to
               vprašanje zelo pomembno tako za opozicijo kot za koalicijo, predlagam, da se v skladu
               z drugim odstavkom 246. člena Poslovnika opravi razprava na to tematiko, na to
               problematiko.</p>
               <p>Sicer ste tudi sami ugotovili, da bo treba pripraviti terminski plan, kar je bilo
               bistvo mojega vprašanja. Če se ne bomo držali in če ne bomo imeli terminskih planov,
               potem ne vem, kam bomo prišli. Mi moramo dejansko odgovoriti slovenski javnosti, da
               bomo naredili in kdaj bomo naredili.</p>
               <p>Se zahvaljujem.</p>
            </sp>
            <sp xml:id="SDZ6-Redna-02-2012-04-16.sp159">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>O predlogu poslanca Gašparja Gašparja Mišiča, da Državni zbor na naslednji seji
               opravi razpravo o odgovoru ministra za infrastrukturo in prostor na njegovo poslansko
               vprašanje, bo Državni zbor odločil v četrtek, 19. aprila 2012, v okviru
               glasovanj.</p>
               <p>Prehajamo k naslednjemu poslanskemu vprašanju.</p>
               <p>Dr. László Göncz bo postavil vprašanje ministru za infrastrukturo in prostor gospod
               Zvonku Černaču.</p>
            </sp>
            <sp xml:id="SDZ6-Redna-02-2012-04-16.sp160">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa, gospa podpredsednica. Spoštovani gospodje ministri, spoštovani minister
               Černač!</p>
               <p>Odpiram problematiko, ki je bila že velikokrat odprta v Državnem zboru, pa velikega
               uspeha, žal, ni bilo. Z vidika dostopnosti do interneta in ostalih storitev, ki so
               povezane s kvalitetno telekomunikacijsko infrastrukturo, imamo v Sloveniji med
               različnimi območji še vedno precej neenakomerno stanje. Na tako imenovani
               deficitarnih predelih, ki jim pravimo tudi bele lise, je življenjski standard zaradi
               tega veliko slabši, kar verjetno danes ni treba posebej razlagati.</p>
               <p>Če se ozremo zgolj na Pomurje, je ponekod, na primer v občinah Lendava in Dobrovnik,
               še bolj pa na Goričkem, in to predvsem na narodnostno mešanem območju, marsikje
               popolnoma onemogočen dostop do širokopasovnih povezav, kar izredno negativno vpliva
               na gospodarsko in demografsko situacijo pokrajine. Ker na območju, kjer so te tako
               imenovane bele lise, tako v Pomurju kot tudi drugje po Sloveniji, obstaja velik
               interes vseh končnih uporabnikov za dostop do širokopasovnega omrežja elektronskih
               komunikacij in ker je bilo žal v preteklih mandatih na tem področju precej manj
               narejenega od pričakovanega, me zanima:</p>
               <p>Kaj bo Vlada oziroma vaše ministrstvo glede na sicer otežene gospodarske in finančne
               okoliščine storilo v prid pospešitve izgradnje telekomunikacijske infrastrukture ter
               za nadgradnjo ali razširitev omrežja?</p>
               <p>Sprašujem vas tudi:</p>
               <p>Kaj v sorazmerno kratkem času se lahko narediti v prid izboljšave stanja na tem, po
               mojem mnenju, nedvomno prioritetnem področju?</p>
               <p>Za odgovor se vam zahvaljujem.</p>
            </sp>
            <sp xml:id="SDZ6-Redna-02-2012-04-16.sp161">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-02-2012-04-16.sp162">

               <speaker>ZVONKO ČERNAČ:</speaker>

               <p>Hvala lepa spoštovanemu poslancu tudi za to vprašanje.</p>
               <p>Torej, gotovo se je mogoče strinjati s trditvijo, da je dostop do svetovnega spleta
               danes ena od osnovnejših dobrin in predpogojev za življenje in delovanje v tem
               stoletju.</p>
               <p>Vlada Republike Slovenije se je že v preteklosti zavedala situacije in problematike
               dostopa do širokopasovnih priključkov, predvsem na ruralnih območjih v Sloveniji. Iz
               tega razloga sta bila z namenom sofinanciranja upravičenih stroškov gradnje odprtih
               širokopasovnih omrežij elektronskih komunikacij v lokalnih skupnostih na območjih,
               kjer širokopasovni priključki niso omogočeni in kjer ni tržnega interesa za gradnjo
               omrežja, v letih 2007 in 2010 objavljena dva javna razpisa Evropskega sklada za
               regionalni razvoj v višini 82 milijonov 300 tisoč evrov. 12 operacij iz tega naslova
               je že zaključenih, preostalih pet pa je v izvajanju.</p>
               <p>V letu 2012, torej v letošnjem letu, bo za gradnjo odprtega širokopasovnega omrežja
               namenjenih 11 milijonov 600 tisoč evrov. Celoten projekt zajema območje 43 občin,
               skupno pa bo pokritih približno 30 tisoč gospodinjstev na tako imenovanih belih
               listah.</p>
               <p>Glede Pomurja je treba povedati, da je bil v preteklosti tudi na tem področju
               narejen nek napor, recimo v občini Dobrovnik je že od leta 2004 dalje izveden pilotni
               projekt e-vas. Izvedlo ga je takratno ministrstvo za elektronske komunikacije. Poleg
               tega je bilo izključno za pomursko regijo tudi s strani ministrstva za kmetijstvo in
               za okolje oziroma Agencije Republike Slovenije za kmetijske trge in razvoj podeželja
               razdeljenih 4 milijone 200 tisoč evrov sredstev Evropskega kmetijskega sklada za
               razvoj podeželja za naložbe v širokopasovno omrežje elektronskih komunikacij na
               podeželju. Za ta namen so sredstva pridobile občina Gornja Radgona, Radenci, Odranci
               in Črenšovci.</p>
               <p>Dodatno k navedenemu je treba omeniti še projekt, ki je bil na področju Pomurja
               posebej odmeven in tudi dobro sprejet, in sicer projekt postavitve javnih e-točk z
               brezžičnim dostopom, ki je potekal v obdobju 2006 do 2009. Spoštovani poslanec je s
               tem gotovo seznanjen, ker je glede tega v preteklosti – mislim, da v decembru 2009 –
               že izpostavil v poslanskem vprašanju to problematiko. Na podlagi tega projekta je
               bilo vzpostavljenih 43 javnih e-točk v skupni višini projekta 491 tisoč 800 evrov.
               Vse tako vzpostavljene javno dostopne točke omogočajo povezovanje s svetovni spletom
               preko brezžičnih komunikacij in preko uporabniških mest na fiksnih lokacijah, kar je
               bilo v vmesnem obdobju, ko se še ni začelo črpanje sredstev Evropskega sklada za
               regionalni razvoj, izjemno pozitivno za končne uporabnike.</p>
               <p>Treba pa je seveda povedati, da je bil na podlagi do zdaj prispelih vlog, predvsem
               na ta zadnji razpis iz leta 2010, izkazan večji interes za gradnjo širokopasovnih
               omrežij, kot je bilo na voljo sredstev. Izpadla so posamezna cela območja iz tega
               razpisa, tako da smo na Ministrstvu za infrastrukturo in prostor v luči tistega, kar
               sem govoril prej, v luči prerazporejanja sredstev predlagali tudi ustrezne
               prerazporeditve. Problem, ki ga imamo na tem področju, je seveda ta, da ne moremo iz
               OPER-OPI prerazporejati na ta sklad. Neposredno to ne gre. Potrebne so spremembe, ki
               terjajo določen čas.</p>
               <p>Ne glede na vse ocenjujem, da bomo na tem področju uspeli. Manjka nam približno 70
               milijonov evrov evropskih sredstev, da bi lahko projekte, ki so že, tako imenovani
               projekti "ready to go" izpeljali, ker so pripravljeni, ker imajo vse potrebne pogoje
               in se lahko začnejo izvajati jutri, da bomo dosegli z ustreznimi prerazporeditvami
               možnost, da uresničimo tisto, za kar smo se ne nazadnje tudi v okviru koalicijske
               zaveze obvezali in to postavili kot eno izmed prioritet v obdobju 2012 do 2015; to je
               dostopnost do odprtega širokopasovnega omrežja na območju naše celotne države.</p>
            </sp>
            <sp xml:id="SDZ6-Redna-02-2012-04-16.sp163">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Dopolnitev odgovora? (Da.)</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp164">

               <speaker>DR. LASZLO GÖNCZ (PS NS):</speaker>

               <p>Hvala lepa, gospod minister, za korekten odgovor.</p>
               <p>Dodal bi zgolj to, da je kljub temu pa v prejšnjem mandatu, saj ne gre očitek na
               vas, propadla zelo pomembna zadeva, ko se je povezalo kar veliko občin v okviru
               občine Moravske Toplice oziroma ob občini Moravske Toplice in bi s tistim bilo res v
               Pomurju narejen velik korak naprej. Žal je tukaj prišlo do nekih sistemskih težav,
               vsaj tako je bilo takrat odgovorjeno.</p>
               <p>V zvezi z vašim odgovorom – govorite o spremembah:</p>
               <p>Ali menite, da so potrebne tudi zakonske spremembe za izboljšavo sistema oziroma
               modela?</p>
               <p>Če so potrebne,ali to pomeni prioriteto v okviru vašega ministrstva oziroma Vlade na
               tem področju?</p>
            </sp>
            <sp xml:id="SDZ6-Redna-02-2012-04-16.sp165">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-02-2012-04-16.sp166">

               <speaker>ZVONKO ČERNAČ:</speaker>

               <p>Hvala tudi za to dodatno vprašanje.</p>
               <p>Mislim, da zakonske spremembe ne bodo potrebne, treba pa bo spremeniti pravice
               porabe med posameznimi programi. Ta projekt, ki ga omenjate, je eden izmed tistih, o
               katerih sem govoril, da so bili prijavljeni v okviru razpisa za leto 2010 – celo
               Posočje je izpadlo iz tega razpisa in še številna druga območja, en del Koroške in
               tako naprej.</p>
               <p>Gre za velik potencial pripravljenih projektov, ki so tudi pomembni, tudi v okviru
               prioritet, ki se jih zavedamo tako na Ministrstvu za infrastrukturo in prostor kot na
               ravni Vlade.</p>
               <p>Zaradi tega še enkrat ponovnim: aktivnosti, ki jih izvajamo v teh dneh, dobesedno v
               teh dneh, gredo v to smer, da tam, kjer realno ugotavljamo, da ne bo mogoče
               pokoristiti vseh razpoložljivih sredstev, ta sredstva po najboljši moči – tam, kjer
               je to le mogoče – prerazporedimo na projekte, ki so pripravljeni in jih je mogoče v
               tej finančni perspektivi izvesti. Eden izmed najbolj pripravljenih projektov, ki
               izpolnjujejo vse pogoje, je prav gotovo gradnja širokopasovnih omrežij na območjih
               tako imenovanih belih lis, kjer že obstaja ne samo dokumentacija, pač pa celotna
               pripravljena shema za izvedbo.</p>
               <p>Naredili bom seveda vse, da bi do te ustrezne prerazporeditve in možnosti za
               izvajanje teh projektov tudi prišlo.</p>
            </sp>
            <sp xml:id="SDZ6-Redna-02-2012-04-16.sp167">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Lejla Hercegovac bo postavila poslansko vprašanje ministru za zdravje gospodu
               Tomažu Gantarju.</p>
            </sp>
            <sp xml:id="SDZ6-Redna-02-2012-04-16.sp168">

               <speaker>MAG. LEJLA HERCEGOVAC (PS PS):</speaker>

               <p>Hvala lepa, gospa podpredsednica. Lepo pozdravljeni ministri, kolegice in kolegi!</p>
               <p>Vprašanje za kolega ministra za zdravje je:</p>
               <p>Ali bodo otroke še naprej pregledovali pediatri v Sloveniji oziroma kako boste
               rešili težavo primanjkljaja pediatrov v nezadostni mreži na primarnem nivoju?</p>
               <p>Gospod minister, vprašanje je resno, ker bodo napovedani varčevalni ukrepi Vlade
               zelo prizadeli otroke in družine. Zdravje žensk vpliva na zdravje otrok ter
               posledično na zdravje družbe.</p>
               <p>Organizacija zdravstvenega sistema v državi je stvar politike, ki pa vedno ne
               posluša argumentov stroke. Na primarnem nivoju v Sloveniji trenutno dela 230
               pediatrov, potrebno bi jih bilo 320. Torej je primanjkljaj 90 pediatrov, v naslednjih
               treh do petih let pričakujemo primanjkljaj med 150 do 180 pediatrov. Zadeva je še
               slabša, 72 % pediatrov je starejših od petdeset let ali drugače povedano, 28 % je
               mlajših od petdeset. Programi za specializacijo pediatrov so zmanjšani, mi vemo, pa
               tudi Inštitut za varovanje zdravja opozarja na potencialne negativne zdravstvene
               učinke varčevalnih ukrepov, posebej pri otrocih in mladini. Težave z mladino se
               poslabšujejo. Številni kolegi so izpostavljeni hudim obremenitvam in pravijo, da ne
               morejo več.</p>
               <p>Prosim odgovor, hvala.</p>
            </sp>
            <sp xml:id="SDZ6-Redna-02-2012-04-16.sp169">

               <speaker>PODPREDSEDNICA RENATA BRUNSKOLE:</speaker>

               <p>Gospod minister.</p>
            </sp>
            <sp xml:id="SDZ6-Redna-02-2012-04-16.sp170">

               <speaker>TOMAŽ GANTAR:</speaker>

               <p>Hvala tudi za to vprašanje.</p>
               <p>Verjamem, da ne pričakujete od mene, da bi komentiral, kako bodo naši ukrepi v
               celoti vplivali na obolevanje otrok, ker mislim, da je tukaj ocena bistveno pretirana
               in da tudi ukrepi niso naravnani v to smer. Bolj se bom usmerili na vprašanje števila
               pediatrov.</p>
               <p>Vemo, da delajo pediatri na primarnem, sekundarnem in terciarnem nivoju in da je
               primarni nivo tisti, ki zagotavlja neko široko dostopnost za te otroke in
               mladostnike; se pravi geografsko dostopnost brez nekih predhodnih ovir v smislu
               napotitev napotnic, takšnih in drugačnih. Če želimo vedeti, na kateri točki smo danes
               v zvezi s temi pediatri na primarnem nivoju, vam moram nekaj podatkov povedati;
               govorim o podatkih iz junija 2011.</p>
               <p>Če štejem pediatre na primarnem nivoju, se pravi tiste, ki imajo opredeljeno
               glavarino teh otrok, jih je 216 in v povprečju je glavarina tisoč 167 na
               pediatra.</p>
               <p>Kaj to pomeni? Sprejeta je bila Resolucija o nacionalnem planu zdravstvenega varstva
               2008–2013 in ta resolucija predpisuje glavarino. Številke v tej resoluciji so takšne,
               da je primerna glavarina po tej resoluciji, če gledam otroke od 0 in do 19. leta
               starosti, tisoč 400. Če gledamo samo mlajše, je nižja, če gledamo populacijo od 6.
               leta do 19. leta je, mislim da, tisoč 700.</p>
               <p>Če se vrnem nazaj k številkam, je glede na zastopanost pediatrov po geografskih
               legijah na primarnem nivoju tako, da po večjih obremenitvah izstopata samo Gorica in
               Ravne, kjer so te številke tisoč 690 in tisoč 509 v primerjavi s predvideno glavarino
               tisoč 400. Se pravi, to sta edini dve regiji, mejna regija seveda je tudi Obala,
               Koper, kjer je tisoč 400 in nekaj čez, tisoč 430, ampak je še blizu temu kriteriju.
               Ti podatki se mi ne zdijo do te mere zaskrbljujoči, razen v teh dveh regijah.</p>
               <p>Na drugi strani imamo v tem trenutku na specializaciji v kroženju 128 specializantov
               s področja pediatrije in letos je bilo razpisanih 39 novih mest. Tu sicer nimam
               podatka, koliko jih je namenjenih sekundarnemu nivoju in koliko primarnemu, ampak
               dejstvo je, da se število kar krepko povečuje.</p>
               <p>Mogoče je potreben še en podatek, če govorim tudi o sekundarnem nivoju. V zadnjih 30
               letih se je število hospitalizacij praktično prepolovilo, s tem da imamo še vedno v
               Sloveniji eno višjih stopenj hospitalizacije teh otrok v primerjavi s članicami
               Evropske skupnosti.</p>
               <p>Torej, če gledam kot celoto, lahko odgovorim in si upam odgovoriti, da bodo otroke
               še naprej zdravili pediatri.</p>
               <p>Da pa je smiselno pri razpisih za specializacijo iz pediatrije dejansko usmeriti
               nekaj več razpisov na tista področja, kjer glede na te podatke, ki sem jih navedel,
               tudi pediatrov specialistov primanjkuje. Toliko.</p>
            </sp>
            <sp xml:id="SDZ6-Redna-02-2012-04-16.sp171">

               <speaker>PODPREDSEDNICA RENATA BRUNSKOLE:</speaker>

               <p>Izvolite, mag. Hercegovac, dopolnitev.</p>
            </sp>
            <sp xml:id="SDZ6-Redna-02-2012-04-16.sp172">

               <speaker>MAG. LEJLA HERCEGOVAC (PS PS):</speaker>

               <p>Kolege pediatre skrbi, zakaj tako slabo planiranje. Moram vas popraviti, da je
               specializantov 54, od tega jih je samo 24 za primarni nivo. Vi imate, gospod
               minister, številke, ampak te številke so na papirju, v praksi je nekaj drugega.</p>
               <p>Pediater ne sme na svojem področju odkloniti nobenega otroka in mora vzeti vse,
               glavarine pa so napisane na regijo in ne na število prebivalcev, tako da ti podatki
               prav ne držijo.</p>
               <p>Verjamem, da vi tudi primarnega dela ne poznate dovolj, ker glede na to, da sem pri
               koncu svojega delovnega veka šla v politiko, vi pa v srednjem delu, se tukaj zelo
               razlikujeva.</p>
               <p>Lepo prosim, da se primarna mreža ali mreža primarnega nivoja, kjer tudi družinskih
               zdravnikov zelo primanjkuje, v kratkem času uredi, ker so resni problemi.</p>
               <p>Pričakujemo večjo obolevnost glede na krizo in finančne težave. Hvala lepa.</p>
            </sp>
            <sp xml:id="SDZ6-Redna-02-2012-04-16.sp173">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-02-2012-04-16.sp174">

               <speaker>TOMAŽ GANTAR:</speaker>

               <p> Torej, med nama je verjetno res kar nekaj razlik, ampak nič hudega, mislim, da je
               tako prav.</p>
               <p>Verjamem, da imam prave podatke, tudi glede števila specializantov na področju
               pediatrije. Kot sem omenil, jih nimam po številu glede na sekundarni in primarni
               nivo.</p>
               <p>Problem, ki se dogaja, ne samo pri pediatrih, ampak tudi pri ostalih zdravnikih na
               primarnem nivoju, je, da so nekateri dobri in so zelo obremenjeni, nekateri pa težko
               dosegajo glavarine. Res pa mi tukaj govorimo o povprečnih številkah, ker enostavno
               verjetno ne bi nikamor prišli, če bi poimensko po pediatru šli, kdo je bolj in kdo je
               manj obremenjen.</p>
               <p>Dejstvo je, da glede na te podatke, ki sem jih navedel, še enkrat, sta samo dve
               področji v Sloveniji, ki sta dejansko s številom pediatrov, če lahko rečem,
               podhranjeni – in Obala je na meji. To so podatki, ki so objavljeni, uradni in
               veljajo, ne glede na interpretacijo, ki si jo lahko nekdo privošči.</p>
               <p>Verjamem, še enkrat, da bomo z ustreznim razpisovanjem specializacij tudi lahko
               našli načni, da bomo tudi ta področja ustrezno pokrili.</p>
            </sp>
            <sp xml:id="SDZ6-Redna-02-2012-04-16.sp175">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslansko vprašanje bo postavila gospa Mateja Pučnik ministru za notranje zadeve dr.
               Vinku Gorenaku.</p>
            </sp>
            <sp xml:id="SDZ6-Redna-02-2012-04-16.sp176">

               <speaker>MATEJA PUČNIK (PS SDS):</speaker>

               <p>Hvala lepa za besedo, spoštovana podpredsednica Državnega zbora. Spoštovane poslanke,
               poslanci, predstavniki Vlade, spoštovani minister, dr. Vinko Gorenak!</p>
               <p>Precej prahu je bilo dvignjenega v času reorganizacije Vlade, še posebej pri
               združevanju ministrstev in še posebej znotraj vašega notranjega ministrstva. Do danes
               so se zadeve uredile in kolikor sem seznanjena, ste že reorganizirali vaše
               ministrstvo na samem vrhu. Združili ste direktorata za upravne notranje zadeve in
               migracije, na novo ste ustanovili Direktorat za tožilstvo in prepričana sem, da na
               vseh teh področjih delujete že s polno paro. Seveda pa se v nadaljevanju pričakuje
               tudi reorganizacija Generalne policijske uprave, policijskih uprav oz. policijskih
               postaj, kot ste tudi že sami napovedali.</p>
               <p>Če prav razumem, je temeljni problem ravno v premajhnemu številu delovnih mest
               policistov na lokalni ravni in po drugi strani preveliko število zaposlenih v
               vodstvih policijskih uprav, sploh pa na nivoju Generalne policijske uprave. Problem
               vidim tudi v tem, da ima policija veliko število fakultetno izobraženih ljudi, ki so
               pa zaposleni na nižje vrednotenih delovnih mestih.</p>
               <p>Ker smo z vseh strani deležni ogromno informacij, predvsem tudi dezinformacij,
               zaradi katerih so mnogi precej zaskrbljeni, vas gospod minister sprašujem:</p>
               <p>Kako ste boste lotili te reorganizacije policijskih uprav oziroma policijskih
               postaj? Kaj bo s tistimi zaposlenimi, ki jim grozi ukinitev delovnega mesta oziroma
               ali bodo ljudje izgubili delovno mesto oziroma službo oziroma zanima me, kakšne
               učinke reorganizacije vi osebno pričakujete?</p>
               <p>Hvala lepa.</p>
            </sp>
            <sp xml:id="SDZ6-Redna-02-2012-04-16.sp177">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-02-2012-04-16.sp178">

               <speaker>DR. VINKO GORENAK:</speaker>

               <p>Hvala lepa za vprašanje.</p>
               <p>To materijo ločim nekako na dva dela. Prva je bila tista nujna reorganizacija, ki je
               bila posledica Zakona o vladi, govorili ste o združevanju direktoratov itd., druga je
               pa tista reorganizacija, ki sedaj poteka po sklepu Vlade o reorganizaciji.</p>
               <p>Moram reči, ko sem sam prišel v kabinet, da me je že prvi dan v kabinetu nekako
               presenetilo, da v tem kabinetu dela kar 16 ljudi z najvišjimi nazivi, med drugim tudi
               taki, veste, ki so stari 28 let in imajo naziv sekretarja. Od kod pa?! Vemo, da se ta
               naziv običajno dobi nekako pri 40. letih ali pa še kasneje. Kabinet je bil popolnoma
               reorganiziran, ostali sta dve osebi, nekaj jih je ušlo pred mojim prihodom, nekaj
               kasneje, danes delujemo v kabinetu s sedmimi oziroma osmimi ljudmi, tudi s tistimi
               najnižjimi plačami 800 evrov.</p>
               <p>Kar se tiče ostale reorganizacije, je za mene najpomembnejša reorganizacija, ki se
               tiče policije. Kljub temu pa je bila do 1. aprila zelo pomembno vprašanje tudi
               ustanovitev Direktorata za tožilstvo. Kljub temu da je bilo nekaj težav, moram
               povedati, da nam je uspelo ta direktorat postaviti. V direktoratu je formalno
               sistemiziranih 12 delovnih mest, dela pa tam 8 javnih uslužbencev z vršilcem
               dolžnosti direktorja.</p>
               <p>Kljub temu da se je v javnosti pojavljala cela vrsta vprašanj, kako bo policija
               nadrejena tožilstvu itd., mi je v veselje, da vam lahko povem, da v tem direktoratu
               delajo izključno in samo tisti ljudje, ki so delali prej na Ministrstvu za pravosodje
               in so se večinsko ukvarjali z vprašanjem tožilstva. Torej je ta vzpostavitev šla
               povsem normalno, brez zapletov in brez nepotrebnega tudi političnega nakladanja v
               medijih.</p>
               <p>Kar se tiče reorganizacije policije, je to za mene eden pomembnejših projektov.
               Slovenska policija šteje danes nekaj manj kot 9 tisoč zaposlenih in njen temeljni
               problem je že desetletje in več ta, da na lokalnem nivoju policistov primanjkuje. Mi
               imamo policijske postaje, ki so zasedene 60-, 65-, 70-odstotno, imamo pa seveda vrh,
               kot bi jaz to imenoval – ta vrh so neoperativne službe na policijskih upravah in na
               Generalni policijski upravi. Sem ne štejem kriminalistične policije ali Nacionalnega
               preiskovalnega urada, torej ti deli pa imajo bistveno preveliko število ljudi. Zato
               peljemo reorganizacijo v tej smeri, da bomo po predvidevanjih – prosim pa, da me ne
               držite za kakšno številko kasneje, lahko da bo kaj več, lahko da bo kaj manj –
               približno 150 delovnih mest ukinili. To so delovna mesta, ki jih danes zasedajo javni
               uslužbenci, in ta delovna mesta bomo sistemizirali na operativnih službah – to pomeni
               predvsem v kriminalistični policiji, to pomeni tudi na policijskih postajah, to
               pomeni v kriminalističnih službah policijskih uprav – in vsem tem javnim uslužbencem
               ponudili možnost, da odidejo na takšna delovna mesta.</p>
               <p>Namreč, to bo pomenilo krepitev tiste policijske operative, za katero smo se
               zavezali tudi v koalicijski pogodbi. Računam, da bi ti procesi lahko bili končani
               nekako do konca meseca junija, tako da bi takrat že lahko ugotovili, koliko smo
               pojačali, če temu tako rečem, operativni del.</p>
               <p>Hkrati je treba jasno povedati, da je znotraj teh javnih uslužbencev relativno zelo
               veliko število tistih, ki imajo pogoje za upokojitev. Tako kot v vseh drugih
               ministrstvih, mislim, da to ministrstvo in policija nista nobeni izjemi. Če prideš do
               nekega relativno visokega in dobro plačanega delovnega mesta, pa se ti ni treba kaj
               veliko naprezati za lepo plačo, je verjetno to boljše kot pa imeti pokojnino. Te
               ljudje sicer razumem, ampak pričakujem pa, da bodo ti procesi prinesli tudi to,
               poudarjam, tudi to, da jih bo en pomemben del, zlasti tudi kot posledica
               intervencijskega zakona, se odločil za upokojitev. To pa nam bo omogočilo v letu 2013
               novo zaposlovanje policistov, ki ga tudi zelo jasno napovedujem že nekaj časa.</p>
               <p>Upam, da mi boste dali možnost še treh minut, ker mi je čas potekel.</p>
            </sp>
            <sp xml:id="SDZ6-Redna-02-2012-04-16.sp179">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Dopolnitev odgovora.</p>
            </sp>
            <sp xml:id="SDZ6-Redna-02-2012-04-16.sp180">

               <speaker>MATEJA PUČNIK (PS SDS):</speaker>

               <p>Hvala lepa za besedo še enkrat.</p>
               <p>Gospa podpredsednica, s temi pojasnili in odgovori gospoda ministra sem več kot
               zadovoljna. Upam, da so slišali tudi tisti, ki so zaradi vseh teh zadev najbolj
               zaskrbljeni. Lahko boste še do konca pojasnili, ker bi želela, da mi odgovorite tudi
               še na dodatno oziroma dopolnilno vprašanje.</p>
               <p>Namreč, v zvezi s to reorganizacijo, ki jo napovedujete, je nekako tesno povezana
               tudi odprava administrativnih ovir pri delu policistov. Če imam prave podatke,
               policist kar 60 % svojega delovnega časa preživi za mizo ob izpolnjevanju neštetih
               obrazcev.</p>
               <p>Zatorej bi želela tudi odgovor na to:</p>
               <p>Kdaj boste začeli z odpravo administrativnih ovir oziroma na kakšen način boste
               policiste razbremenili administrativnega dela, da bodo lahko bolj aktivni tam, kjer
               jih dejansko potrebujemo?</p>
               <p>Za odgovor se vam že v naprej lepo zahvaljujem in vam želim še uspešno delo naprej.
               Hvala.</p>
            </sp>
            <sp xml:id="SDZ6-Redna-02-2012-04-16.sp181">

               <speaker>PODPREDSEDNICA RENATA BRUNSKOLE:</speaker>

               <p>Gospod minister.</p>
            </sp>
            <sp xml:id="SDZ6-Redna-02-2012-04-16.sp182">

               <speaker>DR. VINKO GORENAK:</speaker>

               <p>Hvala lepa.</p>
               <p>Naj končam tisti del, pa potem grem na administrativne ovire. Ker število
               uslužbencev v policiji na najnižjih nivojih že tretje leto močno pada, poudarjam,
               močno pada, bomo s temi prerazporeditvami in upokojitvami zagotovili tudi nekako
               nevtralno stanje na področju sredstev, zato da bi v naslednjem letu lahko pričeli
               zaposlovati policiste na elementarnem nivoju.</p>
               <p>Nisem vam še odgovoril glede fakultetno izobraženih ljudi. Spoštovani poslanci,
               treba se je zavedati, da ima slovenska policija bistveno bolj izobražene ljudi, kot
               pa jih mi plačujemo. V Ljubljani nam v tem trenutku hodi 300, 400 policistov, ki so
               plačani za srednjo šolo in imajo fakultete, tudi magisterije. Računam s tem, da bomo
               šli v proces, da bi do leta 2015, 2016 policijski poklic pripeljali na višješolsko
               izobrazbo kot elementarni poklic.</p>
               <p>Administrativne ovire, za kar me tudi sprašujete, to je pa fenomen. Mislim, da je to
               fenomen cele državne uprave, ko uradniki že desetletje in več na teh najvišjih
               nivojih preprosto producirajo predpise, producirajo neke podzakonske akte, tudi
               zakone, ki se včasih sprejemajo v Državnem zboru, zlasti pa gre za podzakonske akte,
               s pomočjo katerih podrejenim nivojem naročajo zbiranje takšnih in drugačnih podatkov,
               zato da oni sami opravičujejo svoj lastni obstoj. Poudaril sem, da za tatvino
               paštete, s čimer sem hotel zelo nazorno ponazoriti, kaj se dogaja, policisti opravijo
               vsa enaka administrativna opravila kot za umor. To je neumnost; popolna neumnost, da
               za plačilni nalog porabijo 20 minut in tako dalje. Na tem področju bomo šli v
               pomembne spremembe Zakona o kazenskem postopku, Kazenskega zakonika in še nekaterih
               drugih predpisov. Spremembe uvajamo tudi na področju zavarovalnic, ker državna
               policija opravlja naloge za nek ekonomski subjekt, ki se imenuje zavarovalnica. Tam
               talajo dobičke, mi pa za njih delamo. To bo postalo plačljivo in nič drugače – vsaj
               upam, da boste ta zakon tudi potrdili v taki obliki.</p>
               <p>Kar se tiče Kazenskega zanika in Zakona o kazenskem postopku, pa gredo napovedane
               spremembe v smeri, da bi do določenega zneska kazniva dejanja bila, recimo, na
               pregon, na zasebno tožbo ali kaj takšnega in da ne bi angažirali policije z njenim
               polnim aparatom za odrgnino dveh centimetrov na avtomobilu ali pa za tatvino v
               vrednosti 30, 40 centov. To bo pomembno razbremenilo policiste. Ti bodo lahko
               posvečali več pozornosti tistemu, za kar so v osnovi najbolj plačani, to pa je težji
               kriminaliteti. Hvala lepa.</p>
            </sp>
            <sp xml:id="SDZ6-Redna-02-2012-04-16.sp183">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Damjana Petavar Dobovšek bo postavila poslansko vprašanje ministru za finance
               dr. Janezu Šušteršiču.</p>
            </sp>
            <sp xml:id="SDZ6-Redna-02-2012-04-16.sp184">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Lepo pozdravljeni! Hvala za besedo. Spoštovana podpredsednica Državnega zbora,
               spoštovani ministri, spoštovane poslanke in poslanci!</p>
               <p>Za vas, spoštovani minister za finance gospod Šušteršič, imam vprašanje z davčnega
               področja.</p>
               <p>Predlog zakona o spremembi Zakona o davku od dohodka pravnih oseb predlaga spremembe
               treh uveljavljenih rešitev. Predvsem me zanimata dve.</p>
               <p>Glede davčne stopnje se predlaga postopno znižanje davčne stopnje z 20 na 15 % po
               letu 2015. Kot drugi izmed treh se predlaga povečanje splošne davčne olajšave v
               raziskave in razvoj s 40 % na 100 % zneska, ki predstavlja vlaganje v raziskave in
               razvoj. Zaradi tega se tudi ukinja dodatna regijska olajšava za vlaganja v raziskave
               in razvoj na manj razvitih območjih države, ki so se doslej obravnavala kot državna
               pomoč.</p>
               <p>Sprašujem vas:</p>
               <p>Kakšne učinke in posledice predvsem na gospodarsko rast, investicije domačih in
               tujih vlagateljev, na zaposlenost in prihodke državnega proračuna bo prineslo
               predlagano znižanje davčnih stopenj na davek od dohodka pravnih oseb in zvišanje
               olajšav za investicije ter v raziskave in razvoj?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-02-2012-04-16.sp185">

               <speaker>PODPREDSEDNICA ROMANA TOMC:</speaker>

               <p>Gospod minister, izvolite.</p>
            </sp>
            <sp xml:id="SDZ6-Redna-02-2012-04-16.sp186">

               <speaker>DR. JANEZ ŠUŠTERŠIČ:</speaker>

               <p>Vam pa hvala za vprašanje.</p>
               <p>Pričakujemo, to je del tega, tako mu pravimo, stimulativnega davčnega paketa, ki ga
               predlagamo v bistvu že za to sejo, da ga sprejmemo, še preden se posvetimo rebalansu,
               ker smo skušali ciljati določene ukrepe, ki bi lahko pomagali spodbuditi
               gospodarstvo. Kot veste, v proračunu ni denarja za dodatne investicije, po mojem
               mnenju pa to tudi ni najbolj učinkovit način spodbujanja gospodarstva. Ocene
               temeljijo na preteklih podatkih. Kaj to pomeni tako v finančnem izpadu kot glede na
               učinke? Kar je morda pomembneje, odziv gospodarstva na te predloge je bil zelo
               pozitiven. Investicijska olajšava je bila nekaj, kar so tudi s strani gospodarstva
               pričakovali od Vlade, da bo naredila, zlasti v času, ko investicij praktično ni
               oziroma iz leta v leto padajo, sploh če govorimo o tistih v zasebnem sektorju.</p>
               <p>Tukaj je kombinacija ukrepov. Tudi zniževanje same stopnje davka na dohodek pravnih
               oseb oziroma obremenitve gospodarske dejavnosti je pomembno zaradi tega, ker s tem
               dajemo nek signal, tudi morda investitorjem v Sloveniji, da se tukaj okolje
               spreminja. To je tudi nekaj, kar je mogoče hitro narediti, odpravljanje
               administrativnih ovir, postopkov, spreminjanje zakonodaje, vendar traja nekaj dlje
               časa.</p>
               <p>Različni modeli nam omogočajo ocenjevati učinke. Mi smo uporabili dva ekonomska
               modela, kjer smo simulirali mogoče učinke; se pravi višje investicijske olajšave,
               zaradi tega višje investicije in potem tudi razbremenitve pri davku od dohodka
               pravnih oseb. Model Quest, ki ga je ocenjeval Urad za makroekonomske analize in
               razvoj in je posebej pripravljen s podatki za Slovenijo – približno takšna
               kombinacija ukrepov bi pomenila ne sicer takoj, ne jutri, ne pojutrišnjem, ampak
               recimo v naslednjem letu in potem v naslednjih letih, da bi se zaposlenost povišala
               približno za pol odstotka in da bi se približno za cel odstotek povečal tudi bruto
               domači proizvod. To se pravi, pozitivni učinek na dve ključni gospodarski
               spremenljivki. Sami smo pa tudi ocenili učinke z modelom splošnega ravnovesja in smo
               tudi prišli do zelo podobnih rezultatov, predvsem pa do zelo izrazitega pozitivnega
               vpliva na investicijsko dejavnost.</p>
               <p>Še to bi morda povedal, ko smo ocenjevali učinke na proračun, smo upoštevali zgolj
               neposreden izpad, kot ga je bilo mogoče oceniti glede na rezultate v preteklem letu
               ali pa v letu 2010. Pri teh stopnjah, ki jih znižujemo, oziroma pri olajšavah, ki jih
               povišujemo, nismo upoštevali nobenih pozitivnih učinkov v drugem koraku, potem ko se
               zaradi teh olajšav povečana investicijska dejavnost, zaposlenost in tako naprej. Če
               bi to upoštevali, pa nismo želeli, ker smo želeli konservativno planirati proračun,
               bi verjetno že v prihodnjem letu lahko govorili, da praktično vse to, kar zdaj s temi
               olajšavami dajemo gospodarstvu, se bo preko tega povrnilo. Hvala lepa.</p>
            </sp>
            <sp xml:id="SDZ6-Redna-02-2012-04-16.sp187">

               <speaker>PODPREDSEDNICA ROMANA TOMC:</speaker>

               <p>Hvala.</p>
            </sp>
            <sp xml:id="SDZ6-Redna-02-2012-04-16.sp188">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala za odgovor!</p>
            </sp>
            <sp xml:id="SDZ6-Redna-02-2012-04-16.sp189">

               <speaker>PODPREDSEDNICA ROMANA TOMC:</speaker>

               <p>Nimate dodatnih želja po obrazložitvi? Hvala lepa.</p>
               <p>Naslednje vprašanje bo zastavil mag. Štefan Tisel, in sicer ministru za zdravje
               gospodu Tomažu Gantarju.</p>
            </sp>
            <sp xml:id="SDZ6-Redna-02-2012-04-16.sp190">

               <speaker>MAG. ŠTEFAN TISEL (PS SDS):</speaker>

               <p>Vsem lep pozdrav, spoštovana gospa podpredsednica Državnega zbora, spoštovani
               ministri, poslanke in poslanci!</p>
               <p>Spoštovani gospod minister Tomaž Gantar, naložili ste si težko nalogo zdravstvenega
               ministrstva, kajti to je ministrstvo tako za tiste, ki so potrebni zdravljenja, kot
               za tiste, ki izvajajo, se pravi vseh državljank in državljanov Republike Slovenije.
               Vemo, da ena od osnovnih pravic državljank in državljanov je pravica do zdravstvenega
               varstva.</p>
               <p>Vemo, da zdravstvo na mnogih področjih, segmentih dobro teče, so pa določeni
               problemi, ki so sistemski, seveda v financiranju, tako da zavarovalnica pobere
               premalo sredstev za zdravstveno zavarovanje, pa tudi posamezni strokovni problemi, ki
               se pojavljajo na različnih področjih. Zlasti so ranljiva skupina otroci, kajti oni so
               nemočni, seveda so tukaj še njihovi starši in če pride do kakšnih nesporazumov ali
               težav, je ta problematika toliko bolj odmevna v medijih, ki se tudi hranijo s
               takšnimi zadevami.</p>
               <p>Tako smo letos januarja preko medijev izvedeli za težave pri operacijah
               novorojenčkov, ki so imeli napako na srčku oziroma na kardiovaskularnem sistemu. Tako
               se je zapleteno pri časovnem reševanju in tudi pri strokovnem reševanju teh zapletov,
               tako da je celo zdravstvena zavarovalnica predlagala, naj te otroke vozijo na
               operacije v tujino. Vemo, da je naše zdravstvo dobro organizirano in da se bodo tudi
               na temu področju zadev uredile v pravi smeri. Tako v Ljubljani, v Kliničnem centru
               operirajo sto trideset otrok.</p>
               <p>Zdaj pa sprašujem gospoda ministra:</p>
               <p>Kaj ste že ukrenili na temu področju in kaj nameravate storiti, da se bodo operacije
               prirojenih napak na srcu pri novorojencih izvajale strokovno ustrezno, časovno
               primerno in po možnosti v Ljubljani, da starši ne bodo v dvomih in v skrbeh?</p>
               <p>Hvala za odgovor.</p>
            </sp>
            <sp xml:id="SDZ6-Redna-02-2012-04-16.sp191">

               <speaker>TOMAŽ GANTAR:</speaker>

               <p>Hvala tudi za to vprašanje.</p>
               <p>Predvsem bi želel v prvi vrsti povedati, da gre v tem primeru za zaplete oziroma
               probleme, do katerih enostavno ne bi smelo nikoli priti. Po razgovoru s kar nekaj
               vpletenih, sem še toliko bolj prepričan, da je bila težava nepotrebna, da predvsem
               odraža majhnost nekaterih, ki so bili v ta del vključeni, odraža slabo medsebojno
               sodelovanje nekaterih, slabo medsebojno razumevanje, lahko celo tudi podtikanje v
               določenih primerih in je bilo s tega stališča povsem nesprejemljivo. Pri tem je bila
               napaka vodilnih, da niso znali takoj narediti konec takšnemu načinu dela, in
               verjamem, da se v bodoče to ne bo ponavljalo.</p>
               <p>Naj povem, da so ti otroci, ki so bili operirani, bili ustrezno kirurško oskrbljeni
               v Univerzitetnem kliničnem centru v Ljubljani, naj bi bilo to bodisi s strani naših
               kirurgov v Kliničnem centru kot tudi s strani kirurga, ki je prihajal iz Izraela, dr.
               Mishalyja, in da bo tako tudi v bodoče.</p>
               <p>Problem, ki se je vzporedno pri tem pojavil, da dr. Mishaly ni imel ustrezne licence
               in delovnega dovoljenja, je v tem času rešen. V prejšnjem tednu je pridobil še
               delovno dovoljenje in z njim je tudi podpisana pogodba za naslednjih 6 mesecev, da
               bodo tudi naprej operirali te otroke v samem Kliničnem centru v Ljubljani.</p>
               <p>Rezultati, predvsem če gledamo umrljivost, ki se spremlja na tem področju, so
               odlični. Dosegajo oziroma tudi presegajo veliko centrov po svetu, seveda pa se je
               treba zavedati, da v nekem manjšem številu, občasno, kot na drugih področjih, bo
               lahko še vedno potrebno zdravljenje tudi v tujini. Dejstvo pa je, da je Klinični
               center sposoben in da tudi mora večino teh operacij izvajati v svoji hiši, in
               verjamem, da to bo zagotovil, glede na razgovore, ki smo jih imeli.</p>
               <p>Lahko povem še, da trenutno čaka 36 otrok. Že v tem tednu pride ponovno dr. Mishaly
               iz Izraela za poučevanje naprej in tudi za pomoč srčnim kirurgom, ki se s to vejo
               ukvarjajo. Tudi sam se bom z njim še v tem tednu srečal, da slišim še z njegove
               strani, v čem je bil dejansko problem. Hvala.</p>
            </sp>
            <sp xml:id="SDZ6-Redna-02-2012-04-16.sp192">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite dopolnitev odgovora? Vidim, da.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp193">

               <speaker>MAG. ŠTEFAN TISEL (PS SDS):</speaker>

               <p>Hvala lepa, gospod minister.</p>
               <p>Zadovoljen sem z vašim odgovorom. Se pravi, da je včasih bolj težava v organizaciji
               oziroma nesodelovanju kot pa na finančnem področju. Hvala lepa.</p>
            </sp>
            <sp xml:id="SDZ6-Redna-02-2012-04-16.sp194">

               <speaker>PODPREDSEDNICA ROMANA TOMC:</speaker>

               <p>Hvala lepa tudi vam.</p>
               <p>Besedo pa predajam gospodu Ivanu Hršaku, ki bo zastavil vprašanje ministru za
               izobraževanje, znanost, kulturo in šport dr. Žigi Turku.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp195">

               <speaker>IVAN HRŠAK (PS DeSUS):</speaker>

               <p>Hvala. Spoštovana podpredsednica, spoštovani ministri, spoštovane kolegice in
               kolegi!</p>
               <p>Dne 29. 2. 2012 je bila izvedena zaustavitev zaposlovanja v okviru projekta
               nacionalnih panožnih šol in s tem 127 trenerjev, delujočih na tem projektu, ki je
               namenjen športni vzgoji otrok in mladine, kar pomeni, da so ti trenerji dobesedno čez
               noč izgubili zaposlitev. V medijih je bilo sicer zaslediti, da je država že uredila
               zaposlitev za 90 od teh "spornih" trenerjev ter da se na ministrstvu že pripravljajo
               nove poteze, ki naj bi omogočile celo večje število zaposlenih od nekdanjih 127.</p>
               <p>Ob napovedi varčevalnih ukrepov je bilo veliko govora in tudi strahu prizadetih,
               povezanega z odpuščanji športnikov, zaposlenih v javni upravi. Nekaj od teh ljudi je
               že samo v letošnji smučarski zimski sezoni doseglo izjemne športne dosežke, ki
               Slovenijo ponovno uvrščajo v sam svetovni vrh pri osvojenih medaljah.</p>
               <p>Športnice in športniki se bodo že letos imeli možnost izkazati na poletnih
               olimpijskih igrah, čez dve leti pa tudi na zimskih olimpijskih igrah. Olimpijske igre
               so seveda vrhunec za slehernega športnika. Njihova dobra uvrstitev nedvomno prispeva
               k večji prepoznavnosti države, pomeni pa tudi odlično promocijo zanjo. Vsekakor je v
               tem predolimpijskem času zelo pomembno, da športnice in športniki usmerijo pozornost
               v optimalno pripravo za doseganje vrhunskih rezultatov in čim manj v reševanje lastne
               eksistence, zato je pomembno, da je za njih s strani države primerno poskrbljeno.</p>
               <p>Na podlagi navedenega ministra za izobraževanje, znanost, kulturo in šport dr. Žigo
               Turka sprašujem naslednje, v zvezi s prvo temo:</p>
               <p>Ali drži, da so pogodbe o zaposlitvi za 90 trenerjev že sklenjene? Kako se bo rešila
               situacija za preostale trenerje, ki so ostali brez zaposlitve? Ali lahko poveste kaj
               več o razpisih, ki jih predvideva ministrstvo na tem področju?</p>
               <p>V zvezi z zaposlenimi športnimi v javni upravi pa me zanima:</p>
               <p>Ali lahko potrdite – kljub temu da je bilo sicer na spletni strani Vlade dne 13.
               marca 2012 že objavljeno pojasnilo, da Vlada ni sprejela nobene odločitve v zvezi z
               varčevalnimi ukrepi, ki naj bi zadevale pogodbe z zaposlenimi športniki po
               ministrstvih, oziroma da se na ministrstvih ne načrtuje nobenih sprememb glede
               zaposlitve teh športnikov –, da so njihove zaposlitve varne pred učinki prihajajočih
               varčevalnih ukrepov?</p>
               <p>Hvala.</p>
            </sp>
            <sp xml:id="SDZ6-Redna-02-2012-04-16.sp196">

               <speaker>DR. ŽIGA TURK:</speaker>

               <p>Hvala lepa za vprašanje.</p>
               <p>Kratek odgovor bi bil naslednji: pogodbe, o katerih ste spraševali, so šle v podpis.
               Noben športnik, ki je zaposlen v državni upravi, ni eksistenčno ogrožen oziroma se mu
               ni treba bati, da bo to službo izgubil. V pripravi so tudi drugi razpisi.</p>
               <p>Če grem zdaj na daljši odgovor. Najprej bi rad povedal, da država ne zaposluje
               trenerjev v teh športnih šolah, ampak sofinancira plače trenerjev v sofinanciranih
               programih. Skratka, programe plačujemo, neposredno ne zaposlujemo trenerjev. Tudi ne
               plačujemo teh plač v celoti, ker mora del plače zagotoviti klub, ki je izvajalec
               določenega programa, v tem klubu dela trener.</p>
               <p>Pogodbe o zaposlitvi trenerjev so bile pred časom s sklepi poslane v podpis vsem
               izbranim izvajalcem. Večina pogodb izvajalcev programov je že podpisana tako s strani
               izvajalcev kot s strani ministrstva. Pri tem je treba poudariti, da je na javnem
               razpisu panožnih športnih šol mogoče kandidirati izvajalcem letnega programa športa,
               se pravi klubom in društvom, z ustreznim programom, ki ga vodi trener, ki izpolnjuje
               določene pogoje; nekaj o teh pogojih kasneje. Tako se v projektu panožnih športnih
               šol na nacionalni ravni sofinancirajo plačila izvajalcem in ne neposredno plače
               trenerjem. Glede na razpoložljiva sredstva po rebalansu proračuna, ki bodo na tem
               področju približno enaka kot lani, o tem dokončno odločate seveda vi, bo takoj po
               sprejetju rebalansa proračuna objavljen dodaten razpis za enako kvoto trenerjev, se
               pravi, da bo celotna kvota trenerjev enaka kot lani, torej se število teh trenerjev
               ne bo zmanjšalo.</p>
               <p>Res je, konec februarja je prišlo do zamika pri realizaciji teh pogodb, ni bilo
               ustavljeno zaposlovanje trenerjev v panožnih športnih šolah, ampak so potekle pogodbe
               za sofinanciranje izplačil izvajalcem. Pravočasno je bil objavljen novi razpis za
               izbor, vendar je postopek izbora sovpadel z napovedjo nove vlade o rebalansu
               proračuna in ta napoved je ustavila večino izplačil iz državnega proračuna
               izvajalcem. Moje ministrstvo je v dogovoru z Ministrstvom za finance vendar uspelo
               doseči, da je bilo mogoče začeti sofinanciranje izplačil 90 nosilcem izbranih
               programov v panožnih športnih šolah. Po sprejetem rebalansu proračuna bo objavljen
               dodaten javni razpis še za preostalo število programov na nacionalni ravni za
               sofinanciranje izvajalcev in posledično trenerjev, ki vodijo te programe.</p>
               <p>Ta razpis bo skladno s 26. členom Zakona o športu omogočal kandidaturo na javnem
               razpisu tudi bivšim ali sedanjim vrhunskim športnikom, ki imajo ustrezno
               usposobljenost. To v prejšnjem sistemu oziroma v prejšnjem razpisu ni bilo mogoče, do
               zdaj se je namreč uporabljal samo 28. člen Zakona o športu, ki za taka dela
               predpisuje visokošolsko izobrazbo športne smeri. Preprosto povedano, po novem razpisu
               bo lahko na ta sredstva kandidirala na primer Petra Majdič, ne pa samo nekdo z
               ustrezno diplomo.</p>
               <p>Poleg tega razpisa za financiranje plačila izbranim izvajalcem za preostale trenerje
               v panožnih športnih šolah je s 15. aprilom objavljeni tretji rok za prijavo na javni
               razpis za izbor izvajalcev programa za zdrav življenjski slog, ki je financiran iz
               Evropskega socialnega sklada in sofinanciran s strani našega ministrstva. Projekt je
               objavil javni zavod Planica, na voljo bo 20 novih delovnih mest za trenerje otrok in
               mladine, v povezavi s športno rekreacijo, ki se odvija v sodelovanju z društvi,
               šolami, izven rednih vzgojnih programov. Načrtujemo tudi razpis za učitelje športa,
               ki bi lahko bili tehnološki višek, za zaposlovanje v okviru projekta Evropskega
               socialnega sklada v manj razvitih skupnostih za otroke, ki tovrstne projekte najbolj
               potrebujejo. Projekt je v nastajanju. Uvedbo pričakujemo maja ali junija.</p>
               <p>Vsekakor lahko potrdimo, da je število zaposlenih vrhunskih športnikov in trenerjev
               v državni upravi za sedaj enako, kot je bilo do zdaj. Ni pričakovati, da bi resorna
               ministrstva, ki zaposlujejo športnike in trenerje, zmanjševala število zaposlenih. Je
               pa treba ob tem povedati, da je število zaposlenih športnikov in trenerjev v državni
               upravi vezano na kadrovski načrt Vlade, kjer imajo posamezni resorji svoje
               pristojnosti. Torej ni to samo stvar mojega ministrstva, vendar ministrstva, ki
               zaposlujejo, tudi ne napovedujejo zmanjšanje števila zaposlenih športnikov in
               trenerjev v državni upravi. Hvala.</p>
            </sp>
            <sp xml:id="SDZ6-Redna-02-2012-04-16.sp197">

               <speaker>PODPREDSEDNICA ROMANA TOMC:</speaker>

               <p>Hvala lepa, minister.</p>
               <p>Želite dopolnitev? (Da.)</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp198">

               <speaker>IVAN HRŠAK (PS DeSUS):</speaker>

               <p>Ne, samo zahvalil bi se za ta pozitiven odgovor. Izgleda, da je bil strah teh
               omenjenih odveč. Hvala lepa.</p>
            </sp>
            <sp xml:id="SDZ6-Redna-02-2012-04-16.sp199">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Besedo dajem gospodu Tomažu Liscu, da postavi vprašanje ministru za kmetijstvo in
               okolje gospodu Francu Bogoviču.</p>
            </sp>
            <sp xml:id="SDZ6-Redna-02-2012-04-16.sp200">

               <speaker>TOMAŽ LISEC (PS SDS):</speaker>

               <p>Hvala za besedo. Lep pozdrav. Spoštovana podpredsednica, prisotni ministri, kolegi in
               kolegice!</p>
               <p>Gospod minister, v zadnjem času se je name obrnilo kar nekaj posameznikov iz
               različnih delov Slovenije, ki imajo zelo slabe izkušnje z napadi psov, tako nanje kot
               na njihove otroke. Predvsem se bojijo za svoje otroke, ki so ob takšnih napadih
               najbolj nebogljeni in predvsem odvisni od zaščite staršev. Vsi poudarjajo, da gre le
               za manjši del populacije psov, ki so nevarni. Prav tako pa tudi v teh dopisih
               poudarjajo, da je ogromna večina lastnikov psov zelo odgovornih. Vsi predlagajo, da
               je zadevo na tem področju še mogoče izboljšati. Starše je tudi strah, kjer so pogosto
               javne površine pri šolah tudi zbirališče psov, ki so nevarni.</p>
               <p>Zato mi dovolite nekaj vprašanj:</p>
               <p>Ali se morda razmišlja o spremembah zakonodaje, predvsem tukaj mislim na Zakon o
               zaščiti živali, ki bi v večji meri zaščitil ljudi pred napadi psov oziroma strožje
               kaznoval neodgovorne lastnike?</p>
               <p>Menite, da VURS, policija ter drugi organi, predvsem inšpekcije, delo na tem
               področju opravljajo kakovostno?</p>
               <p>Naj povem, da iz prakse izhaja, da so starši ob zaščiti svojih otrok lahko bolj
               kaznovani kot neodgovorni lastniki psov, saj se lahko lastniki teh psov preko
               posredovanja policije zavzemajo za kaznovanje staršev in se pri tem sklicujejo na
               Zakon o javnem redu in miru.</p>
               <p>Tretjič:</p>
               <p>Ali je zakonodaja glede nošenja nagobčnikov pri psih šele po tistem, ko je pes že
               prvič ugriznil, po vašem mnenju zadovoljiva? Ali so kazni oziroma kazenske določbe v
               zakonu za lastnike takšnih nevarnih ustrezne? Kako bi lahko bolj ustrezno rešili
               problematiko cepljena teh nevarnih psov?</p>
               <p>Nazadnje:</p>
               <p>Menite, da bi bilo primerno, da bi se neodgovornim lastnikom pasov ti psi odvzeli,
               ker na primer ne spoštujejo določil glede nošenja nagobčnikov oziroma cepljenja?</p>
               <p>Za odgovore se vam najlepše zahvaljujem.</p>
            </sp>
            <sp xml:id="SDZ6-Redna-02-2012-04-16.sp201">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-02-2012-04-16.sp202">

               <speaker>FRANC BOGOVIČ:</speaker>

               <p>Hvala, gospa podpredsednica. Lep pozdrav še enkrat poslankam in poslancem!</p>
               <p>Poslancu Liscu hvala za to vprašanje, , ki se nanaša na problematiko, ki mnogokrat
               tudi buri duhove v Sloveniji in tudi širom po svetu in je temu primerna tudi resno
               obravnavana v okviru Ministrstva za kmetijstvo in okolje.</p>
               <p>Kot ste že omenili, je Zakon o zaščiti živali tisti, ki v 11. členu jasno določa, da
               mora skrbnik psa z ustrezno vzgojo in šolanjem oziroma z drugimi ukrepi zagotoviti,
               da žival ni nevarna za okolico. Prav tako ta isti zakon določa obveznost skrbnika
               psa, da mora na javnem mestu zagotoviti fizično varstvo psa, tako da je pes na
               povodcu. V primeru, da skrbnik krši določila zakona, lahko nadzorni organi, to sta
               policija in uradna veterina danes, izrečeta globo od dvesto do štiristo evrov.</p>
               <p>Problem ugriza psov je resen problem, naj vam postrežem tudi s podatki o številu
               zabeleženih primerov, ko je pes ugriznil človeka. Po posameznih letih je za zadnja
               leta sledeče: v letu 2010 tisoč 584 ugrizov, v letu 2011 tisoč 449 ugrizov, do srede
               tega meseca, do 13. 4. je bilo tudi že zaznanih 341 ugrizov; se pravi, da smo nekje v
               teh trendih, ki so bili tudi v preteklih letih, mogoče z manjšim upadanjem.</p>
               <p>V okviru ministrstva je v postopku sprememba Zakona o zaščiti živali, ta zakon je
               bil pripravljen že v prejšnjem mandatu in tudi sedaj je že v zaključni fazi.
               Predvideva spremembe 11. člena tega zakona in v temu 11. členu je predvidena
               sprememba, da bi nadzorstvo nad varovanjem psa upravljali v bodoče tudi občinski
               redarji. To je eno izmed določil, s katerim se bo povečalo, če bo seveda v parlamentu
               tako sprejeto, število nadzorov na javnih mestih in posledično, verjamemo, tudi
               boljše fizično varovanje psov, to pa je pogoj, normalno, da psi tudi ne napadejo
               človeka.</p>
               <p>Glede na zelo hude primere, ki smo jih imeli v preteklosti, je komisija, ki
               pripravlja ta zakon, opravila tudi že zelo obširno debato v krogu nevladnih
               organizacij; tudi v okviru tistih, ki se na eni strani tako zelo prizadevno borijo za
               varstvo živali, kakor tudi za to, da je žival čim bolje urejena. V temu predlogu je
               tudi predvidena možnost usmrtitve nevarnega psa, ki povzroča občutno škodo ali
               predvsem nevarnost za ljudi in tega ni mogoče drugače preprečiti. Verjamem, da bo to
               ena od takšnih zelo hudih tem, s katero se bo soočil tudi parlament, vendar se je v
               okviru pripravljavca zakona, kjer so ljudje, ki se na to stroko tudi spoznajo,
               pripravil takšen predlog. Gre tudi za to, da bo lahko uradni veterinar, tudi po tem
               predlogu – govorim o normalnem predlogu, ki je v postopku za usklajevanje znotraj
               ministrstva, kjer je tudi razmislek o tem, da se resnično mora zagotoviti šolanje
               predvsem teh nevarnih pasem psov in če to šolanje ni uspešno opravljeno, da imajo
               uradni veterinarji pri ravnanju s temi psi precej večja pooblastila, kot so jih imeli
               doslej. Tu bo treba tudi razmisliti o tem odvzemu in o podobnih zadevah, kot so bile
               pri vašem vprašanju tudi naslovljene.</p>
               <p>Kot ena večjih novosti je tudi to, da bo lahko pes razglašen za nevarnega, še preden
               pride do ugriza človeka. To je to, kar se nanaša na vprašanje, kdaj morajo tudi ti
               psi imeti nagobčnike in podobno in da resnično v temu delu zagotovimo tudi večjo
               varnost za naše občane, državljane, da ne bi prišlo do številnih ugrizov, predvsem
               pa, da tudi zagotovimo odgovorno ravnanje lastnikov psov.</p>
            </sp>
            <sp xml:id="SDZ6-Redna-02-2012-04-16.sp203">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod poslanec, želite dodatno obrazložitev? (Ne.)</p>
               <p>Besedo ima gospod Mihael Prevc, ki bo postavil vprašanje ministru za infrastrukturo
               in prostor gospodu Zvonku Černaču.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp204">

               <speaker>MIHAEL PREVC (PS SLS):</speaker>

               <p>Hvala lepa za besedo. Spoštovana podpredsednica, spoštovani ministri, spoštovane
               poslanke in poslanci!</p>
               <p>Leta 2010 je bil sprejet Zakon o rudarstvu in se je začel izvajati s 1. januarjem
               2011. Ta zakon je bil sprejet izključno zaradi poenostavitve postopkov za posege pri
               izkoriščanju mineralnih surovin, se pravi za kopanje peska v peskokopih, in tudi
               zato, da so občine dobile več pristojnosti pri gospodarjenju z mineralnimi
               surovinami, ki so za državo manj pomembne.</p>
               <p>Glede na dejansko stanje pa je očitno, da temu ni tako, ker postopki za pridobivanje
               koncesij ne tečejo, kot bi bilo treba, in ker je zaradi tega oškodovana država,
               občine in tudi gospodarstvo.</p>
               <p>Po informacijah, ki so mi znane, naj bi bivše ministrstvo za gospodarstvo samo v
               letu 2011 zavrnilo približno 40 vlog za podaljšanje trajanja koncesij za izkoriščanje
               mineralnih surovin. Prav tako je bivše ministrstvo za gospodarstvo vodilo tudi
               postopke za podeljevanje novih koncesij za sanacijo nelegalnih kopov, kar je bila
               novost tega zakona. Takoj po uveljavitvi novega zakona je bilo vloženih več vlog za
               pridobitev takšne koncesije, od katerih pa še nobena do danes po več kot enem letu od
               vložitve še ni bila rešena. Še več. Niti za en primer še ni podan predlog za sprejem
               koncesijskega akta. Ker v tem času ni prišlo do podaljšanja oziroma izdajanja
               koncesij za izkoriščanje mineralnih surovin in ker je inšpekcija zaradi tega
               nadaljnje izkoriščanje mnogih peskokopov ustavila, je bila nekaterim gospodarskim
               družbam zaradi tega povzročena velika gospodarska škoda. S tem je bila seveda
               oškodovana tudi država in tudi občine, ki so bile prikrajšane za te koncesijske
               dajatve.</p>
               <p>Spoštovani, gospod minister, sprašujem vas:</p>
               <p>Ali navedeno drži? Kakšni so bili dejanski razlogi zavrnitev vlog za podaljšanje in
               izdajanje omejenih koncesij?</p>
               <p>Drugo vprašanje:</p>
               <p>Kaj boste storili, da se navedene nezakonitosti odpravijo oz. ali bo vaše
               ministrstvo v skladu s koalicijsko pogodbo zahtevalo uveljavljanje osebne
               odgovornosti za bivšega direktorja Direktorata za energetiko?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-02-2012-04-16.sp205">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod minister.</p>
            </sp>
            <sp xml:id="SDZ6-Redna-02-2012-04-16.sp206">

               <speaker>ZVONKO ČERNAČ:</speaker>

               <p> Hvala lepa, spoštovanemu kolegu Prevcu, za to vprašanje.</p>
               <p>Eden izmed namenov postavljanja poslanskih vprašanj je gotovo tudi opozarjanje na
               neučinkovitost izvajanja zakonodaje oz. na nepravilnosti, ki se dogajajo v zvezi s
               tem. Zaradi tega so poslanska vprašanja tudi dragocen vir oz. pripomoček pri delu
               posameznega ministra in so dragoceni instrument v smislu celotne parlamentarne
               demokracije. Vprašanje spoštovanega kolega Prevca je eno izmed tistih vprašanj.</p>
               <p>Drži, tako kot je bilo ugotovljeno, da so bile praktično vse vloge, ki so bile
               podane za podaljšanje rudarskih koncesij v skladu z novelo Zakona o rudarstvu iz leta
               2010, ki je začela veljati s 1. januarjem 2011, in ki jih je bilo 40, zavržne zaradi
               tega, ker je bilo ugotovljeno, da niso bili izpolnjeni vsi zakonsko določeni pogoji,
               predvsem 50. člena tega zakona.</p>
               <p>Drži tudi, da do sedaj ni bila podeljena še nobena koncesija za sanacijo nelegalnih
               kopov oz. da so se pred kratkim nekatere koncesije podelile, ampak to bistveno ne
               spreminja stanja na tem področju.</p>
               <p>Nesporno drži, da imamo na eni strani problem z normativno ureditvijo, katere namen,
               ki je bil takrat zasledovan, očitno ni bil dosežen in je treba v tem delu ta zakon
               spremeniti, zato so že predlagane spremembe tega zakona, ki ga bomo vložili v
               zakonodajno proceduro po nujnem oz. skrajšanem postopku.</p>
               <p>Drži pa tudi, da je v določenem delu treba pregledati odzivnost in način delovanja
               uradnikov v posameznih upravnih postopkih. V tem delu bom uvedel izredni nadzor nad
               tem področjem in v skladu s temi ugotovitvami tudi ukrepal. Hvala lepa.</p>
            </sp>
            <sp xml:id="SDZ6-Redna-02-2012-04-16.sp207">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Če ni dopolnilnega vprašanja, potem dam kar naprej oz. to je bilo že
               izvedeno.</p>
               <p>Dajem besedo za poslansko vprašanje gospe Romani Tomc. Postavlja poslansko vprašanje
               ministru za izobraževanje, znanost, kulturo in šport dr. Žigi Turku.</p>
            </sp>
            <sp xml:id="SDZ6-Redna-02-2012-04-16.sp208">

               <speaker>ROMANA TOMC (PS SDS):</speaker>

               <p> Hvala lepa za besedo. Spoštovani minister dr. Žiga Turk!</p>
               <p>Glede na dejstvo, da so sindikalne organizacije za sredo 18. aprila napovedale
               splošno stavko in da bo ta stavka seveda zadevala tudi zaposlene v šolstvu, vas
               sprašujem:</p>
               <p>Katere ukrepe je sprejelo ministrstvo, da ne bi prišlo do stanja, v katerem bi bila
               ogrožena varnost otrok v otroških vrtcih in v osnovnih šolah?</p>
            </sp>
            <sp xml:id="SDZ6-Redna-02-2012-04-16.sp209">

               <speaker>PODPREDSEDNICA RENATA BRUNSKOLE:</speaker>

               <p>Gospod minister.</p>
            </sp>
            <sp xml:id="SDZ6-Redna-02-2012-04-16.sp210">

               <speaker>DR. ŽIGA TURK:</speaker>

               <p> Hvala lepa za vprašanje.</p>
               <p>Res je. Sindikati so za 18. april, kot vsi vemo, napovedali splošno stavko, ki naj
               bi potekala tudi v vrtcih in šolah. O tej stavki sindikati obveščajo javne zavode in
               jim dajejo navodila, kako naj organizirajo delo v javnem zavodu, navodila o udeležbi
               in poteku stavke.</p>
               <p>V zvezi s tem sem tudi jaz poslal šolam okrožnico, ki jo je narekovala predvsem skrb
               za otroke.</p>
               <p>Oprli smo se na zakonska določila, po katerih so vrtci in šole nesporno dolžne tudi
               v času trajanja stavke zagotavljati delovni proces, ki v svojem minimumu predstavlja
               varstvo otrok, oskrbo otrok, učencev in dijakov ves poslovalni čas vrtca oziroma ves
               poslovalni čas šole, ni pa treba v tem času izvajati programov javne službe, to se
               pravi poučevati matematiko, slovenščino in druge stvari.</p>
               <p>Zahtevali smo, da so vrata šole odprta, da so sprejeti vsi, ki tja pridejo, da je
               zagotovljeno za red in mir, da je šola ogrevana, da se razdeli malica.</p>
               <p>V okrožnici smo navedli seznam konkretnih del in nalog v času stavke. Ta okrožnica
               je bila v petek objavljena na spletni strani ministrstvo. Določa, da morajo šole
               vsekakor zagotavljati varovanje otrok, poskrbeti za prehrano, da morajo zagotoviti
               prevoz za tiste, za katere je to sicer organizirano.</p>
               <p>Sindikati in gospod Štukelj so to okrožnico ocenili kot ustrahovanje, kot nedopusten
               pritisk, obtoževali so nas, da ne poznamo ustave, zakonodaje in podobnega in pribili,
               da bodo šole zaprte.</p>
               <p>Zdaj postane stvar šele zanimiva. Namreč, mi si nismo te okrožnice izmislili. Mi smo
               napisali natančno iste stvari v to okrožnico, kot je napisal moj predhodnik dr. Pavel
               Zgaga nekoč davnega leta 2000 v okrožnico šolam pred stavko, ki se je obetala
               takrat.</p>
               <p>Jaz in gospod Zgaga sva bila prepričana, da vladi z objavo okrožnice izpolnjujeta
               svojo dolžnost, da skrbita za otroke, da s tem ni kršena pravica do stavke in seveda
               od učiteljev ni zahtevala, da izvajajo učne obveznosti. Oba sva ravnala v skladu z
               zakonom, enako tudi minister Zgaga.</p>
               <p>Zanimiva pa je razlika sindikatov v tistem in v tem primeru. Takrat, leta 2000, je
               gospod Štrukelj poudaril, citiram, "da so sindikati v sporu z vlado, ne z otroki, da
               bodo za to poskrbeli za jutranje varstvo, podaljšano bivanje in prehrano otrok.
               Učitelji naj bi za učence in dijake in študente v času pouka pripravili tudi različne
               okrogle mize in druge oblike neformalnega izobraževanja." Dodal je tudi, da so
               zaposleni v šolstvu odločeni braniti družbeni ugled učiteljskega poklica, ne glede na
               to, ali bo stavka plačana ali ne.</p>
               <p>To je članek iz Dnevnika iz aprila leta 2000, ko je bil odnos tak. Tak je bil odnos
               v času, ko je bil nek drug minister, ko je bil nek drug predsednik vlade, danes pa
               sindikati pravijo, da bodo šole zaprte in pika. In zraven dodajo še kakšen citat
               Karla Maya. Hvala lepa.</p>
            </sp>
            <sp xml:id="SDZ6-Redna-02-2012-04-16.sp211">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ni dopolnitve odgovora.</p>
               <p>Naslednje vprašanje bo postavil gospod Jožef Horvat ministru za kmetijstvo in okolje
               gospodu Francu Bogoviču.</p>
            </sp>
            <sp xml:id="SDZ6-Redna-02-2012-04-16.sp212">

               <speaker>JOŽEF HORVAT (PS NSi):</speaker>

               <p>Hvala lepa. Spoštovana kolegica podpredsednica, poslanke in poslanci, spoštovani
               gospodje ministri!</p>
               <p>Kot rečeno, bom vprašanje naslovil na spoštovanega ministra za kmetijstvo in okolje
               gospoda Franca Bogoviča.</p>
               <p>Gospod minister, ne zavidam vam situacije, ki ste jo prevzeli na področju odlagališč
               komunalnih odpadkov ali točneje nerazumnega zapiranja odlagališč odpadkov.</p>
               <p>Tik pred nastopom nove slovenske vlade je Ministrstvo za okolje in prostor s svojimi
               službami in s pomočjo svoje inšpekcije zaprlo 11 regijskih odlagališč z
               obrazložitvijo, da odlagališčem v preteklosti ni uspelo dobiti okoljskih dovoljenj.
               To je sicer res, a res je tudi, da so odgovorni na Ministrstvu za okolje in prostor
               najprej proizvedli izjemno zapleten in hipertrofiran sistem zakonodaje, ki ureja
               področje ravnanja z odpadki. Zaradi lažje predstave o dimenziji problema naj povem,
               da gre za več kot eno tretjino slovenskih občin. Ker se je zapiranje odlagališč
               dogajalo tik pred nastopom nove vlade in ob zavedanju, da smeti predstavljajo dober
               posel, lahko špekuliram, da ni morda predčasnega in nesmiselnega zapiranja odlagališč
               naročil tako imenovani smetarski lobi. Kot poslanec moram na to opozoriti, saj želim,
               da v tej hiši sprejemamo samo dobre rešitve, dobre rešitve za vse državljane.</p>
               <p>Za nekatere primere odlagališč je bila izdana sodba Upravnega sodišča, ki je
               potrdila pravilnost odločitve o zaprtju odlagališč. Tako na primer inšpekcijske
               službe v primeru komunalne deponije v Ormožu zahtevajo zaprtje s 15. majem 2012,
               torej čez mesec dni, čeprav je bila deponija urejena po predpisanih zahtevah in je
               prostih kapacitet še za 50 tisoč ton obdelanih komunalnih odpadkov. Konkretno to
               pomeni, da je 19 občin potisnjenih ob zid, za ureditev deponije je bilo porabljeno
               veliko denarja, sredstev za zapiranje ni, prebivalci, katerih socialno stanje je vsak
               dan slabše, pa bodo morali plačevati odvoz odpadkov na dražje deponije.</p>
               <p>Gospod minister, sprašujem vas:</p>
               <p>Kakšni so vaši pogledi in kakšni načrtovani ukrepi za razrešitev zapletene situacije
               na področju omenjenih odlagališč odpadkov?</p>
               <p>Osebno pričakujem razumne odločitve v prehodnem obdobju do konca leta 2015 oziroma
               do zapolnitve kapacitet.</p>
               <p>Hvala za vaš odgovor in za vaša prizadevanja za razrešitev akutne problematike.</p>
            </sp>
            <sp xml:id="SDZ6-Redna-02-2012-04-16.sp213">

               <speaker>PODPREDSEDNICA ROMANA TOMC:</speaker>

               <p>Hvala lepa za vprašanje. Izvolite, gospod minister.</p>
            </sp>
            <sp xml:id="SDZ6-Redna-02-2012-04-16.sp214">

               <speaker>FRANC BOGOVIČ:</speaker>

               <p>Hvala za vprašanja.</p>
               <p>Resnično so vprašanja, ki jih danes postavljate poslanke in poslanci, tista, ki se
               jih je treba hitro lotiti in predvsem poiskati rešitev.</p>
               <p>Kot ste dejali, je področje ravnanja z odpadki eno od tistih področij, okoli
               katerega je v Sloveniji marsikaj treba še postoriti. Tudi Odbor za kmetijstvo,
               gozdarstvo, prehrano in okolje je v Gornji Radgoni obravnaval to problematiko, kjer
               smo si tudi zapisali sklepe, za katere smo tudi se zavezali, da jih izvedemo,
               uresničimo. Del teh sklepov se nanaša tudi na to vprašanje. V osnovi pa gre za
               zavezo, da do letošnjega poletja pripravimo in sprejmemo operativni program ravnanja
               z odpadki, ki bo uredil vsa področja od zbiranja, obdelave, odlaganja, eventualnega
               sežiga in vse, kar je potrebno na osnovi direktiv, zakonodaje, ki nam sledi.</p>
               <p>Problem, ki ste ga omenili, je zelo resen problem. Gre za to, da je v okviru
               direktiv o celovitem preprečevanju in nadzoru onesnaževanja, skrajšano IPPC
               direktiva, bilo v preteklem desetletju v Sloveniji marsikaj postorjeno in cela vrsta
               gospodarskih družb je bistveno hitreje in tudi odzivneje sledila tem določilom in
               večina, vsa podjetja so pridobila ta okoljevarstvena soglasja, dovoljenja. Razlika je
               še mogoče kakšna, kot tudi zloglasen primer, ki je v samem medijskem prostoru –
               Lafarge in podobno.</p>
               <p>Na področju ravnanja z odpadki je predvideno tudi v skladu z dosedanjim operativnim
               programom in z investicijami nekaj teh večjih odlagališč, ki bodo delovala in bodo v
               funkciji vse do leta 2030. Ocenjujemo, da je tudi teh tako zgrajenih ali pa še
               predvidenih za izgradnjo odlagališč dovolj, glede na to, da smo vsi zavezani, da bomo
               zelo hitro zmanjševali količino odpadkov. Vmesno obdobje nastopi od zdaj pa vse do
               konca leta 2015, ko je treba zagotoviti tudi še več odlagalnega prostora. Glede na
               to, da infrastruktura, ki jo je treba zgraditi, do takrat ne bo zgrajena, to danes že
               vsi vemo, ker je bilo v osnovi tudi prej predvideno, da bodo nekateri centri za
               ravnanje z odpadki, ki so planirani, prej že zaključeni. Počasi se ta mozaik polni.
               Celje je v obratovanju, Koroška – prejšnji teden; Puconci imajo odločbo, gredo v
               investicijo, prav tako Pragersko – tik pred zaključkom; nadaljuje se z Ljubljano.
               Tako se ta zemljevid počasi polni. Vidimo pa že vsi, da bo leta 2015 potrebno kar
               precej odlagalnega prostora.</p>
               <p>Problem teh odlagališč, ki so bila zaprta, to so Dobrova Ormož, Kovor Tržič, Stara
               Gora pri Novi Gorici, Špaja dolina Grosuplje, Leskovec Novo mesto, Globoko Trebnje,
               Gajke Ptuj, je to, kot ste pravilno ugotovili, da niso pridobila okoljevarstvenega
               soglasja. Na to temo smo imeli celo vrsto pogovorov z vsemi akterji znotraj hiše,
               najprej, ki so udeleženi v tem procesu, se pravi oba direktorata na okoljskem delu
               ministrstva, Arso in tudi inšpekcijske službe. Jasno je, da so bili roki, ki jih
               Evropska komisija zahteva od nas, v letu 2011 tisti, ko je bilo treba pridobiti
               okoljevarstveno soglasje. V nasprotnem primeru so nam sledile tudi kazni, če teh
               zadev ne bomo izpolnjevali v skladu z IPPC direktivo tudi na dnevnem nivoju.</p>
               <p>Prišlo je do dokaj težke situacije, v kateri bo v tem mesecu pa naslednjem kar nekaj
               odlagališč dejansko ostalo brez pravne podlage za odlaganje. Naročilo in tudi
               aktivnosti se vodijo v tej smeri, da se dejansko potrudijo vsi, ki so udeleženi v tem
               procesu, da čim prej na zakonit način odpro ta odlagališča. Gre pa za to, da je
               najprej treba zagotoviti nekaj ključnih pogojev, ki so problematični in zaradi
               katerih je tudi prišlo do teh težav. Prvi je, da se zadosten procent odpadkov
               presortira, obdela, preden se odlaga. Drugi del je, da se uredijo težave z odcednimi
               vodami in monitoringi so tisti, ki morajo to potrditi. Ponekod so odlagališča tudi
               preveč zapolnjena, naslednji problem pa so finančna jamstva, ki jih je tudi treba
               zagotoviti.</p>
               <p>Kar nekaj od teh odlagališč, tri, že pripravlja ponovne vloge za to okoljevarstveno
               dovoljene: Kovor Tržič, Globoko Trebnje, Leskovec Novo mesto. Kolikor je meni znano,
               je tudi Ormož tik pred tem, da vloži to vlogo. Vsi, ki so udeleženi v tem procesu,
               imajo nalogo, da vzamejo to zadevo takoj v roke in čim prej, po najkrajših postopkih
               pridobijo tudi okoljevarstvena soglasja, hkrati pa je normalna zaveza upravljavcev,
               da izpolni ... /izklop mikrofona/</p>
            </sp>
            <sp xml:id="SDZ6-Redna-02-2012-04-16.sp215">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Imate morda zahtevo po dopolnitvi? (Ne.)</p>
               <p>Naslednja bo postavila vprašanje Kristina Valenčič, in sicer ministru za notranje
               zadeve dr. Vinku Gorenaku.</p>
            </sp>
            <sp xml:id="SDZ6-Redna-02-2012-04-16.sp216">

               <speaker>KRISTINA VALENČIČ (PS DLGV):</speaker>

               <p>Hvala za besedo. Spoštovana podpredsednica, prisotni ministri, kolegice in
               kolegi!</p>
               <p>Kljub temu da je gospod minister o reorganizaciji ministrstva in policije že orisal
               svoj pogled in načrtovane ukrepe, mi dovolite, da še nekoliko podrobneje spregovori o
               ukrepih, ki bodo vodili v krepitev prometne varnosti.</p>
               <p>Po štiriletnem premoru se namreč tudi sama vozim ponovno v službo v Ljubljano in
               tako več kot dve uri preživim na cestah. Državljani me opozarjajo, a tudi sama to
               opažam, da se je prisotnost policistov na terenu zmanjšala. Ugotavljamo, da se
               policisti usmerjajo predvsem v manjše prekrške oziroma na točke, ki ne predstavljajo
               večje nevarnosti v prometu. Zato se krepi občutek, da je delo usmerjeno v pobiranje
               glob in ne v krepitev prometne varnosti. Zagotovo k večji varnosti prispevajo tudi
               usposobljeni policisti, ki so za svoje delo ustrezno nagrajeni in niso obremenjeni z
               izpolnjevanjem nepotrebnih obrazcev in poročil.</p>
               <p>Zato vas sprašujem:</p>
               <p>Kakšne ukrepe lahko pričakujemo za krepitev varnosti v letošnjem letu?</p>
               <p>In:</p>
               <p>Ali je eden izmed njih tudi tako imenovani projekt Kaskade, o katerih beremo v
               medijih? Za kaj torej gre v konkretnem primeru?</p>
               <p>Hvala lepa.</p>
            </sp>
            <sp xml:id="SDZ6-Redna-02-2012-04-16.sp217">

               <speaker>PODPREDSEDNICA ROMANA TOMC:</speaker>

               <p>Izvolite, gospod minister dr.Vinko Gorenak.</p>
            </sp>
            <sp xml:id="SDZ6-Redna-02-2012-04-16.sp218">

               <speaker>DR. VINKO GORENAK:</speaker>

               <p>Hvala lepa.</p>
               <p>Na nek način res lahko nadaljujem tam, kjer sem končal. Me to v bistvu veseli, da
               lahko kompletneje predstavim celo zadevo. Začel bom tam, kjer ste vi končali.</p>
               <p>Projekt Kaskade – v policiji so pač navajeni vsako stvar poimenovati z nekim, takim
               bolj ali manj, famoznim imenom. Tako je tudi tokrat. Ampak za mene ime niti ni
               pomembno, pomembna je vsebina.</p>
               <p>Pri vsebini pa gre dejansko za to, na kar sem prej že odgovarjal; pomeni, da gre za
               prenose delovnih mest z vrha zgradbe v njene temelje. Pomeni nižanje števila delovnih
               mest v vrhu, zlasti tam, kjer gre za upravljanje, tam, kjer gre za usmerjanje,
               administracijo, kjer ne gre za klasično operativno policijsko delo v smislu
               preiskovanja kaznivih dejanj, v smislu tistih kaznivih dejanj, ki jih rešuje
               Nacionalni preiskovalni urad in tako dalje. Torej, vsega ostalega, prenašanje
               delovnih mest in ljudi navzdol. To je torej smisel tega projekta.</p>
               <p>Kar pa se tiče te prometne varnosti. Z vami se lahko globoko strinjam. Mimogrede naj
               poudarim, da v letošnjem letu beležimo, mislim, da po zadnjih podatkih, kar
               40-odstotno nižanje števila mrtvih na cestah. To je relativno zelo ugoden podatek in
               upati je, da se bo ta trend tudi nadaljeval, ker potem bomo že prišli med tiste bolj
               spodobne evropske države na tem področju. Z vami se lahko strinjam. Na eni strani bo
               – to bo proces, tega me ne smete čez pol leta vprašati, kakšen je rezultat, ampak v
               času tega mandata pa vendar lahko pričakujemo bistveno krepitev števila delovnih mest
               policistov na lokalni ravni, tudi na področju, za katerega vi sprašujete.</p>
               <p>Tisto, kar pa se mi zdi pa najbolj kritično, tisto, kar se mi zdi najbolj
               problematično, pa je naslednje. Recimo, na relaciji od Ljubljane do Celja, po stari
               cesti, zame ni sprejemljivo, da se postavi radar na koncu neke vasi, da se postavi
               radar na koncu neke omejitve ali na začetku neke omejitve, ko pa vam analiza pokaže,
               da je tam nič prometnih nezgod. Smiselno je kaznovanje in smiselno je represivno
               ukrepanje tam, kjer so kritične točke. To pa pomeni, če vzameva relacijo med Celjem
               in Ljubljano oziroma obratno, govorim o stari cesti, da mi natanko vemo, kje so
               kritične točke in kje so mrtvi. Če bomo radarje postavljali tja in če bomo kaznovali
               tam, bom jaz "za". Ne bom pa nikoli "za", da bi se postavljali radarji tako, da je
               evidentno vnaprej jasno, da je zaradi denarja. Ne nazadnje te kazni ne prinesejo
               toliko v proračun, da bi bil kdaj zagovornik tega. Sam sem bil 10 dni pred ministrsko
               funkcijo deležen tovrstnega postopka na gorenjski avtocesti na cestninski postaji. To
               so nesmiselni ukrepi.</p>
               <p>Dal bom zelo jasna navodila policiji na tem področju, kdaj je potrebno represivno
               ukrepanje tam in na tistih točkah, kjer so posledice. Ker to je smiselno. Smiselno je
               kaznovati, in to kar "oreng", oprostite izrazu, na tistih odsekih, kjer imamo mrtve,
               kjer imamo hude prometne nezgode, ne pa tam, kjer prometnih nezgod ne beležimo že 20
               let. Takšne usmeritve policiji bodo zagotovo šle in pričakujem, da bo v tej smeri šlo
               in nikoli ne sme biti naloga policije, in tudi ne bo – čeprav znam slišati kakšen
               očitek na ta račun tudi v bodoče –, da bi policija polnila državni proračun na račun
               kazni.</p>
               <p>Je pa res, da kolikor vem, na Ministrstvu za infrastrukturo, promet pripravljajo
               tudi spremembe zakona na tem področju. Tisto, kar je koalicija govorila pred samim
               nastopom tega mandata, namreč, da bomo tiste denarne kazni, tiste globe, uradno
               povedano, ki so za banalne prekrške – pozabite dati smerokaz, pozabite doma vozniško
               dovoljenje, to vsak policist preveri v pol minute –, da ste kaznovani s 100 evri, 120
               evri. To je brez zveze. To je nesmisel. Ne bomo pa nižali kazni, kot kaže, tam, kjer
               gre za hude prekrške. Tudi odvzemi avtomobilov. Mi danes plačamo, oprostite, pol
               milijona evrov za to, da skladiščimo odvzeta vozila v zadevah, kjer to ne bi bilo
               treba. Ne rečem, tam, kjer gre za najtežje prekrške – da, vzeti avto, zaradi mene za
               veliko daljše obdobje, kot je zdaj, ne pa za banalne stvari. Hvala lepa.</p>
            </sp>
            <sp xml:id="SDZ6-Redna-02-2012-04-16.sp219">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ne želite dodatnega odgovora.</p>
               <p>Besedo ima mag. Katarina Hočevar, ki bo postavila vprašanje ministru za
               izobraževanje, znanost, kulturo in šport dr. Žigi Turku.</p>
            </sp>
            <sp xml:id="SDZ6-Redna-02-2012-04-16.sp220">

               <speaker>MAG. KATARINA HOČEVAR (PS DLGV):</speaker>

               <p>Hvala za besedo, spoštovana podpredsednica, lep pozdrav kolegom, kolegicam, poslankam
               in vam, spoštovani ministri!</p>
               <p>Moje poslansko vprašanje se nanaša na širokopasovni internet in na njegovo uvajanje
               na celotnem območju Slovenije.</p>
               <p>Nekaj o tej problematiki in pa ukrepih ministrstva za infrastrukturo in prostor smo
               danes sicer že slišali, vendar ga sama naslavljam na vas, minister za izobraževanje,
               znanost, kulturo in šport, saj vaše ministrstvo v skladu z Zakonom o državni upravi
               opravlja tudi naloge s področja informacijske družbe in elektronskih komunikacij.</p>
               <p>Zavedamo se, da je internet bistveni pogoj za gospodarski razvoj, za gospodarsko
               rast, ključni dejavnik na področju izobraževanja in pomemben spodbujevalec splošne
               informiranosti prebivalcev.</p>
               <p>V koalicijsko pogodbo smo zapisali takole: "Dostop do širokopasovnega omrežja mora
               biti zagotovljen vsem po dostopnih pogojih." S tem se seveda strinjamo tudi v
               Državljanski listi, saj menimo, da je nedopustno, da obstajajo kraji, kjer zaradi
               preobremenjenosti omrežja ali odsotnosti le-tega prebivalci teh območij nimajo
               možnosti priklopa na širokopasovni internet.</p>
               <p>Sprašujem vas, spoštovani gospod minister:</p>
               <p>Kaj ste morebiti že naredili glede regulacije za dokončanje procesa 100 % pokritosti
               prebivalstva Slovenije s širokopasovnim omrežjem?</p>
               <p>Oziroma:</p>
               <p>Katere ukrepe načrtujete na vašem ministrstvu na področju pospeševanje
               e-vključenosti?</p>
               <p>Za odgovor se vam najlepše zahvaljujem.</p>
            </sp>
            <sp xml:id="SDZ6-Redna-02-2012-04-16.sp221">

               <speaker>PODPREDSEDNICA ROMANA TOMC:</speaker>

               <p>Minister, imate besedo.</p>
            </sp>
            <sp xml:id="SDZ6-Redna-02-2012-04-16.sp222">

               <speaker>DR. ŽIGA TURK:</speaker>

               <p>Hvala lepa za besedo.</p>
               <p>Gospa poslanka ima popolnoma prav. Širokopasovni internet je danes bistveni pogoj ne
               samo za učenje, ne samo za izobraževanje, ne samo za družabne stike, tudi za
               poslovanje in zato je posebej pomembno, da je enakomerno dostopen po vsej državi, to
               je konec koncev tudi cilj Agende 2020 oziroma njenega poglavja Digitalna agenda.</p>
               <p>V Sloveniji več kot četrtina vseh prebivalcev še nikoli ni uporabljala interneta,
               zato Vlada pripravlja več različnih projektov, ki so osredotočeni na področja belih
               lis. Bele lise obstajajo geografsko in bele lise obstajajo demografsko in bele lise
               obstajajo tudi socialno. Skratka, živiš na napačnem območju, si napačne starosti ali
               prihajaš iz socialno ogroženega območja.</p>
               <p>Konkretno bi lahko govorili, da gre za štiri sklope dejavnosti. Opozorili ste že na
               to, kar je govoril kolega Černač v zvezi z gradnjo širokopasovnih omrežij.</p>
               <p>V teh dneh pripravljamo zakonske spremembe, ki bodo zagotavljanje širokopasovnih
               storitev dajale oziroma nalagale tudi ponudniku univerzalne storitve.</p>
               <p>Pripravljamo razpise za projekte e-vsebin, katerih cilj je tudi e-vključenost, in ne
               nazadnje bo Vlada kmalu imenovala zagovornika digitalnih tehnologij oziroma
               digitalnega šampiona, kot se ti ljudje pojavljajo v različnih evropskih državah, zato
               da bi povečali nekako tudi javno, osebnostno, personalno vidnost teh tehnologij.</p>
               <p>V zvezi z regulacijo širokopasovnega dostopa naj uvodoma pojasnim, da na ministrstvu
               pripravljamo novelo Zakona o elektronskih komunikacijah, ki prinaša izboljšave na
               področju širokopasovnega dostopa.</p>
               <p>Osnutek zakona, ki je bil v javni obravnavi konec lanskega leta, bo vzpostavil
               pravno podlago za to, da se širokopasovni dostop vključi v univerzalno storitev.</p>
               <p>Apek, Agencija za pošto in elektronske komunikacije bo lahko glede na trenutni
               zakonski osnutek kot prenosno hitrost, primerno za funkcionalen dostop do interneta,
               ki je vključena v zagotavljanje univerzalne storitve, določala tudi prenosno hitrost,
               ki je prenosna hitrost širokopasovnega dostopa. Že v okviru obstoječe zakonodaje in
               zakonske direktive ima Vlada možnost, da določi obvezne storitve izven obsega
               univerzalne storitve, torej da bi izven obsega univerzalne storitve zahtevala, da se
               ponuja širokopasovni dostop, vendar mora za to poseči v proračun, kar pa glede na
               trenutno stanje ni mogoče.</p>
               <p>Na ministrstvu se zavedamo, da je eden izmed ključih pogojev za uporabo prednosti
               informacijske družbe tudi dobro usposobljen uporabnik. Le uporabnik je tisti, ki
               lahko izrabi potenciale, izboljša svojo konkurenčnost, svojo kvaliteto življenja,
               nasprotno pa digitalno nepismeni še hitreje zaostajajo in so izključenih iz sodobnih
               trendov v informacijski družbi.</p>
               <p>Ob nujni ugotovitvi, da so za spodbujevalne razvojne aktivnosti potrebni
               razpoložljivi investicijski viri, je naš cilj razvoj vključujoče informacijske
               družbe, ki bo dostopna vsem prebivalcem. Da bi to dosegli, izvajamo projekte za večjo
               ponudbo kvalitetnih, uporabniško prijaznih e-storitev ter projekte za hitrejšo
               gradnjo širokopasovnih omrežij kot infrastrukturnega pogoja za dostop do e-storitev
               in e-vsebin. Razpoložljivost e-storitev in njihovo dostopnost nista dovolj, za večje
               povpraševanje po e-storitvah in njihovo uporabo izvajamo projekte za povečevanje
               digitalne pismenosti prebivalstva in e-vključenosti. Prizadevamo si za uveljavitev
               splošnih pogojev in načinov, ki naj vsakemu posamezniku omogočijo pridobiti digitalno
               pismenost. Naše dejavnosti posebej usmerjamo k tistim družbenim skupinam, ki imajo
               slabše možnosti za vključitev v informacijsko družbo. Hvala.</p>
            </sp>
            <sp xml:id="SDZ6-Redna-02-2012-04-16.sp223">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ste zadovoljni z odgovorom? (Da.)</p>
               <p>Potem bo naslednja vprašanje zastavila Polonca Komar, in sicer ministru za
               infrastrukturo in prostor, gospodu Zvonku Černaču.</p>
            </sp>
            <sp xml:id="SDZ6-Redna-02-2012-04-16.sp224">

               <speaker>POLONCA KOMAR (PS DLGV):</speaker>

               <p>Hvala lepa za besedo. Lep pozdrav vsem ministrom, kolegom poslancem!</p>
               <p>Naše vprašanje oziroma moje vprašanje pa je sledeče; slišali smo ga sicer že
               večkrat, najdemo ga tudi v kakšnem od prejšnjih mandatov, vendar še enkrat, ker je za
               Koroško zelo pomembno.</p>
               <p>Namreč, tretja razvojna os je izjemnega pomena za razvoj gospodarstva, pretok
               delovne sile, razvoj turizma in povečanje blaginje pomembnega dela Slovenije. Že leta
               2004 so nastale prve ideje, načrti za izgradnjo nove državne ceste, danes pa se zdi,
               da smo po vseh teh letih ponovno na začetku poti, a žal še ne na prvem kilometru te,
               za našo državo prepotrebne cestne povezave. Sprašujemo se, kaj se je zalomilo, kdo je
               za to odgovoren in predvsem, kdaj bo tretja razvojna os končno zgrajena?</p>
               <p>V Državljanski listi menimo, da je treba vložiti vse organizacijske in finančne
               napore, da zagotovimo enakomeren regionalni razvoj, ustrezno medsebojno povezanost
               središč mednarodnega, nacionalnega in regionalnega pomena v širšem prostoru tako
               imenovane tretje razvojne osi. Razumemo, da gre za velik organizacijski in finančni
               zalogaj, vendar, ker do danes še ni bilo izvedenih resnih naporov do realizacije
               projekta, vas sprašujem:</p>
               <p>Katere aktivnosti so bile do danes izvedene na projektu tretje razvojne osi? Kakšen
               je terminski načrt izgradnje? Kakšna je ocenjena vrednost izgradnje in kako jo bomo
               financirali? Kdaj se bo izgradnja tretje razvojne osi pričela in kdaj se bomo Korošci
               končno lahko po tej poti tudi prvič zapeljali?</p>
               <p>Hvala za odgovor.</p>
            </sp>
            <sp xml:id="SDZ6-Redna-02-2012-04-16.sp225">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister, imate besedo.</p>
            </sp>
            <sp xml:id="SDZ6-Redna-02-2012-04-16.sp226">

               <speaker>ZVONKO ČERNAČ:</speaker>

               <p>Hvala lepa spoštovani poslanki tudi za to vprašanje.</p>
               <p>Danes smo nekaj okoli poteka tretje razvojne osi že povedali in slišali. Glede na
               to, da poteka od avstrijske do hrvaške meje, zadeva široki prostor in mogoče je prav,
               da še enkrat povem nekaj bistvenih ugotovitev.</p>
               <p>Glede na to, da celoten postopek traja že osem let, je bilo naporov kar nekaj,
               vendar je rezultatov oziroma učinkov premalo. Postopek umeščanja tretje razvojne osi
               se je pričel konec leta 2004 s pobudo takratnega ministra za promet za pripravo
               državnega lokacijskega načrta za gradnjo državne ceste med avtocesto 1 Šentilj–Koper
               in Velenje–Slovenj Gradec–Dravograd in mejo z Republiko Avstrijo; to je bil ta prvi,
               tako imenovani severni del. Potem je tej pobudi iz leta 2004 sledila še dopolnitev,
               in sicer v začetku leta 2006 za gradnjo državne ceste med avtocesto 1 Šentilj–Koper
               in avtocesto A2 Karavanke–Obrežje ter med avtocesto Karavanke–Obrežje in mejo z
               Republiko Hrvaško.</p>
               <p>Se pravi, celotna trasa, ki poteka na območju približno 200 kilometrov, je bila
               razdeljena na tri odseke: severni del, ki se v prostor umešča pretežno kot
               štiripasovna hitra cesta v dolžini približno 62 kilometrov, srednji del, ki se umešča
               pretežno kot dvopasovna cesta in poteka med obema avtocestama, približno 61
               kilometrov je dolžina te trase, in južni del, ki se v prostor umešča mestoma kot
               štiri- in mestoma kot dvopasovna cesta in poteka, kot sem že omenil, od avtoceste A2
               Karavanke–Obrežje pri Novem mestu do meje z Republiko Hrvaško v dolžini približno 79
               kilometrov.</p>
               <p>Glede na zahtevnost te trase in glede na obsežnost so bili ti deli razdeljeni še na
               posamezne pododseke: severni del na štiri pododseke, prvi od avtoceste do Velenja,
               drugi od Velenja do Slovenj Gradca, tretji od Slovenj Gradca do Dravograda in četrti
               Holmec–Otiški Vrh do meje z Republiko Avstrijo. V srednjem delu je trasa enotna in je
               bila zasnovana po študiji variant ob upoštevanju tako imenovane minimalne
               alternative. V južnem delu je bil ta del razdeljen na tri pododseke, od priključka na
               avtocesti Karavanke–Obrežje, s predorom Gorjanci, do priključka Maline, drugi odsek
               Maline do mednarodnega mejnega prehoda Metlika in priključka Črnomelj-jug in tretji
               pododsek od priključka Črnomelj-jug do mednarodnega mejnega prehoda Vinica.</p>
               <p>Zapletov pri tem umeščanju, iskanju rešitev, podvariant, variant, študij in tako
               naprej je bilo kar nekaj. Ključno pri celi zgodbi je pa dejstvo, da vrednost celotne
               trase ni tako majhna, dosega približno 2 milijardi evrov po optimalnih cenah, seveda
               izhajajoč iz tega, na kakšen način bo posamezen del te razvojne osi umeščen v
               prostor. Za severni del je predvidena umestitev prvega in drugega pododseka v letu
               2012, za tretjega v letu 2013 in četrtega v naslednjih letih, za osrednji del v letu
               2015 in za južni del glede odseka Novo mesto–Maline 2012, Maline–Metlika–Črnomelj
               2014 in Črnomelj–Vinica 2016. Sledeč tej umestitvi naj bi tudi sledili postopki
               izgradnje.</p>
               <p>Prej sem omenil, da sredstev v državnem proračunu za tako zahtevno investicijo ne
               bo. Iz tega razloga se predvidevata dva vira, en vir je oddaja v koncesijsko
               razmerje, drugi vir je pa naslednja finančna perspektiva v obdobju 2014–2020.</p>
               <p>Kdaj konkretno bo cesta v prvem odseku severnega dela in v prvem odseku južnega dela
               zgrajena, je danes težko napovedati. Kar se mene osebno tiče, vam bom lahko dokaj
               zanesljivo napoved dal konec maja oziroma v mesecu juniju, ko bomo imeli, tako kot
               sem napovedal, celotno prometno infrastrukturo razdeljeno po posameznih odsekih,
               trasah, terminskih načrtih in tudi vrednostnih opredelitvah za območje celotne
               države.</p>
            </sp>
            <sp xml:id="SDZ6-Redna-02-2012-04-16.sp227">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite dodatno obrazložitev? (Ne.)</p>
               <p>S tem smo zaključili prvi krog vprašanj poslank in poslancev in prehajamo na drugi
               krog.</p>
               <p>V drugem krogu ima prva možnost zastaviti vprašanje mag. Majda Potrata, in sicer
               ministru za izobraževanje, znanost, kulturo in šport dr. Žigi Turku.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp228">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod minister!</p>
               <p>Na vas se obračam z vprašanjem, ki me je zaposlovalo kar nekaj časa in sem ob nekaj
               različnih priložnostih tudi že na ta problem opozarjala.</p>
               <p>Gre za sklep Vlade, sprejet na seji 8. marca 2012, ki je v javnem sektorju
               prepovedal od dneva sprejema, se pravi od 8. marca, sklepanje vseh avtorskih in
               svetovalnih pogodb v javnem sektorju. Sklepanje takih pogodb je mogoče zgolj izjemoma
               ob predhodnem soglasju Vlade Republike Slovenije.</p>
               <p>Ko sem slišala za ta sklep sem pričakovala, da se sklep nanaša na sklepanje pogodb v
               državni upravi, saj je bilo pogosto mogoče slišati očitke, koliko denarja naj bi šlo
               za take pogodbe. Vendar ne. Ko sem v časopisu zasledila opozorilo o tem, kaj pomeni
               sklepanje takih pogodb oziroma odpoved za gledališča in za RTV, se je zgodba začela
               odpletati drugače in pokazalo se je, da je bilo tudi ministrom naročeno, da morajo
               pripraviti v 14 dneh dejansko stanje in vrednosti avtorskih pogodb v posamičnih
               sektorjih.</p>
               <p>Še v okviru tega predpisanega roka, natančneje 19. marca, ste se obrnili z
               ministrstva na javne zavode in dali dva dni časa, da se pripravi seznam vseh aktivnih
               avtorskih pogodb, pa tudi tistih podjemnih pogodb, v katerih je omenjeno svetovanje.
               To pa je nekaj, kar je naložilo nadzor nad avtorskimi pogodbami tudi javnim zavodom,
               ne samo tistim, ki so iz države financirane, ampak tudi tistim, ki so v lokalnih
               skupnostih, in tukaj se seveda postavlja vprašanje pristojnosti ministrstva, da ne
               govorimo o učinkih. Seveda, ker smo zadnje čase veliko govorili in slišali o
               varčevanju, je v javnosti odmeval tudi podatek, da naj bi za 23 milijonov takih
               pogodb bilo sklenjenih in to naj bi bilo neupravičeno zažiranje javnih sredstev.
               Dejstvo pa je, da je delo v kulturi, zlasti v javnih zavodih, v gledališčih, drugače
               organizirano kot morebiti kod drugje, to se pa ve, da je tudi drugače organizirano v
               javnem zavodu RTV.</p>
               <p>Zato vas sprašujem, gospod minister:</p>
               <p>Kako se ministrstvo vključuje v iskanje rešitev, da bi se programski načrti v javnih
               zavodih na področju kulture nemoteno izvajali navkljub sklepu Vlade Republike
               Slovenije?</p>
               <p>Hvala.</p>
            </sp>
            <sp xml:id="SDZ6-Redna-02-2012-04-16.sp229">

               <speaker>PODPREDSEDNICA ROMANA TOMC:</speaker>

               <p>Izvolite, minister, imate besedo.</p>
            </sp>
            <sp xml:id="SDZ6-Redna-02-2012-04-16.sp230">

               <speaker>DR. ŽIGA TURK:</speaker>

               <p>Hvala lepa za vprašanje.</p>
               <p>Zelo podobno, skoraj identično vprašanje sem dobil tudi od spoštovane gospe poslanke
               Tamare Vonta, tako da upam, veseli me, da je tudi ona zdaj v dvorani.</p>
               <p>Najprej naj pojasnim; ta sklep Vlade ni poseben sklep, ki bi nastal na predlog
               ministrstva za izobraževanje, znanost, kulturo in šport, ampak je splošen ukrep, ki
               se nanaša na vse vladne službe, urade in tudi na celoten javni sektor. Ne prepoveduje
               sklepanja novih avtorskih, svetovalnih in podjemnih pogodb, ampak zgolj zahteva, da
               se te pogodbe sklepajo ob oziroma po predhodnem soglasju Vlade Republike
               Slovenije.</p>
               <p>Ta sklep je bil sprejet v času, ko smo imeli nefunkcionalen proračun, ko smo imeli
               popolnoma nerealen proračun, ko niti izhodišč za rebalans ni bilo pred nami in ko se
               je Vlada zelo težko zavezovala h kakršnim koli obremenitvam, ki bi nastajale v javnem
               sektorju.</p>
               <p>S tem sklepom smo na nek način tudi direktorje, predstojnike vseh teh zavodov
               zavarovali pred tem, da bi v času, ko se pripravlja rebalans, ko finančna prihodnost
               njihovih organizacij ni gotova, sklepali pogodbe, s katerimi bi se zavezali k
               izplačilom v nadaljevanju leta, za katera bi se morda izkazalo, da ne bodo finančno
               pokrita.</p>
               <p>S tem ukrepom smo tudi dosegli, da so se javni zavodi in vsi ostali, ki se jih je ta
               sklep tikal, tudi ministrstva, tudi vladni uradi, vprašali, kaj počnejo oziroma
               koliki del programa nosijo tam zaposleni s plačami in koliko del programa odnašajo
               tisti, ki se jih plačuje z avtorskimi honorarji, katerih delovno mesto pa tudi
               socialna varnost in še kakšna druga pravica je bistveno slabša od vse tistih, ki so
               redno zaposleni.</p>
               <p>Problema, o katerem ste govorili, se popolnoma zavedam. Zavedamo se, da je delo v
               kulturi, znanosti, RTV, medijih in še kje po svojo naravi drugačno. Prepričani smo,
               da bomo morali najti neko vmesno rešitev med tako fleksibilno obliko dela, kot je
               avtorska pogodba, in tako nefleksibilno obliko dela, kot je delo za nedoločen čas. To
               je konec koncev del programa oz. študija o reformi javnih zavodov v kulturi, ki je
               nastala v času prejšnjega mandata in na kateri nameravamo graditi.</p>
               <p>Kako problem reševati v prihodnje oz. kako se bo problem razrešil? Mislim, da gre za
               vprašanja tednov. V tem času bomo prednostno obravnavali prošnje za sklepanje
               avtorskih pogodb, ki bodo iz zavodov prihajale. V interventnem zakonu so pa
               vzpostavljene trajne rešitve za to, kako se v teh sektorjih sklepajo avtorske
               pogodbe. Nekoliko je od organizacije do organizacije režim različen, od takega, kjer
               soglasje k avtorskim pogodbam daje svet zavoda, recimo Programski svet RTV, do takih,
               kjer to daje svet zavoda po predhodnem soglasju ministrstva, pa do takih, pri katerih
               je treba iti z avtorsko oz. svetovalno pogodbo na Vlado, to je tipično v primeru
               vladnih uradov, služb in ožje državne uprave. Hvala.</p>
            </sp>
            <sp xml:id="SDZ6-Redna-02-2012-04-16.sp231">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite dodatno obrazložitev? Izvolite.</p>
            </sp>
            <sp xml:id="SDZ6-Redna-02-2012-04-16.sp232">

               <speaker>MAG. MAJDA POTRATA (PS SD):</speaker>

               <p>Hvala za ta del odgovora.</p>
               <p>Res ganljiva je rahločutnost Ministrstva za kulturo. Prepričana sem, če imate že vse
               registre izdelane in poznate različne tipe zavodov, da bi potem lahko tudi selektivno
               zajemali podatke, ampak vi ste se generalno odločili za zbiranje podatkov v vseh
               javnih zavodih, tukaj se pa zastavlja vprašanje odgovornosti in posega v zakonske
               osnove. Sicer razumem, da je nekaterim zelo lahko kršiti zakone, saj smo nedavno tega
               na odboru za kulturo, šolstvo in kar se sedaj že vse drugače malo imenuje, sprejeli
               tudi sklep o zahtevi za razrešitev Nadzornega sveta RTV, pa nikogar ne moti, da ni
               zakonske osnove; enako kot ni zakonske osnove za te zadeve, o katerih sedaj
               govorimo.</p>
               <p>Prepričana sem, da v. d. direktor Direktorata za medije gospod Miro Petek, ki je bil
               v prejšnjem mandatu poslanec, natanko ve, da smo s posebno sejo razpravljali tudi o
               razmerju med pogodbenimi in redno zaposlenimi na RTV in da je bil dosežen dogovor o
               tem, kako spreminjati pogodbena razmerja v redne zaposlitve. Toliko, gospe
               podpredsednici, ker je zaskrbljena, da so te stvari slabo urejene. Ampak gre
               preprosto za poseg v pristojnosti zavoda. Sveti zavodov sklepajo, ravnatelji so
               kazensko in odškodninsko odgovorni za sprejete sklepe, program je sprejet na
               svetih.</p>
               <p>Še enkrat poudarjam, če bo o tem rečeh odločala Vlada, mene še vedno zanima, gospod
               minister:</p>
               <p>Kakšno vlogo bo potem imelo Ministrstvo za kulturo?</p>
               <p>Denimo, lahko bi odločanje o tem prepustilo Programskemu svetu RTV.</p>
            </sp>
            <sp xml:id="SDZ6-Redna-02-2012-04-16.sp233">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod minister, prosim za dodatno obrazložitev.</p>
            </sp>
            <sp xml:id="SDZ6-Redna-02-2012-04-16.sp234">

               <speaker>DR. ŽIGA TURK:</speaker>

               <p> Hvala lepa, gospa poslanka.</p>
               <p>Tudi vaša rahločutnost je ganljiva, namreč skrb za avtorske honorarje v
               organizacijah, kjer bomo zaradi rebalansa nižali plače. Veliko vprašanj sem dobil to
               popoldne o normativih v šolstvu, dve vprašanji, vezani na avtorske honorarje, nihče
               ni vprašal o tem, kako bodo starši, recimo, plačevali vrtec.</p>
               <p>Kar se tiče skušnjav ministrstva pri odobravanju teh ali drugačnih avtorskih
               honorarjev, naj vam povem, da ureditev sledi v glavnem pristojnostim, ki jih ima
               ministrstvo, ob tem ko gre za zaposlitve v posameznih delih javnega sektorja. Torej,
               če je za zaposlitev novih ljudi v javnem sektorju treba pridobiti soglasje
               ministrstva, potem je nek podoben režim tudi vezan na avtorske honorarje.</p>
               <p>Niste me dobro slišali, ta vaša želja, da bi o avtorskih honorarjih na RTV
               Slovenija, ki je, mimogrede, slon v tem prostoru varčevanja, ki se ga varčevanje
               pravzaprav ne dotakne, bo potrjeval Programski svet RTV Slovenija in se ministrstvo,
               gospod Miro Petek, jaz osebno v te stvari ne bomo spuščali. Hvala lepa.</p>
            </sp>
            <sp xml:id="SDZ6-Redna-02-2012-04-16.sp235">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite proceduralno? (Da.)</p>
            </sp>
            <sp xml:id="SDZ6-Redna-02-2012-04-16.sp236">

               <speaker>MAG. MAJDA POTRATA (PS SD):</speaker>

               <p>V skladu z drugim odstavkom 246. člena Poslovnika predlagam, da opravimo v Državnem
               zboru razpravo o odgovoru na vprašanje, ki sem ga postavila gospodu ministru. To pa
               preprosto zaradi tega, ker mislim, da je očitek take narave, da pa vendar kaže malo
               več govoriti o stvareh.</p>
               <p>Prvič. RTV ni direkten proračunski porabnik, ampak se financira iz RTV prispevka,
               kar je sicer nek prikrit način financiranja ali drugače urejen način financiranja,
               ampak financiramo ga gledalke in gledalci oziroma poslušalke in poslušalci prek tega
               instrumenta, ki se imenuje RTV prispevek. Vlada bo o RTV prispevku zagotovo imela
               možnost še odločati v okviru zakonodaje zaradi tega, ker vemo, da ima pristojnosti
               tako glede zniževanja kot tudi zviševanja RTV prispevka.</p>
               <p>Gre pa za neko drugo nerazumevanje, gospod minister. Kot poslanki mi je dana
               možnost, pravica, odgovornost in dolžnost, da postavljam vprašanja o temah, ki se mi
               zdijo v širši skupnosti aktualna; pa če je vam to všeč ali ne.</p>
               <p>Če mislite, da se ne kaže zaskrbljenost iz mojih vprašanj, ki zadeva tako socialni
               položaj posameznika v tej državi kot družin in vseh drugih, se zelo motite.</p>
               <p>Tam, kjer se razhajava in kjer se razhajamo ...</p>
            </sp>
            <sp xml:id="SDZ6-Redna-02-2012-04-16.sp237">

               <speaker>PODPREDSEDNICA ROMANA TOMC:</speaker>

               <p>Spoštovana kolegica, proceduralno .</p>
            </sp>
            <sp xml:id="SDZ6-Redna-02-2012-04-16.sp238">

               <speaker>MAG. MAJDA POTRATA (PS SD):</speaker>

               <p>Pproceduralno, utemeljujem, zakaj mislim, da je treba o tem razpravljati, gospa
               podpredsednica. Mi boste vrnili čas?</p>
               <p>Tisto, kar vam želim povedati, je, da se lahko o oceni stanja strinjamo ali pa tudi
               ne, o poteh za rešitev iskanja pa imamo očitno zelo različne poglede.</p>
               <p>Poudarjate samo varčevanje, jaz pa mislim, da ta vlada ni ponudila dovolj na
               prihodkovni strani in v okviru rebalansa ne bomo imeli poslanke in poslanci možnosti
               posegati v prihodkovno stran rebalansa, samo v odhodkovno. V tem je težava.</p>
               <p>O ničemer se pa ne želite pogovarjati in nas postavljate pred izvršeno dejstvo, zato
               se mi zdi opraviti razpravo o teh vprašanjih nujno. Hvala.</p>
            </sp>
            <sp xml:id="SDZ6-Redna-02-2012-04-16.sp239">

               <speaker>PODPREDSEDNICA ROMANA TOMC:</speaker>

               <p>Hvala lepa za vaš proceduralni predlog.</p>
               <p>O vašem predlogu, da Državni zbor na naslednji seji opravi razpravo o odgovoru
               ministra za izobraževanje, znanost, kulturo in šport dr. Žige Turka, bo Državni zbor
               odločil v četrtek, 19. aprila v okviru glasovanj.</p>
               <p>Dajem besedo oziroma priložnost za vprašanje gospodu Mirku Brulcu in bo postavil
               vprašanje ministru za delo, družino in socialne zadeve mag. Andreju Vizjaku.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp240">

               <speaker>MIRKO BRULC (PS SD):</speaker>

               <p>Spoštovani gospod minister, nisva midva kriva, da sva na koncu te oddaje pravzaprav
               na vrsti.</p>
               <p>V Novi Gorici imamo že kar nekaj čas gradbeno jamo, v kateri bi že moral stati
               varstveno-delovni center skupaj z bivalnimi enotami. Kalvarija se vleče od leta 1993,
               ko je dozorela potreba po takšni gradnji. Lokalna skupnost je svoj prispevek dala:
               zemljišče, projekte in še kaj. Žal se je že ob začetku gradnje zaradi najcenejšega
               izvajalca in propada firme ta gradnja ustavila. Gradbena firma je propadla, ampak to
               je neka druga zgodba, ki je vezana bolj na javna naročila. V tem času pa so
               mladostniki postali odrasle osebe, mnogim so, žal, tudi starši že umrli.</p>
               <p>Delavnice pod posebnimi pogoji delajo v Solkanu v izjemno slabih in tesnih
               prostorih, zato spoštovani minister sprašujem in upam, da varčevalni ukrepi ne bodo
               prizadeli to najbolj prizadeto populacijo mladostnikov in odraslih, kajti skrb za
               le-te mora imeti prioriteto v naši družbi.</p>
               <p>Zato vas sprašujem:</p>
               <p>Kdaj bo ministrstvo objavilo razpis za izbiro izvajalca in tako nadaljevalo
               investicijo?</p>
               <p>Verjemite, najbolj vam bodo hvaležni starši in še bolj tudi varovanci tega
               varstveno-delovnega centra. Hvala za bo odgovor.</p>
            </sp>
            <sp xml:id="SDZ6-Redna-02-2012-04-16.sp241">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, imate besedo.</p>
            </sp>
            <sp xml:id="SDZ6-Redna-02-2012-04-16.sp242">

               <speaker>MAG. ANDREJ VIZJAK:</speaker>

               <p>Spoštovani poslanec, spoštovane poslanke in poslanci! Hvala lepa za to
               vprašanje.</p>
               <p>Res je, ta projekt ima kar dolgo brado, ključni problem pa je nastopil zaradi
               stečaja izvajalca, saj so se takrat aktivnosti gradnje Varstveno-delovnega centra
               Nova Gorica v lanskem letu, to je leto 2011, ustavile. Pred izborom novega izvajalca
               je bilo treba oceniti dotedanja dela in skladno s tem pripraviti nov razpis, vendar
               se je zgodilo to, da je ministrstvo moralo zaradi ukrepa prejšnje vlade v letu 2011
               zadržati prevzemanje obveznosti in prerazporejanje sredstev v rebalansu, zato ni bilo
               možnosti za nadaljevanje tega projekta in za razpis in zadeva se je zamaknila v
               letošnje leto.</p>
               <p>Ministrstvo bo po sprejetju rebalansa proračuna za leto 2012 nadaljevalo aktivnosti
               na tem področju in upam, spoštovani poslanec, da boste tudi zaradi tega podprli
               rebalans. Torej bomo objavili nov razpis za izvajalca v drugi polovici letošnjega
               leta. Posledično bo, žal, prišlo do zamika pri tej investiciji, vendar bo investicija
               na vrsti in bo končana predvidoma v letu 2013. Hvala lepa.</p>
            </sp>
            <sp xml:id="SDZ6-Redna-02-2012-04-16.sp243">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite dodatno obrazložitev? (Ne.)</p>
               <p>Besedo ima gospod Gašpar Gašpar Mišič, ki bo ministru za kmetijstvo in okolje
               gospodu Francu Bogoviču ter ministru za infrastrukturo in prostor gospodu Zvonku
               Černaču postavil vprašanje.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp244">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, gospa podpredsednica. Spoštovana ministra, gospod Zvonko Černač in
               gospod Franc Bogovič!</p>
               <p>Ena glavnih ovir gospodarskega razvoja v Sloveniji je problematičnost umeščanja
               objekta v prostor, kar smo ugotovili že zdavnaj. Kar nekaj primerov poznamo, ko se je
               potencialni tuji in domači investitor odločil, da načrtovane investicije ne realizira
               zaradi dolgotrajnosti in kompliciranosti postopkov, povezanih z umeščanjem objektov v
               prostor. Tovrstne probleme močno čutimo na vseh ravneh, predvsem pa na lokalni, zato
               je moje vprašanje, spoštovana ministra, naslednje.</p>
               <p>V koalicijski pogodbi ste se zavezali k prenosu zemljišč s Sklada kmetijskih
               zemljišč in gozdov na lokalne skupnosti:</p>
               <p>Kdaj bo ta zaveza uveljavljena?</p>
               <p>Gre predvsem za problem umeščanja v prostor gospodarskih objektov za opravljanje
               obrtniških in podjetniških dejavnosti, kot so obrtne cone in infrastrukturnih
               projektov, ki so nujni za razvoj posameznih občin. Vodilo in podlaga, katera
               zemljišča potrebujejo posamezne občine za svoj razvoj, so že zajeta v predlogih
               občinskih prostorskih načrtov, in sicer tako v grafični kot tudi pisni obliki. Na
               žalost tukaj vedno vnovič trčimo v problem spremembe namembnosti kmetijskih zemljišč,
               ki jih lokalne skupnosti potrebujejo za izgradnjo omenjene infrastrukture, ki bi
               koristila ne le obrtnikom in podjetnikom, temveč celotnemu gospodarstvu in ne
               nazadnje tudi kmetom, saj bi s tem ustvarili pogoje, da slovenski kmet svoj pridelek
               proda na domačem trgu.</p>
               <p>Konkretno, ker prihajam z Obale. Na slovenski obali bi z umestitvijo v prostor, na
               primer ekoloških oziroma eko golf igrišč in podobnih infrastrukturnih zelenih vsebin,
               ob upoštevanju ugodnih klimatskih pogojev, lahko dosegli podaljšanje turistične
               sezone v jesenski in zimski čas, to je ravno takrat, ko so naši kmetje najbolje
               pripravljeni s prodajo svojih letnih pridelkov, kot so vino in oljčno olje in mnoge
               druge istrske dobrote.</p>
               <p>Turizem je v svetovnem merilu najbolj rastoča gospodarska panoga in ravno turizem je
               priložnost za Slovenijo. Z vlaganjem v turistično infrastrukturo in spremembo
               namembnosti objektov, ki so ovira za širitev te infrastrukture in spremljajočo
               obrtno-podjetniške dejavnosti, bi Slovenija lahko postala turistična destinacija 365
               dni v letu.</p>
               <p>Lepo prosim za odgovor.</p>
            </sp>
            <sp xml:id="SDZ6-Redna-02-2012-04-16.sp245">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Boste vi, minister Bogovič? (Da.)</p>
               <p>Izvolite. Beseda je vaša.</p>
            </sp>
            <sp xml:id="SDZ6-Redna-02-2012-04-16.sp246">

               <speaker>FRANC BOGOVIČ:</speaker>

               <p>Lep pozdrav še enkrat. Hvala za besedo, podpredsednica.</p>
               <p>S kolegom si deliva čas in sva se dogovorila, da sam začnem v prvem delu, ker je
               konkretno vprašanje s strani poslanca vezano tudi na prenos kmetijskih zemljišč s
               Sklada kmetijskih zemljišč in gozdov v občinsko last.</p>
               <p>V koalicijski pogodbi je v enem odstavku zapisano, in tudi v zakonskih osnovah je
               podlaga za to, da Sklad kmetijskih zemljišč in gozdov po štirih zakonih in po sedmih
               različnih kriterijih lahko prenaša zemljišča z lastništva sklada na občine. Gre za
               Zakon o Skladu po 14. členu in 16.a členu, kjer se lahko prenašajo nezazidana stavbna
               zemljišča, po 16.b členu pa tudi vodovarstvena območja. Prav tako to omogoča Zakon o
               ponovni vzpostavitvi agrarne skupnosti ter vrnitvi njihovega premoženja in pravic,
               kakor tudi Zakon o cestah in Zakon o športu.</p>
               <p>Kar se tiče stavbnih zemljišč, ki so najbolj pomembna v tem delu. Zakonska podlaga
               je, da se zemljišča, ki so bila po starih planskih dokumentih v letih 1993 v občinski
               lasti, javni lasti, pa so spremenjena v stavbna, in tudi kasnejša sprememba z junijem
               2004 dovoljuje, da se lahko takšna zemljišča prenesejo na občino. Postopek je jasen
               in tudi poteka. Gre pa za to, da je treba skleniti pogodbo o prenosu teh zemljišč na
               občino. V nekaterih primerih prihaja do težav, da nekatere občine ne izpolnijo druge
               obveznosti, da tudi kmetijska zemljišča prenesejo na sklad. Tako ponekod prihaja tudi
               do težav. Drugače pa v osnovi potekajo in po vseh teh štirih postopkih ali pa štirih
               zakonih je bilo tudi v lanskem letu približno 400 hektarjev površin prenesenih na
               občine. Od tega 132 hektarjev tudi stavbnih zemljišč, 270 hektarjev približno pa sodi
               v ta sklop agrarnih skupnosti in vodovarstvenih območij.</p>
               <p>Kar se tiče ostalih postopkov, ki se vežejo na debirokratizacijo – da si s kolegom
               porazdeliva čas –, smo tudi v okviru ministrstva pristopili k intenzivnemu pregledu
               zakonodaje. Tako na področju vseh področnih zakonodaj od področja okolja, kjer je
               cela vrsta soglasij na Arsu in podobnih zadev – čez 30 tisoč jih je na leto. Govorimo
               o tem, da se pripravljajo predlogi, s katerimi bomo poskušali nekatere postopke
               poenostaviti; kar je pa še pomembneje, nekatere enostavne postopke nazaj vrniti na
               upravne enote, ker mislimo, da bodo tam te zadeve hitreje rešene.</p>
               <p>Ključno vprašanje, ki se bo najbrž pojavljajo pa vedno in bo vedno treba imeti pravo
               mero in pravi občutek, je pa sprejetje občinskih prostorskih načrtov in ta ključni
               moment spremembe namembnosti kmetijskih zemljišč, kjer smo vedno na nakovalu med
               varovanjem kmetijskih zemljišč na eni strani in na drugi strani tudi gospodarskemu
               razvoju.</p>
               <p>Upam, da bomo imeli v tem delu srečno roko. Zakon o kmetijskih zemljišč iz lanskega
               leta nam pa tudi nalaga, da sprejmemo zelo jasno mejnik med trajno varovanimi
               kmetijskimi zemljišči in ostalimi zemljišči, na katerih bo ta poseg še mogoč.</p>
            </sp>
            <sp xml:id="SDZ6-Redna-02-2012-04-16.sp247">

               <speaker>PODPREDSEDNICA ROMANA TOMC:</speaker>

               <p>Minister Zvonko Černač, še vaš del odgovora.</p>
            </sp>
            <sp xml:id="SDZ6-Redna-02-2012-04-16.sp248">

               <speaker>ZVONKO ČERNAČ:</speaker>

               <p>Hvala lepa tudi za to vprašanje.</p>
               <p>Ne glede na to, da imamo mnogo dobre volje in da bomo delovali z roko v roki z
               okoljem in kmetijstvom, samo z dobro voljo seveda ne bo šlo. Tudi samo s spremembo
               podzakonskih predpisov žal ne, zaradi tega načrtujemo v prvem koraku najbolj nujne
               spremembe Zakona o graditvi objektov in Zakona o prostorskem načrtovanju.
               Predvidevamo večjo avtonomijo lokalnih skupnosti in računamo na nekatere spremembe
               glede statusa posameznih posegov v prostor v tistem delu, ki niso okoljsko
               nesprejemljivi, in postavitev ločnice med varovanjem kmetijskih zemljišč tam, kjer je
               to pomembno z vidika kmetijske proizvodnje, in ne tam, kjer to ni pomembno.</p>
               <p>Skratka, v najkrajšem času predvidevamo poleg spremembe podzakonskih aktov tudi
               novelacijo Zakona o graditvi objektov in Zakona o prostorskem načrtovanju.</p>
            </sp>
            <sp xml:id="SDZ6-Redna-02-2012-04-16.sp249">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite dodatno pojasnilo? (Da.)</p>
            </sp>
            <sp xml:id="SDZ6-Redna-02-2012-04-16.sp250">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, podpredsednica.</p>
               <p>Tudi hvala obema ministroma.</p>
               <p>Gospod Bogovič, razumem, da ta prenos zemljišč s Sklada poteka na občine. Problem je
               ravno v obratnem; da zemljišča, ki so kmetijska in jih občine potrebujejo za širitev
               svoje infrastrukture in infrastrukturnih projektov oziroma objektov, da se le-ta
               nekako ne morejo prenesti oziroma Sklad stoji na svojem, da teh zemljišč ne da.
               Dogaja se tudi to, da Sklad prodaja svoja zemljišča, za katera bi moral skrbeti.
               Konkretno, Forma viva – prodano pred nekaj leti za zelo mastno ceno. Mislim, da je
               Sklad zadolžen, da skrbi za zemljišča, ne pa, da jih prodaja, in sicer za takšno
               ceno, ker se je kalkuliralo, da se bo to spremenilo v stavbno zemljišče. Pojavlja se
               problem, da mi kot lokalne skupnosti ne moremo ničesar narediti, se razširiti in
               zadovoljiti potrebe obrtnikov, podjetnikov, turizma in sploh gospodarstva, če smo
               omejeni s spremembo zemljišč. Namembnost zemljišč je upravičena in utemeljena v
               predlogih občinskih prostorskih načrtov, tako da tukaj ni blefa. Treba je to samo
               postoriti. Glejte, zdaj se dogaja celo to, da morajo občine prenašati na državo, če
               država potrebuje za umeščanje infrastrukture, cest in ostalega, recimo železniških
               tirov. Če bi pa to bilo občinsko, bi si država lahko izposlovala, da dobi zemljišča
               neodplačno, če to potrebuje za infrastrukturo, in obratno.</p>
               <p>Skratka, s tem, kar je rekel gospod Černač, se strinjam. Upam, da vam bo to uspelo.
               Tukaj vas tudi osebno podpiram in boste vedno dobili glas "za", ko boste zemljišča
               prenašali na lokalne skupnosti, ker oni najbolje vedo, kaj je dobro za njihov
               razvoj.</p>
            </sp>
            <sp xml:id="SDZ6-Redna-02-2012-04-16.sp251">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Boste vi, minister Bogovič?</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp252">

               <speaker>FRANC BOGOVIČ:</speaker>

               <p>Tu se prepletata dve vprašanji. Eno je sprememba namembnosti kmetijskih zemljišč, se
               pravi sprejetje OPN, v katerih se te spremembe naredijo, drugo pa je stvar prenosa
               kmetijskih zemljišč s Sklada na občine. Kot sem že dejal, je v tem delu trenutna
               zakonska podlaga, ki velja in jo mora Sklad spoštovati, ta, da kmetijskih zemljišč ne
               more prenašati na občine. V tem delu tudi nima Sklad nobene pravne podlage, da bi to
               storil. V takšnem primeru bi bila potrebna zakonska sprememba.</p>
               <p>Ključna naloga Sklada zagotovo je gospodarjenje s kmetijskimi zemljišči, igrati
               preko svoje politike tudi z zemljiško politiko in ključna politika Sklada je
               gospodarjenje s kmetijskimi zemljišči in gozdovi. Ta drugi del pa se tiče samega
               konflikta interesov oziroma namenske rabe in se ureja s spremembo prostorskih
               dokumentov.</p>
               <p>Kar se tiče same politike pri prodaji kmetijskih zemljišč, je bila tudi uvedena
               praksa, ki jo je izposloval Sklad, da se je v preteklosti zemljišča, ki so bila na
               robu zazidljivih zemljišč, po internih pravilih smelo takšno zemljišče prodati zgolj
               po 50 % cene stavbnega zemljišča. V tem delu je bila neka varovalka znotraj Sklada
               narejena, da se ne bi dogajale špekulacije s prenosi.</p>
               <p>Sicer pa kot sem že dejal, gre za več področij. Eno je področje varovanja kmetijskih
               zemljišč oziroma dogovor o rabi in varovanju kmetijskih zemljišč pred posegi in
               doseči tudi ta dogovor. Druga zadeva je formalnopravna, kdaj sme Sklad prenašati
               zemljišča. V kontekstu zemljiške politike jih pa lahko tudi mirno kupuje, prodaja in
               v tem kontekstu želimo to celo spodbuditi, da bi se tudi s tem zemljiška politika,
               zaokroževanje kmetij lahko izpeljalo. Tretji problem je pa prostorska zakonodaja, ki
               je tista, ki je v okviru Ministrstva za infrastrukturo in prostor, s katero se želi
               dolgotrajne postopke, ki so res nemogoči – na primer, od leta 2004 pa do leta 2012
               sedaj sprejemamo nove občinske prostorske načrte.</p>
            </sp>
            <sp xml:id="SDZ6-Redna-02-2012-04-16.sp253">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite še proceduralno? (Da.)</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp254">

               <speaker>GAŠPAR GAŠPAR MIŠIČ (PS PS):</speaker>

               <p>Ja, proceduralno.</p>
               <p>Hvala lepa, gospod minister.</p>
               <p>Ocenjujem, da so bili odgovori tako kvalitetno pripravljeni, da ugotavljam, da bo
               treba o tem opraviti razpravo v Državnem zboru, in sicer predvsem zato, ker Sklad
               nima pravne podlage in je treba spremeniti zakonodajo.</p>
               <p>Gospod Černač, vam pa bo to dejansko omogočilo realizacijo zapisanega v vašem
               programu in v koalicijski zavezi. Da bomo pospešili realizacijo te vaše zaveze, bi
               predlagal, da tako pozicija kot opozicija podpreta predlog, da se v skladu z drugim
               odstavkom 246. člena Poslovnika v Državnem zboru opravi razprava, da se poslanke in
               poslanci seznanimo s to problematiko bolj podrobno in da vsak s svojega zornega kota
               pove, kako se njemu to zdi oziroma kako vidi ta problem. Prihajamo z območja celotne
               Slovenije, sam lahko zagovarjam južno Primorsko, drugi boste druge dele in bomo
               skupaj pomagali, da se bodo naše lokalne skupnosti bolje razvijale, kot so se do
               sedaj. Hvala lepa.</p>
            </sp>
            <sp xml:id="SDZ6-Redna-02-2012-04-16.sp255">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>O predlogu poslanca Gašpar Gašpar Mišiča, da Državni zbor na naslednji seji opravi
               razpravo o odgovorih ministra za kmetijstvo in okolje Franca Bogoviča ter ministra za
               infrastrukturo in prostor Zvonka Černača na njegovo poslansko vprašanje, bo Državni
               zbor odločil v četrtek, 19. aprila 2012, v okviru glasovanj.</p>
               <p>Prehajamo na naslednje vprašanje, ki ga bo postavila gospa Tamara Vonta, in sicer
               ministru za izobraževanje, znanost, kulturo in šport dr. Žigi Turku.</p>
            </sp>
            <sp xml:id="SDZ6-Redna-02-2012-04-16.sp256">

               <speaker>TAMARA VONTA (PS PS):</speaker>

               <p>Hvala lepa.</p>
               <p>No, gospod minister je v bistvu že dobršen odgovora dal na poslansko vprašanje gospe
               Majde Potrata, pa vendar. Dosti ljudi, ki imajo avtorsko pogodbo, ima tudi otroke in
               plačujejo vrtec. Tako bi bila lahko tu zdaj priložnost, da dopolnite tisto, kar ste
               si prej zelo želeli.</p>
               <p>Vprašanje:</p>
               <p>Kako plačevati vrtce staršem, ki imajo avtorsko pogodbo, pa je zdaj nimajo; recimo,
               da jim je konec marca potekla?</p>
               <p>Predvsem me zanima, če lahko kaj več poveste o tej vmesni obliki med zaposlitvijo za
               nedoločen čas in avtorsko pogodbo.</p>
               <p>Predvsem me zanima:</p>
               <p>Ali je kakšen terminski načrt, ali kako naj temu drugače rečem, kako boste te stvari
               reševali?</p>
               <p>Hvala lepa.</p>
            </sp>
            <sp xml:id="SDZ6-Redna-02-2012-04-16.sp257">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Izvolite, minister.</p>
            </sp>
            <sp xml:id="SDZ6-Redna-02-2012-04-16.sp258">

               <speaker>DR. ŽIGA TURK:</speaker>

               <p>Hvala lepa za vprašanje.</p>
               <p>Ne bi rad dajal vtisa, da ne vidimo na ministrstvu problema v tem, da so avtorske
               pogodbe trenutno ovira, in delamo vse, kar se da, da bi se to po eni strani čim prej
               rešilo, da bi bila rešitev, ki je v interventnem zakonu, čim boljša. Je pa tako, da
               ob vseh drugih stvareh, ki se dogajajo v državi, ta ni najhujši problem od vseh.</p>
               <p>V zvezi z vprašanjem, za katerega me sprašujete, o tej vmesni obliki. Morda veste,
               morda ne, da je v okviru prejšnje vlade nastala delovna skupina za reformo javnih
               zavodov na področju kulture, da je ta delovna skupina prišla do nekih rezultatov, do
               nekih priporočil. S to skupino sem se sestal, imajo zanimive ideje. Izpostavljajo
               ravno ta problem, da se v organizacijah, ki se vežejo na kulturo, na medije – pa
               zdaj, ko je združeno ministrstvo in ker minister pozna tudi druga vprašanja, bi lahko
               sem zraven dodali še znanost in kakšno drugo zadevo –, da je status javnega
               uslužbenca na eni strani zelo tog, čisto svobodno pogodbeno delo je preveč
               fleksibilno, prinaša premalo pravic.</p>
               <p>Sam sem nad tem resno zaskrbljen oziroma nimam nobenega užitka siliti ljudi, ki
               delajo v kulturi, v tovrstna razmerja, tako da je ta "rahločutnost" iskrena.</p>
               <p>Delo te skupine bomo nadaljevali takoj potem, ko uredimo v proračun in interventni
               zakon. Pričakujem, da bomo z nekimi rešitvami prišli pred vas v parlament do jeseni.
               Kaj je trenutno na mizi, si lahko v poročilu te skupine preberete, od tukaj naprej
               bomo nadaljevali.</p>
            </sp>
            <sp xml:id="SDZ6-Redna-02-2012-04-16.sp259">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite dodatno še obrazložitev? (Da.)</p>
            </sp>
            <sp xml:id="SDZ6-Redna-02-2012-04-16.sp260">

               <speaker>TAMARA VONTA (PS PS):</speaker>

               <p>Kljub temu bi vztrajala, lahko si preberem, ampak glede na to, da vas imam zdaj
               tukaj pred seboj, bi izkoristila to priložnost, ki ni ravno pogosta, da mi poveste,
               da mi razložite, v katerih smereh ste se, recimo, pogovarjali s to skupino.</p>
               <p>Res me zanima, kakšne so te rešitve. Recimo:</p>
               <p>Ali je to odpiranje espejev ali česa?</p>
               <p>Ne vem, na kakšen način nameravate to rešiti. Verjamem, da to kje piše, ampak glede
               na to, da ste minister, zadolžen za to področje, vendar računam na to, da mi to lahko
               pojasnite.</p>
               <p>Samo še nekaj, zavedam se, da so mnogo hujši problemi, tega se verjetno vsi
               zavedamo, ampak na vsako vprašanje pa vendar ne moremo dobiti takega odgovora: "So
               hujši problemi."</p>
               <p>Lahko pa postavimo tudi vprašanje:</p>
               <p>Kateri je najhujši problem?</p>
               <p>Hvala.</p>
            </sp>
            <sp xml:id="SDZ6-Redna-02-2012-04-16.sp261">

               <speaker>PODPREDSEDNICA ROMANA TOMC:</speaker>

               <p>Izvolite, dopolnite odgovor, minister.</p>
            </sp>
            <sp xml:id="SDZ6-Redna-02-2012-04-16.sp262">

               <speaker>DR. ŽIGA TURK:</speaker>

               <p>Mislim, da sem obširen odgovor podal mag. Potrati v zvezi s to problematiko, v zvezi
               s tem, kako je rešena trenutno, kako bo rešena po sprejetju interventnega zakona.</p>
               <p>V zvezi s to rešitvijo absolutno ne gre v smeri nikakršnih espejev. Ne bi pa rad
               govoril o idejah, možnostih, variantah, o katerih razmišljamo, preden bi bila stvar,
               kako bi rekel, relativno zrela. Tako prosim, ne mi zameriti, ampak ne bi rad tukaj
               zbujal niti pričakovanj niti odporov z rešitvami, ki se lahko v naslednjih mesecih še
               spremenijo.</p>
            </sp>
            <sp xml:id="SDZ6-Redna-02-2012-04-16.sp263">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Ni želje po proceduralnem.</p>
               <p>Potem pa najprej vprašanje zastavlja mag. Stanko Stepišnik, in sicer za kmetijstvu
               in okolje, gospodu Francu Bogoviču.</p>
            </sp>
            <sp xml:id="SDZ6-Redna-02-2012-04-16.sp264">

               <speaker>MAG. STANKO STEPIŠNIK (PS PS):</speaker>

               <p>Hvala lepa za besedo.</p>
               <p>Porečje reke Savinje spada v najbolj ogrožena območja v Sloveniji. Poplave v letih
               1990, 1998, 2007 so naredile izredno veliko škode. V okviru Operativnega programa
               razvoja okoljske in prometne infrastrukture za obdobje 2007–2013 so bila zagotovljena
               sredstva Kohezijskega sklada tudi za področje zmanjšanja škodljivega delovanja voda v
               višini 74 milijonov evrov. K poglavju 3.2.5.3 Zmanjšanje škodljivega delovanja vode
               je vključenih šest projektov, katerih skupna vrednost je bila ocenjena na 185
               milijonov evrov z DDV. Prvi in največji projekt je zagotovitev poplavne varnosti na
               porečju Savinja.</p>
               <p>Vlada je 7. 9. 2009 na vprašanje gospoda Aljoše Bonajo odgovorila, da projekt ni
               ogrožen, da realizacija zaradi počasnosti državne uprave ni prava ugotovitev. Vlada
               je zagotovila, citiram: "Lahko zagotovimo, da bodo izvedene vse aktivnosti in da bodo
               dodeljena sredstva porabljena v obdobju izvajanja, to je do leta 2013 in denar
               nikakor ne bo izgubljen."</p>
               <p>Golo naključje je, da smo dali poslansko vprašanje 13. aprila pisno, v Sobotni
               prilogi pa že lahko preberem kar precejšnji del odgovora. To se pravi, da je
               razvidno, da je Program zmanjšanja škodljivega delovanja voda prestavljen v
               programsko obdobje 2014–2020.</p>
               <p>To se pravi, mreža dobro dela, novinar je tudi pravi, tako da tisti, ko včasih nas
               napade, je tudi to napisal.</p>
               <p>Prosim za odgovor.</p>
            </sp>
            <sp xml:id="SDZ6-Redna-02-2012-04-16.sp265">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, minister.</p>
            </sp>
            <sp xml:id="SDZ6-Redna-02-2012-04-16.sp266">

               <speaker>FRANC BOGOVIČ:</speaker>

               <p>Odgovor na to vprašanje, ki se tiče poplavne varnosti in se nanaša predvsem na
               Savinjo, je zame danes precej enostaven, glede na to, da smo prejšnji teden v Celju
               podpisali to pogodbo, s katero se začne kot prvi projekti z vodnega varstva, se pravi
               izboljšanje poplavne varnosti na porečju reke Savinji. Pogodba je z DDV vredna 45,3
               milijone evrov in se nanaša na vodovarstvene objekte v Lučah, Celje z Vojnikom in
               tudi dolvodno od Laškega.</p>
               <p>Gre za tiste kritične projekte, ki so v okviru poplav v Laškemu, v porečju Savinje v
               celoti povzročale največ glavobola in tudi naredila največjo škodo. Ta projekt je
               podpisan in računamo, da bo vse po sreči in da bodo izvajalci ta projekt izvedeli, so
               lokalno znani izvajalci na vodarskem delu in verjamem, da so usposobljeni – upam
               tudi, da so finančno sposobni – ta projekt pripeljati do konca.</p>
               <p>V pripravi je tudi druga faza tega projekta, se pravi projekt umestitve suhih
               zadrževalnikov, ki bi zadrževali vodni val na poti do Celja. Vsi vemo, tisti, ki ste
               s tistega konca, še posebej, pa tudi drugi, ki smo se drugače ukvarjali, da je tu še
               kar nekaj strokovnih dilem, kjer je nasprotovanje, niso še vse stvari dorečene,
               vendar je ta projekt v javni razpravi. Tudi ta DPN je na dobri poti, da bo sprejet,
               tako da bo lahko v naslednji finančni perspektivi mogoče zopet prvi projekt, ki se bo
               z vodovarstvenega področja v Sloveniji zgodil na reki Savinji.</p>
               <p>Kot drugi projekt, dva projekta sta predvidena v tej finančni perspektivi, je še
               projekt na reki Dravi. Tu gre za velik skok teh projektov, tudi tu je vrednost dokaj
               velika, 38,4 milijone evrov. Tudi za ta projekt sodelavci iz ministrstva
               zagotavljajo, da bo v letošnjem letu sprejet.</p>
               <p>Tako sta dva projekta, ki sta predvidena za to finančno perspektivo, na dobri poti,
               da se izvedeta.</p>
               <p>Poleg že omenjenega projekta druge faze reke Savinje je v pripravi tudi projekt
               zadrževalnikov vode pred Ljubljano, se pravi nov velik projekt, ki je pomemben za
               samozaščito. Aktivnosti prav tako tečejo na reki Muri, tako da je en del visokovodnih
               nasipov v izvedbi in bo v letošnjem letu zaključen, sicer pa se zopet načrtujejo novi
               projekti za obdobje 2014–2020 in še naprej se predvideva črpanje kohezijskih sredstev
               za te projekte.</p>
               <p>Ko sem že ravno pri besedi in ko me danes poslanci, poznavajoč problematiko okolja,
               sprašujete resnično za tiste najbolj akutne probleme – začeli smo s kohezijo,
               nadaljevali s smetmi, naprej smo prišli na vodovarstvo, zaščito glede poplavne
               varnosti –, moram reči, da se znotraj ministrstva pogovarjamo o tem. V naslednjih
               mesecih, če smo prej obljubili, da bomo relativno hitro pripravili operativni program
               za smeti, je to naslednja, druga faza, drugo področje, katerega se želimo sistematsko
               lotiti. V okviru pristojnosti, ki so danes v okviru ministrstva, Arsa, Inštituta za
               vode, potem območnih izpostav Arsa, želimo ugotoviti, kakšna je najboljša
               organizacijska oblika, da bo na področju varovanja pred poplavami in na splošno,
               generalno upravljanje z vodami, zadeva prišla malce bolj v red. V zadnjih dvajsetih
               letih se nam je izgubil pravi nadzor in konceptualen pristop k tem projektom.</p>
               <p>Lahko še mirno rečem, da je v okviru ostalih sredstev, ki so na razpolago, tako
               integralno iz proračuna v okviru postavk za vzdrževanje vodotokov kakor tudi v okviru
               postavke vodnega sklada, predvidenih kar nekaj posegov tudi v letošnjem letu, s
               katerim se bo šlo naprej.</p>
               <p>Vsi vemo, da tudi sistematično poteka v okviru skupnega projekta izgradnje
               hidroelektrarne na spodnji Savi protipoplavna zaščita od Zidanega Mosta pa vse do
               hrvaške meje.</p>
            </sp>
            <sp xml:id="SDZ6-Redna-02-2012-04-16.sp267">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Bo v redu? Ste zadovoljni z odgovorom? Ste.</p>
               <p>Kot zadnja bo vprašanje zastavila gospa Renata Brunskole. Očitno leti tudi to
               vprašanje na ministra za kmetijstvo in okolje gospoda Franca Bogoviča.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp268">

               <speaker>RENATA BRUNSKOLE (PS PS):</speaker>

               <p>Hvala lepa. Lepo pozdravljeni, spoštovani gospod minister, kolegice in kolegi!</p>
               <p>V Evropi in Sloveniji je izkazana velika podpora izrabi obnovljivih virov energije.
               Mednje sodijo bioplinarne, ki opravljajo obdelavo biološko razgradljivih odpadkov. V
               zadnjih letih se v Sloveniji prebivalci na območjih, kjer delujejo bioplinarne,
               soočajo s problematiko smradu iz bioplinaren in ravno tako smradu s prašičjih farm.
               Na to zagotovo vpliva, da nova uredba o obdelavi biološko razgradljivih odpadkov še
               vedno ni sprejeta, problem pa je tudi v neskladju kmetijske in okoljske zakonodaje
               glede vnosa mejnih vrednosti težkih kovin, kot so presežki cinka v prašičji gnojevki.
               V temu trenutku so prebivalci izpostavljeni zdravju škodljivemu smradu, obolevajo,
               počutje je slabo, ravno tako pa se vsakodnevno po poljih razliva bioplinska gnojevka,
               ki nastaja tudi iz odpadkov v gostinstvu.</p>
               <p>Ugotavljamo, da bi pristojne službe v okviru pristojnih ministrstev morale
               opravljati natančno kontrolo in evidenco vhodnih in izhodnih surovin. Potrebna je
               kontrola uporabe bioplinske gnojevke na kmetijskih zemljiščih. Slednje se dogaja
               skoraj povsod po Sloveniji, kar povzroča številne proteste okoliških prebivalcev in
               nevladnih organizacij.</p>
               <p>Spoštovani gospod minister, ta konec tedna vam je zagotovo bil znan protest
               okoljskega gibanja Proteus iz Črnomlja, ki je samo v soboto v nekaj urah privabilo
               dva tisoč štiristo ljudi k podpisu peticije zaradi smradu v Črnomlju in okolici, ki
               se širi iz bioplinarne in prašičje farme na Lokvah. Do teh protestov po mojem mnenju
               ne bi prihajalo, če bi pristojne službe ustrezno ukrepale že takrat, ko sva,
               spoštovani gospod minister, bila oba poslanca in sem postavljala podobna vprašanja
               takratnemu ministru za okolje gospodu Karlu Erjavcu, ki je takrat odgovoril, da gre
               za gnojevko drugega razreda okoljske kakovosti, kar pomeni, da se tega blata ne more
               uporabiti za gnojenje kmetijskih zemljišč.</p>
               <p>Vendar danes se ta gnojevka razliva po Beli krajini, po območju, za katerega
               pravimo, da je pomemben potencial kmetijstva, lokalne samooskrbe in tako je bilo v
               slabih štirih letih po kraških belokranjskih poljih politih preko sto tisoč ton
               gnojevke.</p>
               <p>Spoštovani gospod minister, vprašam vas:</p>
               <p>Na kakšen način boste prispevali k dokončnemu reševanju tega problema in kdaj boste
               prišli v Črnomelj in nas podrobneje seznanili s to problematiko?</p>
               <p>Zavedam se, da ste minister na novo, vendar ni kaj: začeli ste dobro in moram reči,
               da ste bili danes zagotovo med najaktivnejšimi pri odgovarjanju na poslanska
               vprašanja.</p>
            </sp>
            <sp xml:id="SDZ6-Redna-02-2012-04-16.sp269">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Res je, minister, imate priložnost sedmič odgovarjati na vprašanje.</p>
               <p>Beseda je vaša.</p>
            </sp>
            <sp xml:id="SDZ6-Redna-02-2012-04-16.sp270">

               <speaker>FRANC BOGOVIČ:</speaker>

               <p>Hvala za to številčno priložnost in hvala za to vprašanje, o katerem je prav, da se o
               njem spregovori. Hvala tudi za tako veliko prisotnost v dvorani. Prejšnji mandat sem
               bil na drugi strani, pa ne vem, če je bilo pri zadnjem vprašanju kdaj toliko kolegov.
               Tako mislim, da smo vsi skupaj začeli resno s tem delom.</p>
               <p>Kar se tiče bioplinaren, mislim, da je kar nekaj problemov, s katerimi se v
               Sloveniji soočamo. Eden, ki smo ga tudi obravnavali, je vezan tudi na koncept, kako
               velike bioplinarne, kaj naj bo v teh bioplinarnah, ali je koncept, da je za to
               potrebnih 200, 300, 400 hektarov kmetijskih zemljišč, da zapolniš. To so ene vrste
               problemi.</p>
               <p>Drugi problemi, ki so bili zdaj omenjeni, se nanašajo pa tudi na prostorske
               umestitve posamezne bioplinarne v prostor. Mirno naj rečem, da glede na to, da je kar
               nekaj bioplinarn v Sloveniji – dve sta tisti, ki v tem trenutku najbolj burita
               duhove; ena na Gorenjskem, ena v Beli krajini. Mislim, da je ključni problem ne v
               kmetijski regulativi in v uredbah, ampak izvirajo problemi pri teh dveh iz same
               umestitve v prostor na tistem prostoru, kjer sta postavljeni.</p>
               <p>Kar se tiče samih uredb, ki so bile izpostavljene, naj povem, da sta dve uredbi, ki
               govorita – in ko govorimo o neskladju med dvema uredbama, je prav, da pojasnimo, za
               kaj gre.</p>
               <p>Prva je Uredba o obdelavi biološko razgradljivih odpadkov. Ta jasno določa obvezna
               ravnanja pri obdelavi biološko razgradljivih odpadkov in pogoje za uporabo in dajanje
               v promet obdelanih biološko razgradljivih odpadkov, tako komposta kot pregnitega
               blata, bioplinske gnojevke, digestata.</p>
               <p>Druga, ki je po mnenju mnogih v nasprotju ali pa v koliziji s prvo, je Uredba o
               varstvu voda pred onesnaževanjem z nitrati iz kmetijskih virov. To pa je uredba, ki
               določa predvsem uporabo živinske gnojevke Ta uredba se nanaša na pravila pri gnojenju
               z gnojevko, živinsko gnojevko, in se nanaša tako na količine in dobo v letu, kdaj se
               sme, kdaj se ne sme. Pri mejnih zadevah, ker je to povezano z nitrati – govori
               predvsem o nitratih, ne pa ostalih elementih. Nadzor nad to uredbo pa ima tudi
               kmetijski inšpektor.</p>
               <p>Razlika med tema dvema uredbama je, kot sem že dejal, v tem, da se ena nanaša zgolj
               in predvsem poudarja problem nitratov in uporabe gnojevke, druga pa se nanaša tudi na
               bioplinarne. V teh bioplinarnah pa je en proces predelave živalskih ostankov, kjer je
               tudi drugačna kemična sestava. Nova uredba bo morala ravno to urediti in v to uredbo
               bodo tudi zapisane smernice za stanje in tehnike kompostiranja. Ta uredba je v
               pripravi in bojim se, da ne bo vseh problemov, ki se pojavljajo na vsaki od teh
               lokacijah, rešila, ampak bo samo pojasnila nekatere stvari, znotraj katerih bo zelo
               jasno zapisano, kaj je dovoljeno, kaj ni dovoljeno, kajti tudi nekateri elementi, ki
               so omenjeni v teh, so elementi, ki so sestavni del neke prehrane in se, normalno, v
               tem procesu zavrtijo in so tudi določeni esencialni elementi tako za rastline kakor
               tudi za živali.</p>
               <p>Mislim, da je mogoče tu celo preveliko pričakovanje, da bo ta uredba vse rešila.
               Ključni problem – na že omenjeni lokaciji so bili številni inšpekcijski pregledi – v
               letu 2010 jih je bilo opravljenih 8, v letu 2011 7 in tudi letos so bili že 4, zadnji
               je bil 30. 3. – glede na številna opozorila, pisma.</p>
               <p>Sam sem se tudi konec prejšnjega tedna srečal na enem sicer drugačnem dogodku, ni
               bil namenjen temu, s črnomaljsko županjo, ki vneto tudi opozarja in prosi za ta
               termin. Dogovor je, da se predstavniki iz našega direktorata za kmetijstvo in
               sekretarka z okolja v čim krajšem času z njo sestanejo in poskušajo rešiti dotični
               problem, ki ni generalni problem, ki bi se nanašal na bioplinarne, ampak gre za zelo
               specifičen problem v specifičnem okolju, ob umestitvi v prostor, ki je bila v
               preteklosti storjena. Vemo pa vsi... / izklop mikrofona/</p>
            </sp>
            <sp xml:id="SDZ6-Redna-02-2012-04-16.sp271">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp272">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Hvala že za ta del odgovora.</p>
               <p>Ta bioplinarna, pa verjetno tudi morebiti še tista, ki je tudi problematična, je
               ravno v povezavi s problematiko okoljevarstvenega dovoljenja oziroma tudi maksimalne
               zmogljivosti; torej z omejitvijo, kot ste povedali, velikosti bioplinarne, vendar bi
               vseeno poudarila še nekaj.</p>
               <p>Danes sem imela priložnost slišati večino vaših odgovorov, je bilo veliko res govora
               o umestitvah v prostor, tudi o občinskih prostorskih načrtih, vaših soglasij,
               soglasij Agencije za varstvo okolja, ampak govorili ste tudi o kohezijskih projektih,
               kot je vodovod v Pomurju, pa v Beli krajini in tako dalje. V povezavi tudi s kraškim
               terenom v Beli krajini nas ravno to skrbi, da bo na ta način izvir Dobličice, torej
               podtalnica, uničen in da bo prišlo do ekološke katastrofe. Mogoče sedaj izgleda to,
               bi kdo rekel, preveč panično, vendar ne. Namreč vemo, kaj se je zgodilo v 80. letih z
               izvirom Krupe in PCB in da se ta zadeva dolga leta, morebiti še danes ne, ni v celoti
               povrnila v prvotno stanje – predvsem mislim z vidika varstva okolja.</p>
               <p>Tukaj gre tudi za to, ali imajo inšpekcijske službe vse vzvode, da tudi bioplinarne
               nekako pripeljejo do tega, da dopolnijo tehnološki postopek z dehidracijo in
               čiščenjem lužine do te stopnje, da bo sposobna za izpust – oziroma tudi dvom v zvezi
               s smradom. Namreč, ljudje dobesedno trpijo, če pa pogledate zemljino, jaz sem si
               ogledala, to je kot požgano zemljišče. Ne predstavljam si pridelka, ki ga ljudje jemo
               iz tovrstnih izpustov, torej te gnojevke.</p>
               <p>Zato bi si resnično želela, če bi rekli: "Pridem v Belo krajino, si to pogledam, in
               ljudem v Črnomlju povem kako in kaj, da se to reši."</p>
            </sp>
            <sp xml:id="SDZ6-Redna-02-2012-04-16.sp273">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, izvolite.</p>
            </sp>
            <sp xml:id="SDZ6-Redna-02-2012-04-16.sp274">

               <speaker>FRANC BOGOVIČ:</speaker>

               <p>Kot sem že dejal, zavedam se tega problema. Dve točki sta v Beli krajini, kar se
               okolja tiče, na tej naši agendi. Danes vam resnično ne vem povedati termina. Kot sem
               že dejal, je v dogovoru z županjo Črnomlja, da se v miru na strokovni ravni dobijo
               ljudje in poiščejo te odgovore. Vem, in tu nisem navajal stvari, da je bila v lanskem
               letu že zaprta, dopolnjenega tehnologija. Upam, da bodo tisti, ki so strokovno
               odgovorni za to zadevo, svoje delo korektno in dobro opravili.</p>
               <p>Zagotovo to ni problem, ki bi ga na ministrstvu ignorirali. Obe inšpekciji, tako
               kmetijska kot okoljska, sta bili v projekte temeljito vključeni. S tega mesta mirno
               lahko rečem, da bom najprej poprosil kolege, da mi pripravijo to dokončno svoje
               stališče. Pogovor bodo opravili tudi z županjo.</p>
               <p>Sem pa dolžan Belokranjkam in Belokranjcem tudi še ta sestanek, kjer bomo poskušali
               obe temi skupaj združiti. Računam tudi sam opraviti ta razgovor z vami.</p>
            </sp>
            <sp xml:id="SDZ6-Redna-02-2012-04-16.sp275">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite.</p>
            </sp>
            <sp xml:id="SDZ6-Redna-02-2012-04-16.sp276">

               <speaker>RENATA BRUNSKOLE (PS PS):</speaker>

               <p>Gospod minister, prosila bi,če lahko vaše strokovne službe pripravijo pisni odgovor
               na moje vprašanje. Hvala lepa.</p>
            </sp>
            <sp xml:id="SDZ6-Redna-02-2012-04-16.sp277">

               <speaker>PODPREDSEDNICA ROMANA TOMC:</speaker>

               <p>Hvala lepa za vaš predlog.</p>
               <p>S tem smo prišli do zadnjega vprašanja, čeprav je z nami samo en predstavnik Vlade,
               minister Bogovič, ki je vztrajal do konca, se ne glede na to zahvaljujemo vsem, ki so
               danes podali odgovore, od predsednika Vlade, vsem ministrom, generalnemu
               sekretarju.</p>
               <p>Sporočam, da s tem prekinjamo to točko dnevnega reda, ki jo bomo nadaljevali v
               četrtek, 19. aprila 2012, ko bo Državni zbor v okviru glasovanj odločal o predlaganih
               sklepih.</p>
               <p>S tem prekinjam tudi 2. sejo Državnega zbora, ki jo bomo nadaljevali jutri ob 9.
               uri.</p>
               <p>Še nekaj, seja je prekinjena, vendar kljub vsemu opozarjam člane in članice Odbora
               za finance, da čez 15 minut začnemo sejo Odbora za finance in monetarno politiko, in
               sicer v veliki dvorani na Tomšičevi. Ostalim pa lepo pot domov.</p>
               <p>Lahko noč! <title>(SEJA JE BILA PREKINJENA 16. APRILA 2012 OB 21.03.)</title>
               </p>
            </sp>
         </div>
      </body>
   </text>
</TEI>
