<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-04-2012-06-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|63C690CB1A05FE91C1257A22003A1757</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=63C690CB1A05FE91C1257A22003A1757</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-04-2012-06-11.DZ" n="04">
               <name>Redna</name>
               <date when="2012-06-11"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-04-2012-06-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">4. seja</stage>
            <stage type="chairman">Sejo so vodili predsednik Državnega zbora dr. Gregor Virant in podpredsedniki
            Renata Brunskole, Jakob Presečnik ter Romana Tomc.</stage>
            <stage type="time">Seja se je začela ob 14. uri.</stage>
            <sp xml:id="SDZ6-Redna-04-2012-06-11.sp1">
               <speaker>PREDSEDNIK DR. GREGOR VIRANT:</speaker>
               <p>Spoštovane kolegice poslanke in kolegi poslanci!</p>
               <p>Začenjam 4. sejo Državnega zbora, ki sem jo sklical na podlagi prvega odstavka 57.
               člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Barbara Žgajner Tavš, Roberto Battelli, dr. Göncz László in mag. Matej
               Tonin.</p>
               <p>Na sejo sem vabil k 1. točki dnevnega reda predsednika Vlade, ministrico in ministre
               ter generalnega sekretarja Vlade, k 17.b točki dnevnega reda predstavnika Urada
               predsednika Republike Slovenije, k 17.c točki dnevnega reda predsednika Sodnega sveta
               dr. Mira Cerarja in predstavnike Vlade k vsem ostalim točkam dnevnega reda.</p>
               <p>Lepo vas pozdravljam!</p>
               <p>Prehajamo na <title>določitev dnevnega reda</title> 4. redne seje Državnega zbora. Predlog
               dnevnega reda ste prejeli v ponedeljek, 4. junija 2012, s sklicem. O predlogu
               dnevnega reda bomo odločali v skladu z drugim odstavkom 64. člena Poslovnika.
               Predlogov za umik posameznih točk z dnevnega reda in predlogov za širitev nisem
               prejel, bi vas pa obvestil, da sem prejel zahtevi za ponovno odločanje o postopkih.
               Na Kolegiju smo 4. junija 2012 sklenili, da se Predlog zakona o spremembah in
               dopolnitvah Zakona o lastninskem preoblikovanju Loterije Slovenije in Predlog zakona
               o spremembah Zakona o kmetijskih zemljiščih obravnavata po skrajšanem postopku. Na
               podlagi desetega odstavka 21. člena Poslovnika je skupina poslancev predlagala, da se
               o tej odločitvi ponovno odloča na seji Državnega zbora. Na podlagi drugega odstavka
               142. člena Poslovnika o tem odločamo na prvi naslednji seji Državnega zbora, torej na
               tej seji, in sicer brez razprave in brez glasovanja, samo predlagatelj lahko
               predstavi svoj predlog. Tako bo Državni zbor navedeni zahtevi v skladu s časovnim
               razporedom obravnaval takoj na začetku, še pred poslanskimi vprašanji kot 1.A in 1.B
               točko dnevnega reda.</p>
               <p>Državnemu zboru predlagam, da za današnjo sejo določi dnevni red, ki ste ga prejeli s
               sklicem s tem dvema dopolnitvama pod točkama 1.A in 1.B.</p>
               <p>Prehajamo na odločanje. / oglašanje iz dvorane/ Gospod Veber, to pride. Pod 1.A in
               1.B točko boste seveda imeli možnost, da predstavite.</p>
               <p>Zdaj bomo glasovali samo o dnevnem redu. Prosim, da preverite delovanje glasovalnih
               naprav. Glasovali bomo o dnevnem redu.</p>
               <p>Glasujemo. Prekinjam glasovanje. Če je težava z glasovalnimi napravami, bomo
               glasovanje ponovili.</p>
               <p>Prekinjam za toliko časa, kolikor je treba, da se tehnično preveri delovanje
               glasovalnih naprav.</p>
               <stage>(Seja je bila prekinjena ob 14.04 in se je nadaljevala ob 14.06.)</stage>
            </sp>
            <sp xml:id="SDZ6-Redna-04-2012-06-11.sp2">
               <speaker>PREDSEDNIK DR. GREGOR VIRANT:</speaker>
               <p>Nadaljujemo. Službe so me obvestile, da so glasovalne naprave delovale, da je mogoče
               prišlo do nerodnosti z vaše strani pri ustavljanju kartic, tako da lahko samo
               ugotovim izid glasovanja.</p>
               <p>Navzočih je 72 poslank in poslancev, za je glasovalo 61, proti 9.</p>
               <p><stage>(Za je glasovalo 61.)</stage> <stage>(Proti 9.)</stage></p>
               <p>Ugotavljam, da je dnevni red 4. seje Državnega zbora določen.</p>
               <p>Prehajamo na <title>1.A TOČKO DNEVNEGA REDA, TO JE NA OBRAVNAVO ZAHTEVE SKUPINE POSLANK
                  IN POSLANCEV, DA DRŽAVNI ZBOR ODLOČI O ODLOČITVI KOLEGIJA PREDSEDNIKA DRŽAVNEGA
                  ZBORA, DA SE PREDLOG ZAKONA O SPREMEMBAH IN DOPOLNITVAH ZAKONA O LASTNINSKEM
                  PREOBLIKOVANJU LOTERIJE SLOVENIJE OBRAVNAVA PO SKRAJŠANEM POSTOPKU.</title>
               </p>
               <p>Kolegij predsednika Državnega zbora je na 17. seji 4. junija 2012 odločil, da se ta
               predlog zakona obravnava po skrajšanem postopku in na podlagi desetega odstavka 21.
               člena Poslovnika je skupina 29 poslank in poslancev s prvopodpisanim gospodom Samom
               Bevkom zahtevala, da Državni zbor ponovno odloča o tej zadevi.</p>
               <p>Zdaj dajem besedo gospodu Janku Vebru, da v imenu predlagatelja obrazloži
               zahtevo.</p>
               <p>Prosim, gospod Veber. 5 minut imate časa.</p>
            </sp>
            <sp xml:id="SDZ6-Redna-04-2012-06-11.sp3">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Zahtevo za ponovno odločanje o odločitvi Kolegija vlagamo iz razloga, ker menimo, da
               je poslovnik dosledno zlorabljen, predvsem kadar se pogovarjamo o postopkih, ki
               govorijo o skrajšanem postopku obravnave posameznega zakona. Dosledno Vlada zapiše
               ali pa tudi nekateri drugi koalicijski predlagatelji, če vlagajo zakon, da gre za
               manj zahtevne spremembe in je zato seveda skrajšani postopek utemeljen. Po našem
               mnenju je tudi postopek, ki je vezan na Zakon o spremembah in dopolnitvah zakona o
               lastninskem preoblikovanju Loterije Slovenije, na Kolegiju bil sprejet v nasprotju s
               poslovnikom. Skrajšani postopek nikakor ne moremo razumeti za vsebino zakona, s
               katerim se drastično posega v delovanje Fundacije za šport. Ne nazadnje gre za
               razdeljevanje sredstev, ki so v pristojnosti fundacije in kjer je do sedaj imela
               večji vpliv športna sfera, po sprejetju tega zakona pa preide odločanje praktično na
               ministrstvo, pristojno za šport. Do sedaj je samo tri predstavnike strokovni svet
               ministrstva, pristojnega za šport, imenoval v Svet Fundacije za šport, po tem novem
               zakonu pa gre za imenovanje kar 14 predstavnikov od vsega 17. Mislim, da je že to
               razmerje dovolj tehten argument, da opravimo širšo razpravo v Državnem zboru, zakaj
               je dobro, da politika odloča tudi o športu, zakaj ni dobro, da se športniki oziroma
               športne organizacije poskušajo med seboj dogovoriti o porabi sredstev, ki se zbirajo
               iz naslova Loterije Slovenije.</p>
               <p>Ravno ta sprememba, podržavljanje športa oziroma vmešavanje politike v šport je
               zagotovo tema, ki je ne moremo obravnavati po skrajšanem postopku, pač pa po
               normalnem postopku, kjer lahko dejansko, vsaj upam tako, slišimo od Vlade, zakaj je
               treba prenesti celo zaposlene iz Fundacije za šport v ministrstvo, zakaj je treba
               tako drastično spremeniti sestavo Fundacije za šport, kot da do sedaj v Sloveniji
               nismo imeli vrhunskih dosežkov ravno zaradi tega, ker se je politika minimalno
               vtikala v šport. Če ne bi imeli vrhunskih dosežkov, bi mogoče lahko celo razumeli, da
               je treba nekaj narediti tudi s pomočjo politike, vendar dejstvo je, da športne
               organizacije funkcionirajo, da so se vedno tudi uspele dogovoriti o razdelitvi
               sredstev in ni bilo pri tem potrebne prav nobene velike politične volje, da je do
               razdeljevanja teh sredstev prišlo. Gre za, po našem mnenju, nerazumen poseg v sedanji
               sistem financiranja športnih organizacij in vsega, kar se je do sedaj dogovarjalo
               znotraj Fundacije za šport.</p>
               <p>Predsednik, dovolite mi, da vmes samo vprašam, ali imam teh pet minut za oba zakona
               ali samo za enega. Samo za tega, prvega. Hvala.</p>
               <p>Tako resnično, spoštovane kolegice in kolegi, menimo, da bi bilo primerneje, da se o
               spremenjenem načinu financiranja športnih organizacij vendarle dogovorimo znotraj
               usklajenih širših postopkov, ne pa po skrajšanem postopku, ker praktično na eni seji
               zaključimo razpravo in gremo vsaksebi, upam si reči, da kar z grenkim priokusom, da
               to, kar je bilo narejeno, ni bilo dovolj premišljeno. Hvala.</p>
            </sp>
            <sp xml:id="SDZ6-Redna-04-2012-06-11.sp4">
               <speaker>PREDSEDNIK DR. GREGOR VIRANT:</speaker>
               <p>Hvala, kolega Veber. O tej zahtevi ni razprave in tudi ne obrazložitve glasu, tako
               lahko preidemo na odločanje.</p>
               <p>Odločali bomo o naslednjem sklepu: Predlog zakona o spremembah in dopolnitvah Zakona
               o lastninskem preoblikovanju Loterije Slovenije se obravnava po skrajšanem postopku.
               Če ta sklep ne bo sprejet, bo Državni zbor obravnaval predlog zakona po rednem
               postopku.</p>
               <p>Glasujemo. Navzočih je 81 poslank in poslancev, za je glasovalo 45, proti 34.</p>
               <p><stage>(Za je glasovalo 45.)</stage> <stage>(Proti 34.)</stage></p>
               <p>Ugotavljam, da je sklep sprejet, zato bomo predlog zakona obravnavali po skrajšanem
               postopku.</p>
               <p>S tem zaključujem to točko dnevnega reda.</p>
               <p>Prehajamo na <title>1.B TOČKO DNEVNEGA REDA, TO JE NA ZAHTEVO SKUPINE POSLANK IN
                  POSLANCEV, DA DRŽAVNI ZBOR ODLOČI O ODLOČITVI KOLEGIJA PREDSEDNIKA DRŽAVNEGA
                  ZBORA, DA SE PREDLOG ZAKONA O SPREMEMBAH ZAKONA O KMETIJSKIH ZEMLJIŠČIH OBRAVNAVA
                  PO SKRAJŠANEM POSTOPKU.</title>
               </p>
               <p>Vsi podatki o odločitvi na Kolegiju in vložitvi zahteve za ponovno odločanje so
               identični kot pri prejšnjem zakonu, zato bi dal kar takoj besedo gospodu Janku Vebru,
               da v imenu vlagatelja zahteve predstavi to zahtevo.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp5">
               <speaker>JANKO VEBER (PS SD):</speaker>
               <p>Hvala še enkrat za besedo.</p>
               <p>Če smo prej govorili o zakonu, ki je mogoče razdeljeval deset milijonov evrov, gre
               pri Zakonu o kmetijskih zemljiščih za še zahtevnejše spremembe. Ta sprememba, ki je
               vložena, dejansko povsem zablokira izvajanje obstoječega zakona o kmetijskih
               zemljiščih, ki je imel prvenstveno nalogo predvsem to, da ohrani najkvalitetnejša
               kmetijska zemljišča za nadaljnjo obdelavo in s tem zagotavljanje prehranske varnosti
               v Sloveniji. Ta novela, ki je vložena, govori o tem, da se v celoti preneha plačevati
               nadomestilo za spremembo namembnosti oziroma odškodnina za spremembo namembnosti
               kmetijskega zemljišča v zazidljivo, in to velja tako za tista, ki že imajo danes tak
               status, kjer je možna pozidava, kot tudi za tista, ki jih bomo ali pa boste v
               prihodnosti namenili za pozidavo. Dejstvo je, da smo v Sloveniji vsaj do leta 2009 po
               znanih podatkih že spremenili 93 tisoč hektarjev obdelovalnih kmetijskih površin v
               zazidljive površine, od tega skoraj 23 tisoč njiv in vrtov. Dejstvo je, da imamo v
               Sloveniji daleč najmanjši delež obdelovalnih površin na prebivalca, vsega 866
               kvadratnih metrov odpade ta hip na prebivalca. Po kriterijih, ki jih obravnavajo tudi
               znotraj Evropske unije, pa bi bilo treba za samooskrbo imeti v posamezni državi nekje
               od 2 tisoč 500 do 3 tisoč kvadratnih metrov najboljših kmetijskih površin na
               prebivalca. Torej mi smo že daleč pod tem. In ravno v trenutku, ko se vse razvite
               države pogovarjajo o tem, da bi pravzaprav uvedle ukrep, s katerim sploh ni več mogoč
               poseg v kmetijska zemljišča, mi sproščamo pozidavo kmetijskih zemljišč in s tem
               ogrožamo tudi svojo prehransko varnost. Velikokrat smo opozorili na to, da je to celo
               za neko samostojnost in suverenost države huje, kot če ostaneš brez lastne vojske.
               Verjetno te bi nekdo, ki bi ga dobro plačal, celo lažje varoval, uspešneje varoval
               kot pa, če ostaneš brez hrane. Če ti nekdo enostavno ustavi dobavo hrane, ker je sam
               nisi zmožen pridelovati, je to nekaj najhujšega, kar lahko doleti posamezen narod.
               Rešitve, ki so potrebne pri tem zakonu, da se približamo tako težavam tistih
               investitorjev, ki bi danes menda radi investirali, kot tudi tistim mladim družinam,
               ki ravno tako razmišljajo o tem, da bi se razbremenili plačila nadomestila za uporabo
               za spremembo namembnosti kmetijskega zemljišča v stavbno, so tisti razlogi, o katerih
               bi morali razpravljati v Državnem zboru po rednem postopku ne pa po skrajšanem, kjer
               se dejansko lahko uzakoni, kot je v tej spremembi zapisano, da odškodnine za
               spremembo namembnosti kmetijskega v zazidljivo zemljišče v Sloveniji sploh ne
               plačujemo več, tako za nazaj kot tudi ne za naprej. Ta vir je bil namenjen ravno
               temu, da če se že poseže, kajti ta zakon dejansko tudi v nekih izrednih primerih
               omogoča poseganje v kmetijska zemljišča, vendar kvalitetnejša, kot so, dražje je to
               nadomestilo, in to iz razloga, da potem lahko s temi sredstvi zagotovimo nadomestne
               površine, ki nam tudi v perspektivi potem omogočajo ponovno stabilno pridelavo hrane.
               Predvsem pa se moramo zavedati, da so naše najboljše kmetijske površine hkrati tudi
               na vodonosnih območjih in bolj kot bomo krčili najkvalitetnejše površine, in če bomo
               želeli pridelati dovolj hrane, bomo morali tudi s kemičnimi sredstvi tretirati te
               rastline, kar pomeni, da si onesnažujemo tudi pitno vodo. Tako da, ne samo da lahko
               ostanemo brez zadostne prehranske varnosti in kakovosti hrane, lahko ostanemo tudi
               brez ustrezne vodooskrbe oziroma če že, je ta lahko izjemno draga zaradi dragih
               procesov, ki jih potrebuješ za to, da neko vodo ponovno lahko spraviš v tisti nivo
               kvalitete, ki ne škoduje zdravju.</p>
               <p>Sprememba zakona daleč daleč presega skrajšani postopek, zato tudi tukaj apeliramo,
               dajmo spremeniti odločitev o postopku in obravnavati po rednem postopku in se o vseh
               teh vprašanjih pogovoriti. Hvala.</p>
            </sp>
            <sp xml:id="SDZ6-Redna-04-2012-06-11.sp6">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Prehajamo na odločanje. Državnemu zboru predlagam, da odloči o naslednjem sklepu:
               Predlog zakona o spremembah Zakona o kmetijskih zemljiščih se obravnava po skrajšanem
               postopku.</p>
               <p>Glasujemo. Navzočih je 81 poslank in poslancev.</p>
               <p>Kdo je za? <stage>(43 članov.)</stage> Je kdo proti? <stage>(36 članov.)</stage></p>
               <p>Ugotavljam, da je sklep sprejet in da bomo Predlog zakona o spremembah Zakona o
               kmetijskih zemljiščih obravnavali po skrajšanem postopku.</p>
               <p>S tem zaključujem to točko dnevnega reda in prekinjam sejo zbora, ki jo bomo
               nadaljevali ob 15. uri s 1. točko dnevnega reda, to je s poslanskimi vprašanji.
               Opozarjam vas, da imamo na dnevnem redu vključno z zaostalimi 8 vprašanji 63 vprašanj
               poslank in poslancev.</p>
            </sp>
            <sp xml:id="SDZ6-Redna-04-2012-06-11.sp7">
               <speaker>PREDSEDNIK DR. GREGOR VIRANT:</speaker>
               <p>Nadaljujemo prekinjeno sejo.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.</title>
               </p>
               <p>Pozdravljam v Državnem zboru predsednika Vlade, ministrico, ministre, generalnega
               sekretarja Vlade.</p>
               <p>V zvezi s to točko dnevnega reda sem v poslovniškem roku prejel pisne prijave 56
               poslanskih vprašanj. Vrstni red je določen na podlagi dogovora z vodji poslanskih
               skupin in v skladu z 244. členom ter drugim odstavkom 245. člena Poslovnika Državnega
               zbora.</p>
               <p>Na prva tri vprašanja poslancev opozicije in na poslansko vprašanje poslanke oziroma
               poslanca koalicije bo odgovoril predsednik Vlade. Vsak poslanec oziroma poslanka ima
               za poslansko vprašanje na voljo tri minute. Predsednik Vlade, ministri in ministrica
               odgovarjajo v največ petih minutah. Če je vprašanje postavljeno več ministrom, imajo
               vsi skupaj na voljo pet minut za odgovor.</p>
               <p>Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Obrazložitev zahteve za dopolnitev odgovora
               poslanec predstavi v dveh minutah, dopolnitev odgovora pa sme trajati največ tri
               minute. Poslanec, ki je postavil vprašanje, lahko zahteva, da se na naslednji seji
               opravi razprava o odgovoru predsednika Vlade oziroma ministra. O tem bomo potem
               odločili v okviru glasovanj brez razprave.</p>
               <p>V primeru, da poslanec na postavljeno vprašanje danes ne bo dobil odgovora, mu mora
               predsednik Vlade ali minister v tridesetih dneh poslati pisni odgovor. Če pa poslanec
               želi dobiti ustni odgovor, pa bom vprašanje uvrstil na naslednjo redno sejo Državnega
               zbora.</p>
               <p>V zvezi s to točko dnevnega reda sta se opravičila mag. Andrej Vizjak, minister za
               delo, družino in socialne zadeve, in še en minister, za katerega pa vidim, da je
               kljub vsemu navzoč. Tako ga ne bomo šteli za opravičenega.</p>
               <p>Na klop ste prejeli tudi pregled poslanskih vprašanj, na katera v poslovniškem roku
               ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade gospod Janez Janša. Najprej mu bo poslansko vprašanje postavil
               gospod Jani Möderndorfer, Pozitivna Slovenija.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp8">
               <speaker>JANI MÖDERNDORFER (PS PS):</speaker>
               <p>Hvala lepa, predsednik. Dober dan vladnemu zboru.</p>
               <p>Spoštovani predsednik Vlade, 14. marca smo v Državnem zboru sprejeli novelo Zakona o
               upravljanju kapitalskih naložb Republike Slovenije. Lahko rečem, da še ni dolgo od
               tega, ko je minister Šušteršič ob opozarjanju, kaj se pravzaprav vse lahko zgodi, po
               sami noveli zakona za upravljanje državnega premoženja ponovno skrbela vlada in nič
               več Agencija za upravljanje kapitalskih naložb, je rekel naslednje, citiram,
               "Agencija pri tem ne bo delovala kot poštar, ampak kot nekdo, ki bo prinesel predlog,
               ki bo vsebinski, se pravi, ne prazne kuverte, v katero bi vlada napisala tisto, kar
               si želi, ampak seveda svoje predloge, v skladu s svojimi pristojnostmi in
               kompetencami." Danes, tri mesece po tem, kar je rekel minister Šušteršič, lahko
               ugotavljamo samo, da se je uresničilo vse tisto, na kar smo opozarjali. Agencija je
               postala poštar, nosi prazne kuverte k vladi oziroma določenim ministrom in vlada
               oziroma določeni ministri v njih napišejo tisto, kar si želijo. To je popolnoma
               nasprotno od tistega, kar je pravzaprav bilo rečeno. Pa vendar, sprememba zakona je
               pripeljala do situacije, da smo odprli na široko vrata nazaj tistemu, čemur je prej
               bilo zaprto – torej politiki, da odloča o gospodarstvu. Nekaj podobnega smo lahko
               videli v letih 2004–2008, ko ste bili vi predsednik iste vlade, seveda z drugimi
               ministri, pa vendar, in ste že takrat v resnici pokazali model, kako je treba ravnati
               s kapitalskimi naložbami v državi. Pokazali ste smer, da je zelo pomembno, katero
               člansko izkaznico nosijo tisti, ki bodo prevzemali odgovornosti oziroma kateri
               koalicijski partnerji bodo sodelovali pri tem kadrovanju. Nekaj podobnega se že vidi
               in imamo pred vrati. Zgodilo se je v Darsu, zgodilo se je v SID banki, v Petrolu,
               Triglavskem narodnem parku, Razvojni agenciji Mura in verjetno nas v nadaljevanju
               čaka nekaj podobnega še v Telekomu in vsem ostalem, kar sledi.</p>
               <p>Zato je moje osnovno in glavno vprašanje:</p>
               <p>S koalicijsko pogodbo ste se zavezali, citiram, "kadrovali bomo izključno po
               sposobnostih, osebni poštenosti in pripravljenosti, da izvajamo program vlade za
               izhod iz krize..." in tako naprej. Ob izpolnjevanju zavez koalicijske pogodbe me
               zato, spoštovani predsednik Vlade zanima predvsem vaše videnje in uresničevanje
               zavez, da boste koalicijske partnerice kadrovale izključno po sposobnostih.</p>
               <p>Zato sprašujem:</p>
               <p>Kako oziroma na kakšen način mislite to doseči?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp9">
               <speaker>PREDSEDNIK DR. GREGOR VIRANT:</speaker>
               <p>Besedo ima predsednik Vlade gospod Janez Janša.</p>
            </sp>
            <sp xml:id="SDZ6-Redna-04-2012-06-11.sp10">
               <speaker>JANEZ JANŠA:</speaker>
               <p>Vsaka vlada ima svoj program in ta program se trudi uresničevati po svojih najboljših
               močeh. Da se program uresničuje, vlada izvaja številne funkcije. Ena teh je tudi
               kadrovska. Vse vlade izvajajo to funkcijo in jo bodo tudi v prihodnje, ker to je pač
               del odgovornosti, ki jo ima vsaka vlada. Koalicijska pogodba v tem delu je popolnoma
               v redu. Mene ne zanima, kakšne barve je kdo, ki ga imenujemo, zanima me, ali je
               sposoben. Vsaka vlada ima na koncu obračun in ta obračun pokaže, ali je bila politika
               uspešna.</p>
               <p>Ker ste omenjali naš prejšnji mandat in neke pripombe na kadrovanje v tistem času,
               tudi v tistih štirih letih smo kot takratna vlada izvedli veliko imenovanj, vsak
               teden, ker potekajo mandati in tako naprej, tako kot vsaka druga vlada. Številna
               imenovanja so bila v redu, vsa niso bila, tudi v vseh drugih mandatih je bilo tako.
               Vendar če danes potegnemo črto pod tisti mandat, je to mandat, v katerem se je
               Slovenija v svoji zgodovini razvijala najhitreje in je imela najboljše makroekonomske
               kazalce. Vsako vlado se na koncu v zgodovini ocenjuje po tem kot glavnem kriteriju.
               In tudi ta mandat in to vlada se bo ocenjevala na ta način, ne po posamičnih
               kadrovskih potezah, temveč po tem, kakšni so bili rezultati teh imenovanj.</p>
               <p>Kar se tiče Agencije za upravljanje kapitalskih naložb, mislim, da tu med vladno
               koalicijo in programom vaše stranke ni nobene razlike. V predvolilnem času smo se vsi
               zavzemali za to, da se ta agencija ukine. Mi bomo spoštovali svojo obljubo in bomo
               skušali narediti upravljanje s kapitalskimi naložbami bolj pregledno in tudi bolj
               racionalno. Zdaj imamo večje število institucij, ki se s tem ukvarjajo. To, da
               ustanoviš neko agencijo, ki kadruje in dela druge stvari daleč od odgovornosti in oči
               javnosti, ne pomeni, da ste odtegnili odločanje politiki ali da se politika ne
               vmešava v gospodarstvo, ampak to v slovenskih razmerah predvsem pomeni, da se
               številnim lobijem, ki so prej morali delovati posredno, na široko odpira vrata v
               državne družbe in da je zadeva še bistveno bolj netransparentna. Najbrž nimamo
               nobenih iluzij v zvezi s tem. Odločanje mora biti tam, kjer je odgovornost, in ne
               obratno. Izkušnje imamo, ki kažejo, da vsaka druga pot lahko vodi k zamegljevanju,
               vendar so na koncu slabi rezultati in je še bistveno manj transparentnosti.</p>
               <p>Če pa smo že pri številkah, za nami je dobre tri mesece mandata, v tem času je naša
               vlada izvedla 312 imenovanj in 150 razrešitev. V prejšnjem mandatu je prejšnja vlada
               v istem obdobju treh mesecev izvedla 730 imenovanj in 155 razrešitev. Takšna je
               statistika. Hvala.</p>
            </sp>
            <sp xml:id="SDZ6-Redna-04-2012-06-11.sp11">
               <speaker>PREDSEDNIK DR. GREGOR VIRANT:</speaker>
               <p>Zahteva za dopolnitev, gospod Möderndorfer.</p>
            </sp>
            <sp xml:id="SDZ6-Redna-04-2012-06-11.sp12">
               <speaker>JANI MÖDERNDORFER (PS PS):</speaker>
               <p>Jaz sem spraševal, kaj boste kot predsednik Vlade naredili, da se to politično
               kadrovanje ne bi nadaljevalo. Moram reči, prejšnji teden sem gledal izjavo vašega
               ministra na Odmevih, ko je bil vprašan gospod Černač, to je bilo 6. junija. Tam sem
               poslušal, kako reagira minister na vprašanje, glede na to, da je šlo za nezakonit
               postopek, ki se je peljal glede imenovanja. Govorimo o dokumentih, ki so jih mediji
               razkrili na podlagi elektronske pošte. Odgovor ministra je bil zelo preprost: "In kaj
               je tukaj nezakonitega?!" In če gremo gledat samo zakonodajo, lahko vidimo, da vlada
               lahko daje samo soglasje, ne pa da predlaga ali celo napotuje, katere kandidate naj
               se imenuje. Zato ne morem razumeti, enostavno gre za visoko stopnjo ignorance, ko je
               pravzaprav več kot jasno, da je bil kršen zakon.</p>
               <p>In to je tisto, kar me najbolj zanima:</p>
               <p>Kaj bomo v takšnem primeru naredili?</p>
               <p>Ali bomo preprosto ta odgovor, "pač ni to nič nezakonitega", kar nadaljevali. To mene
               najbolj skrbi. In mislim, da kot predsednika vlade bi vas to moralo najbolj
               skrbeti.</p>
            </sp>
            <sp xml:id="SDZ6-Redna-04-2012-06-11.sp13">
               <speaker>PREDSEDNIK DR. GREGOR VIRANT:</speaker>
               <p>Predsednik Vlade, izvolite.</p>
            </sp>
            <sp xml:id="SDZ6-Redna-04-2012-06-11.sp14">
               <speaker>JANEZ JANŠA:</speaker>
               <p>Mislim, da sem bil jasen. V proceduri oziroma v razpravi in pripravi je zakon o
               upravljanju kapitalskih naložb, ki bo združil vse dosedanje upravljavce državnega
               premoženja. So štirje glavni in še nekaj stranskih. Na ta način bomo zadevo naredili
               transparentno. Zdaj mogoče slovenska javnost ve za nekaj teh rešitev, ki slučajno
               pridejo v javnost, pa tisto, kar vlada obravnava, vse tisto, kar se odloča drugod, pa
               vi tega niti ne veste, niti mi ne vemo. Smo pa odgovorni za stanje. Če pa kdo misli,
               da je v Sloveniji bilo vse v redu, da so bile vse te družbe, od Darsa naprej, v redu
               vodene in da imamo denarja preveč in da je treba nadaljevati politiko, ki je v
               zadnjih treh letih Slovenijo pripeljala v bistven razvojni zaostanek za povprečjem
               Evropske unije, je to njegova pravica. Vendar ta vlada želi državo pripeljati iz
               krize in bo tudi ravnala tako in bo sprejemala tiste ukrepe, ki so za to potrebni,
               vključno s kadrovskimi in za to prevzema vso odgovornost.</p>
            </sp>
            <sp xml:id="SDZ6-Redna-04-2012-06-11.sp15">
               <speaker>PREDSEDNIK DR. GREGOR VIRANT:</speaker>
               <p>Gospod Möderndorfer, zahteva za razpravo o odgovoru.</p>
            </sp>
            <sp xml:id="SDZ6-Redna-04-2012-06-11.sp16">
               <speaker>JANI MÖDERNDORFER (PS PS):</speaker>
               <p>Predsednik Vlade, jaz se z vami popolnoma strinjam – vse je dovoljeno, dokler je
               zakonito. Vendar jaz še vedno trdim, da zadeva ni bila zakonito izpeljana. In če kdo,
               potem predsednik vlade mora braniti zakonitost. Jaz prav zaradi razlogov, ki so bili
               danes navedeni, in glede na to, da pravzaprav nisem dobil odgovora glede
               strankarskega in koalicijskega kadrovanja, glede strokovnosti in sposobnosti, tudi na
               podlagi tega, kar smo vsi lahko prebirali v tedenskem časopisu in tudi ostalih
               medijih, lahko rečem, da je več kot jasno, da gre za imena in ljudi, ki imajo malo
               skupnega s strokovnostjo.</p>
               <p>Mislim, da prav zaradi vsega povedanega lahko na podlagi drugega odstavka 246. člena
               Poslovnika Državnega zbora odločamo o tem, da opravimo razpravo in dorečemo, kaj je
               res in kaj ne oziroma kako predvsem bi moralo biti. Hvala lepa.</p>
            </sp>
            <sp xml:id="SDZ6-Redna-04-2012-06-11.sp17">
               <speaker>PREDSEDNIK DR. GREGOR VIRANT:</speaker>
               <p>O tem bomo odločali v okviru glasovanj.</p>
               <p>Naslednje poslansko vprašanje bo predsedniku Vlade postavil gospod Darko Jazbec,
               Pozitivna Slovenija.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp18">
               <speaker>DARKO JAZBEC (PS PS):</speaker>
               <p>Hvala za besedo. Lep pozdrav vsem prisotnim, posebej predsedniku Vlade!</p>
               <p>Spoštovani premier,prve posledice sprejetega zakona za uravnoteženje javnih financ so
               sedaj že znane. Zanima me:</p>
               <p>Kako vi ocenjujete te prve učinke sprejetega zakona na področju zdravstva, posebej pa
               na področju zdravstvenega zavarovanja?</p>
               <p>Te posledice mogoče niso ravno take, kot ste nas seznanjali, ko se je zakon
               sprejemal. Vi ste dejali, da ne bodo prizadeti ljudje izpod socialnega cenzusa, 64 %
               povprečne plače. Sedaj vidimo, da temu ni tako. Povišana premija za dopolnilno
               zdravstveno zavarovanje je prizadela vse enako, ampak ne gre v tem trenutku za 50
               evrov na leto, kolikor bo treba več doplačati. Zadeva je mnogo bolj kompleksna, zato
               vam bom razložil na primeru. Če si danes nekdo zlomi stegnenico in je operiran,
               odpuščen, so tri možnosti. Ali doplača iz žepa tisoč 700 evrov ali mu to krije
               dopolnilno zavarovanje ali pa nima ne enega ne drugega, pa gre iz obveznega
               zavarovanja, ker je pod nujno. Zadeva je popolnoma netransparentna, kaotična in kar
               je še zanimivo, je to, da kljub visokim zneskom iz teh zavarovalnic ni nobene
               kontrole, ne obstajajo kontrolorji. Za to ni pravne ne fizične podlage. Torej
               sklepam, da v bistvu ima nek namen ta netransparentnost na področju anomalije, kot je
               dopolnilno zdravstveno zavarovanje, ki se je s tem zakonom še povečala.</p>
               <p>Pa gremo mogoče še na medicinsko-tehnične pripomočke. Kaj se je zgodilo? Ko je zakon
               stopil v veljavo, nasledji dan popoldan so lekarne po on-line sistemu dobile nove
               cenike, nove cenovne standarde, za katere so zavezane po pogodbi. Izdelke za
               sladkorno bolezen, katerih nabavna cena je 4,5 evra, so morali začeti prodajati za
               1,5 evra. Jokali so se farmacevti, pacienti, mogoče pa so se smejali na Ministrstvu
               za finance, ker so izvedli sijajno potezo. Z enim zakonom so vzeli več denarja od
               pacientov in dali slabša zdravila in slabše pripomočke.</p>
               <p>Zakaj vam te primere razlagam? Ker ne vem in bi vas vprašal:</p>
               <p>Zakaj se tako hiti, zakaj se implementira ta zakon v prakso tako nedodelan, brez
               strokovne podlage in brez priprave, ko niso pripravljeni ne izvajalci zdravstvenih
               storitev, ne pacienti, ne lekarne?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp19">
               <speaker>PREDSEDNIK DR. GREGOR VIRANT:</speaker>
               <p>Besedo ima predsednik Vlade.</p>
            </sp>
            <sp xml:id="SDZ6-Redna-04-2012-06-11.sp20">
               <speaker>JANEZ JANŠA:</speaker>
               <p>Hvala za vprašanje.</p>
               <p>Te spremembe, ki zadevajo zdravstvo in so vsebovane v Zakonu za uravnoteženje javnih
               financ, so bile nujne. Če jih ne bi sprejeli in uveljavljali, bi v letošnjem letu v
               zdravstveni blagajni zmanjkalo skoraj 100 milijonov evrov. V tem primeru bi se sistem
               dejansko sesul in bi bili vsi prizadeti. Še posebej tisti, ki si ne morejo privoščiti
               v tem primeru alternativ, in to je večina državljank in državljanov.</p>
               <p>Ker ste me vprašali za mnenje glede teh podražitev zavarovanj; popolnoma se strinjam
               z ministrom Gantarjem, ki je dejal, da ni bilo nobenih razlogov za Vzajemno, da takoj
               poveča premije, brez tega, da bi bilo sploh mogoče oceniti te učinke in brez tega, da
               se prej poiščejo notranje rezerve v tej zavarovalnici, ki očitno obstajajo, saj so
               samo plače tam bistveno večje, kot so na primer v Vladi. Očitno nekateri, ki spadajo
               v tako imenovani paradržavni sektor, izkoriščajo to situacijo, in mislim, da se bo
               moral tudi Državni zbor kot zakonodajalec v kratkem srečati s predlogi ali pa z
               razpravo o tem, kako drugače postaviti ta del sistema, s katerim financiramo
               zdravstveno varstvo. Morali bi vsaj počakati na učinke in na podlagi izračunov potem
               eventualno predlagati popravke premij. Da se je to naredilo na vrat na nos in že sama
               časovna umestitev kaže, da so se verjetno skušali zasledovati še drugi cilji, glede
               na to, da je zakon prinašal za njih tudi pozitivne učinke, bi morali to enostavno
               izračunati.</p>
               <p>To, kar je v zvezi z vprašanjem urejeno v tem zakonu o uravnoteženju javnih financ,
               na nek način omogoča, da zdravstveni sistem v letošnjem letu približno normalno
               preživi. Če tega ne bi naredili, slišali ste vsa opozorila, ki so podkrepljena tudi z
               konkretnimi izračuni, bi imeli že v drugi polovici leta ogromne težave. Šlo bi za
               zlom financiranja zdravstva, ker če ni prihodkov, ni možno financirati takšnega
               obsega, kot bi si ga sicer vsi želeli.</p>
            </sp>
            <sp xml:id="SDZ6-Redna-04-2012-06-11.sp21">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Jazbec zahteva za dopolnitev.</p>
            </sp>
            <sp xml:id="SDZ6-Redna-04-2012-06-11.sp22">
               <speaker>DARKO JAZBEC (PS PS):</speaker>
               <p>Hvala.</p>
               <p>Z odgovorom sicer nisem zadovoljen, ampak nisem pa tudi ne razočaran, ker nisem
               pričakoval drugačnih podatkov. Poglejte, če bi kasneje povišali premije, bi bile
               le-te še višje. Če je vlada znala izračunati, so tudi zavarovanci znali izračunati,
               za koliko morajo dvigniti. To je pač čista matematika. Bi pa rekel, da pri tej
               stabilizaciji zdravstvene blagajne uporabljate isto logiko kot pri proračunu. Tukaj
               pa je zadeva vseeno drugačna. Ne morete uporabiti iste logike varčevanja, saj je
               zdravje živa entiteta in ne vem, ali boste potem predlagali nek zakon, s katerim
               prepovedujete, da so ljudje bolni ali poškodovani. Pa tudi na inputu se bodo zadeve
               spreminjale, tako da ta računica v vsakem primeru ne bo vzdržala. Saj stečaji so,
               nižji BDP, delavci Primorja zdaj ne bodo enako plačevali v to blagajno, kot so, ko so
               bili polno zaposleni, prisilne upokojitve, ravno tako bo manj plačevanja v to
               blagajno. Stabilizacija te blagajne, jaz mislim, da je to bolj čista teorija. Bi pa
               rekel, da s temi ukrepi se že vidi, da gremo v odmik od solidarnosti, poveča se
               asimetrija, težji je dostop do zdravstvenih storitev, predvsem pa je povečanje
               sredstev iz zasebnega vira financiranja, kjer smo že ravno tako v Evropi na vrhu.</p>
               <p>Ravno ti parametri, ki sem jih zdaj naštel, so bili vzrok, da je v prejšnjem mesecu v
               Bruslju Slovenija zdrknila na 19. mesto na lestvici Evropskega zdravstvenega sistema.
               In še bo drsela dalje. Ne vem, kako se bo to obrnilo navzgor. V koaliciji sem slišal,
               da ni napredka brez žrtev. Sedaj imamo žrtve brez napredka. Hvala.</p>
            </sp>
            <sp xml:id="SDZ6-Redna-04-2012-06-11.sp23">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod Janša.</p>
            </sp>
            <sp xml:id="SDZ6-Redna-04-2012-06-11.sp24">
               <speaker>JANEZ JANŠA:</speaker>
               <p>Hvala.</p>
               <p>Jaz predvsem ugotavljam, da imajo nekateri podsistemi v tej državi zelo močne
               zagovornike. V prejšnjem mandatu in tudi že prej smo se velikokrat srečevali s
               pobudami in tudi zakonskimi predlogi, ki so na vsak način želeli ohraniti neko oazo
               samostojnosti v obliki Vzajemne in tudi nekaterih drugih zavarovalnic. Kadarkoli je
               skušal zakonodajalec poseči v to in zadeve racionalizirati ali pa spraviti pod
               nadzor, so prišli razni lobiji, tudi v Državnem zboru, in skušali to preprečiti. Jaz
               ne razumem tega zagovarjanja nekoga, ki porabi 15 % sredstev, ki jih zbere od
               zavarovancev, za funkcioniranje.</p>
               <p>Ključen podatek v zvezi s tem, na katerega smo naleteli ob teh primerjavah, je ta, da
               zdravstvena zavarovalnica porabi za svojo lastno funkcioniranje, mislim, da 2,%
               sredstev. Vzajemna pa porabi za lastno funkcioniranje z vsemi visokimi plačami in
               razno raznim razkošjem, ki je tam že leta, 15 %! Če bi samo delno posegli v te
               rezerve, zagotovo ne bi bilo potrebno kakšno bistveno povečanje teh premij. Tega se
               je treba zavedati in te stvari je dejansko treba urediti in ta vlada jih bo uredila,
               ne glede na to, ali bodo lobistični pritiski segali tudi v Državni zbor.</p>
               <p>Ni pa to edini problem. V tem mandatu nas čaka sistemska ureditev zdravstvenih
               pravic, tudi ureditev sistema zavarovalnih osnov in njihovih višin, kjer ni reda
               ureditev zdravstvene mreže za zagotavljanje bolj učinkovitega upravljanja z javnimi
               sredstvi v zdravstvu in nasploh odgovori na vprašanja, kako ob sredstvih, ki nikoli
               ne bodo takšna, kot bi si vsi želeli za financiranje vseh pravic, ki si jih tukaj
               lahko predpišemo, in ob pomanjkanju teh sredstev zagotoviti kvalitetno zdravstveno
               varstvo za vse, ne glede na socialne razlike.</p>
            </sp>
            <sp xml:id="SDZ6-Redna-04-2012-06-11.sp25">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Naslednje poslansko vprašanje s strani opozicije bo predsedniku Vlade postavil gospod
               Janko Veber, Socialni demokrati.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp26">
               <speaker>JANKO VEBER (PS SD):</speaker>
               <p>Hvala za besedo. Lep pozdrav predsedniku Vlade!</p>
               <p>Moje poslansko vprašanje se bo nanašalo na upravljanje kapitalskih naložb. Obstajata
               vsaj dva modela, kako upravljati s kapitalskimi naložbami. Eden kaže v to, da gre v
               korist države in korist ljudi lahko to upravljanje, drugi kaže na to, da gre lahko
               tudi za postopek poceni pridobitve državnega premoženja v zasebno last. Ko smo
               Socialni demokrati prevzeli odgovornost za vodenje države, smo sprejeli za svoj izziv
               članstvo v organizaciji za gospodarsko sodelovanje in razvoj, s kratico OECD, ki je v
               svojih ugotovitvah, seveda na mednarodnem nivoju, ugotovila, da je treba pri
               upravljanju z državnim premoženjem oziroma kapitalskimi vložki ravnati pregledno,
               učinkovito in odgovorno. Hkrati je tudi ugotovitev OECD, da je to mogoče zagotoviti
               predvsem na način, da se politika umakne iz neposrednega vmešavanja v gospodarstvo v
               državni lasti.</p>
               <p>Zadovoljni smo, da smo v zelo kratkem času, ko je delovala Agencija za upravljanje
               kapitalskih naložb, dokazali, da je možno z državnim premoženjem gospodariti uspešno.
               To ne nazadnje dokazuje tudi delno poročilo agencije, ki je vsega v enem letu
               delovanja pravzaprav ustvarila kar za 45 % večji dobiček, kot je bil prej, čisti
               dobiček pa je celo iz poslovanja državnih naložb potrojila. V tem mandatu, pa naj
               spomnim tudi na dejstvo, da ste že v prejšnjem mandatu pravzaprav želeli tudi z
               referendumom preprečiti ustanovitev agencije, to pa ste nadaljevali v tem mandatu, ko
               ste ponovno prevzeli vodenje vlade na način, da bi bil prvi ukrep nekako odvzem vseh
               pristojnosti Agenciji za upravljanje kapitalskih naložb in vse podrediti pravzaprav
               politiki. To je zaznala tudi organizacija za gospodarsko sodelovanje in razvoj, OECD,
               na kar vas je seveda tudi zelo resno opozorila, da so takšni ukrepi povsem zgrešeni
               in omogočajo politiki neposredno vmešavanje v upravljanje kapitalskih naložb.</p>
               <p>Žal je šlo celo tako daleč pri predstavljanju javnosti, da ste želeli prikriti to
               ugotovitev OECD zato vas, spoštovani predsednik, sprašujem:</p>
               <p>Kaj so strokovni razlogi, da se je Vlada odločila začeti projekt celovite spremembe
               koncepta upravljanja z državnim premoženjem, čeprav ga je OECD označil kot ustrezen
               in transparenten?</p>
               <p>Predvsem me pa tudi zanima:</p>
               <p>Kako boste zagotovili strokovno, učinkovito upravljanje z državnim premoženjem in
               kako boste preprečili zlorabe predvsem pri poceni prodaji državnega premoženja?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp27">
               <speaker>PREDSEDNIK DR. GREGOR VIRANT:</speaker>
               <p>Besedo ima predsednik Vlade.</p>
            </sp>
            <sp xml:id="SDZ6-Redna-04-2012-06-11.sp28">
               <speaker>JANEZ JANŠA:</speaker>
               <p>Hvala za vprašanje.</p>
               <p>Spoštovani gospod poslanec, ko ste Socialni demokrati prevzeli Vlado, je Slovenija
               dosegala 21 % razvitosti evropskega povprečja. Ko smo mi za vami prevzeli vlado, smo
               dobili to povprečje na ravni 84 %. Če bi to vse tako v redu "laufalo", če bi bile te
               reči s Kasi in AUKN pa z raznimi eksperimenti, ki so se javnomnenjsko sicer dobro
               prodajali, tako uspešne, potem bi bile najbrž te številke drugačne. Tudi o teh
               potrojenih dobičkih, moram reči, da jaz prvič slišim. Jaz ne poznam nobenega uradnega
               poročila agencije, ki bi ga dobila vlada, v katerih bi bili ti podatki. Očitno ta
               agencija poroča nekomu drugemu, čeprav bi najbrž morala Državnemu zboru. Treba pa je
               priznati, da rešitev, ki jo tudi mi zdaj pripravljamo, v določenem delu sledi temu
               konceptu upravljanja s kapitalskimi naložbami države, ki ne obremenjuje dnevnega dela
               vlade. V tem delu je bil ta pristop pravilen, ni pa bil ta korak izpeljan do konca.
               To, kar je zdaj v tem novem predlogu, dejansko združuje vse te dosedanje upravljavce
               državnega premoženja, tudi oba sklada, ker vi ste naredili agencijo z nekaj
               zaposlenimi, ki naj bi upravljala z večjim delom teh kapitalskih naložb, izven tega
               so ostali skladi, ki imajo 10-krat več zaposlenih in ki upravljajo z manjšim številom
               kapitalskih naložb. Zadeve se še vedno podvajajo, so neracionalne, veliko denarja
               država potroši za to, da ta aparat, sploh na različnih koncih, deluje. Zdaj bomo
               skušali to združiti in zadevo narediti tudi bolj transparentno. Ko se je sprejemala
               zakonodaja, o kateri govorite in jo zdaj branite, opozicije niti približno niste
               pustili zraven. Govorilo se je o tako imenovani stroki, ki se je na koncu izkazala
               več ali manj za lobistično. V tem predlogu, ki ga zdaj pripravlja vlada, bo komisija
               za nadzor proračuna in drugih javnih financ imela po zakonu zagotovljeno mesto v
               nadzornem svetu tega holdinga oziroma te družbe za upravljanje državnih kapitalskih
               naložb. Veste, da ima opozicija večino v tej komisiji, kar pomeni, da bo lahko
               opozicija prek te komisije neposredno sodelovala pri nadzoru upravljanja s
               kapitalskimi naložbami. Te rešitve doslej ni in jaz dvomim, da bo organizacija z OECD
               imela kakšne bistvene pripombe na to. Tudi sicer velikokrat dobimo iz raznih
               institucij samo iz slovenščine prevedene kakšne pripombe v angleščino, ki se zelo
               širijo po različnih kanalih. Tako je treba biti pri tem zelo previden. Je pa res, in
               to velja za vaš mandat, to velja za naš prejšnji mandat, pa še za kakšne mandate
               prej, da Slovenija doslej od teh kapitalskih naložb ni imela toliko učinkov in toliko
               koristi, kot bi jih lahko. In je treba končno najti nek sistem, da bodo tisti, ki so
               to premoženje ustvarjali, vsaj deloma to dobili na nek način povrnjeno.</p>
            </sp>
            <sp xml:id="SDZ6-Redna-04-2012-06-11.sp29">
               <speaker>PREDSEDNIK DR. GREGOR VIRANT:</speaker>
               <p>Besedo ima gospod Veber.</p>
            </sp>
            <sp xml:id="SDZ6-Redna-04-2012-06-11.sp30">
               <speaker>JANKO VEBER (PS PS):</speaker>
               <p>Hvala.</p>
               <p>Glede izhodišč, ki jih je vlada imela, prejšnja vlada, ko smo prevzemali odgovornost
               za vladanje in vodenje države, bi vendarle bilo pošteno, gospod Janša, če bi tudi
               povedali, da je pravzaprav prevzela vodenje države v trenutku, ko je nastopila
               gospodarska kriza in da je bilo gospodarstvo in bančni sistem v Sloveniji zadolženo,
               ne samo do vratu, ampak praktično čez glavo. In to smo začeli reševati uspešno in res
               bi bil čudež, če bi Agencija za upravljanje kapitalskih naložb samo v enem letu
               rešila vse te probleme, ki so se nakopičili zaradi zgrešene ekonomske politike
               predvsem v obdobju 2004–2008, ko ste bili odgovorni za vodenje Slovenije. In to, kar
               nas ta hip skrbi, je, da se nadaljuje pot, ki se je začela v obdobju 2004–2008, ko se
               je očitno poskušalo omogočiti najemanje kreditov pri bankah brez resnih presoj.
               Krediti so se pravzaprav najemali na podlagi dogovarjanja in nekega medsebojnega
               zaupanja, posledice pa danes čutimo vsi. Zato smo bili ne nazadnje prisiljeni
               sprejeti tudi Zakon o uravnoteženju javnih financ, rebalans proračuna, ki je šel
               navzdol. Skratka, krčimo pravice v Sloveniji, ker so nekateri zelo zelo obogateli.
               To, kar nas v tem trenutku skrbi, je ravno to:</p>
               <p>Kako boste resnično zagotovili strokovno upravljanje teh naložb, kako boste celo
               preprečili prodajo Ljubljanske banke, recimo, belgijski banki in bo Ljubljanska banka
               postala podružnica tuje banke?</p>
               <p>Ali je to namen tudi petkove seje, ki je že sklicana, in kakšno bo takrat vaše
               stališče kot predsednika?</p>
               <p>Ali je možno v Sloveniji z državnim premoženjem upravljati uspešno ali ni?</p>
               <p>Socialni demokrati trdimo, da smo samo v enem letu delovanja agencije dokazali, da je
               to mogoče. Hvala.</p>
            </sp>
            <sp xml:id="SDZ6-Redna-04-2012-06-11.sp31">
               <speaker>PREDSEDNIK DR. GREGOR VIRANT:</speaker>
               <p>Gospod Janša, izvolite.</p>
            </sp>
            <sp xml:id="SDZ6-Redna-04-2012-06-11.sp32">
               <speaker>JANEZ JANŠA:</speaker>
               <p>Iz tega dopolnilnega vprašanja je zelo jasno razvidna vsa protislovnost ali pa vse
               protislovje te teme. Po eni strani nas obtožujete, da so banke dajale slabe kredite,
               po drugi strani govorite, da vlada ne sme imeti ničesar z bankami. Treba se je
               odločiti, ali želimo upravljavca države, ki ima pristojnosti in je tudi odgovoren,
               ali želite imeti nekoga, ki je samo odgovoren, upravljali bi pa še naprej vi, preko
               raznih bajpasov in tako imenovane lobistične stroke. Tako seveda ne bo šlo. Da se
               stvari spravijo v red, predlagamo zdaj to novo ureditev. Sam koncept boste zelo težko
               kritizirali, ker gre po enaki poti, po kateri ste tudi vi želeli te stvari urediti za
               to agencijo. Vendar bomo naredili vse korake, ne samo enega. In odgovornost bo še
               vedno jasno vezana na tistega, ki to odgovornost ima po ustavi in zakonih – na
               Državni zbor in tudi na Vlado.</p>
               <p>Kar se tiče banke, pa na nek način pričakujem, da bomo vendarle prešli od razprave o
               tem, kdo bo banko prodal, na razpravo o tem, kako zagotoviti normalno delovanje
               bančnega sistema, sicer, veste, kmalu te dileme ne bo več, ker ne bo česa prodati.
               Boste morali lepo prositi koga, da bo kaj vzel in saniral. Tako daleč smo prišli s to
               razpravo – nič se ne sme prodati, nacionalni interes je nad vsem. V ozadju tega so
               nekateri zelo dobro poskrbeli za svoj interes, ko so navidezno branili nacionalni
               interes, dolgovi so pa ostali davkoplačevalcem in tudi problemi v zvezi z bančnim
               sektorjem. Kakršnakoli odločitev bo – ne gre zdaj za to, kako boste preprečili
               prodajo – v zvezi z državnimi bankami, jo bomo morali skupaj sprejeti, zakonske
               podlage tukaj, operativne odločitve vlada oziroma tisti, ki bo potem operativno s tem
               upravljal. Nič od tega se ne da narediti na neki agenciji, čeprav se je to poskušalo.
            </p>
            </sp>
            <sp xml:id="SDZ6-Redna-04-2012-06-11.sp33">
               <speaker>PREDSEDNIK DR. GREGOR VIRANT:</speaker>
               <p>Gospod Veber bo zahteval razpravo o odgovoru.</p>
            </sp>
            <sp xml:id="SDZ6-Redna-04-2012-06-11.sp34">
               <speaker>JANKO VEBER (PS SD):</speaker>
               <p>Tako je, predsednik.</p>
               <p>V skladu z drugim odstavkom 246. člena Poslovnika Državnega zbora prosim, da Državni
               zbor opravi razpravo o, po mojem mnenju, neustreznem odgovoru predsednika Vlade. Če
               bi res bilo tako, da želite odpraviti protislovja, potem je prav, da se o tem
               pogovorimo v Državnem zboru. Želim vas pa spomniti na naslednje. Agencija za
               upravljanje kapitalskih naložb je tudi zelo jasno opozorila, da je treba poklicati na
               odgovornost oziroma pregledati poslovanje vseh tistih, ki so vodili banko, bodisi
               Novo Ljubljansko banko, bodisi Novo Kreditno banko Maribor. Vlada se tem opozorilom
               izogiba. Vlada se tudi noče soočiti s tem poročilom. Že prej je predsednik povedal,
               da pravzaprav ne pozna poročila Agencije za upravljanje kapitalskih naložb; kakšno
               protislovje, predsednik. Res je, agencija je poslala to poročilo Državnemu zboru, ker
               odgovarja Državnemu zboru. To je tudi zelo pomembna razlika med tem, kar počnete z
               vašim predlogom, in kar je prej veljalo. Agencija mora dobiti soglasje Državnega
               zbora, če želi karkoli prodati, vi predlagate drugo. Dovolj je, če se za to odloči
               predsednik vlade ali pa posamezen minister in se posamezen delež, pomemben delež
               bodisi v banki ali gospodarski družbi odproda. Gre pa za dvanajst milijard
               premoženja, ki je še preostalo, nismo brez premoženja, dvanajst milijard ga je, je pa
               res, da ga je v temu trenutku škoda prodajati, ker nima na trgu dovolj visoke
               vrednosti. In ravno na to želimo opozoriti, da se recimo s prodajo Nove Ljubljanske
               banke prodajo tudi vsi krediti,ki so jih najemala podjetja pri tej banki brez trezne
               presoje. In po zelo nizki ceni prodamo banko in hkrati tisti, ki kupi to banko, kupi
               vsa podjetja, ki so zadolžena pri Novi Ljubljanski banki.</p>
               <p>Mislim, da ni preveč ali pa odveč opozoriti tudi na to, da bi potencialni kupec samo
               z odprodajo eno od teh družb zaslužil več, kot bi dal za Novo Ljubljansko banko,
               hkrati bi bil pa lastnik večinskega deleža podjetij v Sloveniji, ki je ključno za to,
               kakšen razvoj bomo imeli. Ravno na to želimo opozoriti, da je zelo velika nevarnost,
               da Slovenija res ostane brez premoženja po zelo nizki ceni, in to je tisto, gospod
               predsednik, o čemer se želimo pogovoriti tukaj v parlamentu, kajti vaše spremembe
               gredo v smer, da parlament za to ne bo pristojen. Hvala.</p>
            </sp>
            <sp xml:id="SDZ6-Redna-04-2012-06-11.sp35">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>O vašem predlogu bomo odločali v okviru glasovanj. Sedaj pa še poslansko vprašanje
               predsedniku Vlade s strani koalicijskega poslanca. Postavil ga bo gospod Franc Jurša,
               DeSUS.</p>
            </sp>
            <sp xml:id="SDZ6-Redna-04-2012-06-11.sp36">
               <speaker>FRANC JURŠA (PS DeSUS):</speaker>
               <p>Hvala lepa za besedo, gospod predsednik. Lep pozdrav vsem v dvorani!</p>
               <p>Spoštovani gospod predsednik Vlade Republike Slovenije, v koalicijsko pogodbo smo
               zapisali, da je starostna pokojnina s plačanimi prispevki v pokojninsko blagajno
               plačana pravica do prejema pokojnine, za katere izplačilo jamči Republika Slovenija.
               Stranka DeSUS in velika večina zaposlenih, ki so dolga lepa plačevali prispevke v
               pokojninsko blagajno in sedaj prejemajo in pričakujejo izplačilo z odločbo odmerjene
               pokojnine, sprašujemo naslednje:</p>
               <p>Kdaj bomo iz obveznosti Zavoda za pokojninsko in invalidsko zavarovanje izločili vsa
               izplačila tako imenovanih pokojnin, za katere zavod nima kritja plačanih prispevkov
               iz naslova delovne dobe?</p>
               <p>Zavedamo se, da je država v preteklosti morda bo tudi v prihodnosti z zakoni
               podeljevala pravice do pokojnin po posebnih pogojih in zaslugah, vendar je skrajni
               čas, da plačila teh obveznosti ločimo iz obveznosti ZPIZ in to obveznost financiramo
               s posebnega računa, katerega vir je proračun Republike Slovenije. To se nam zdi
               posebno pomembno prav sedaj, ko sprejemamo ukrepe za izravnavo javnih financ in je
               skrajni čas, da napravimo rez tudi v pokojninski blagajni, za kar se stranka DeSUS
               zavzema že več let. Veliko število zaposlenih mladih, ki čakajo na zaposlitev,
               pričakuje, da bo poslovanje ZPIZ takšno, da bo zagotavljalo konkretno in varno
               izplačilo pokojnin na osnovi plačanih prispevkov in seveda z določeno
               solidarnostjo.</p>
            </sp>
            <sp xml:id="SDZ6-Redna-04-2012-06-11.sp37">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod predsednik Vlade.</p>
            </sp>
            <sp xml:id="SDZ6-Redna-04-2012-06-11.sp38">
               <speaker>JANEZ JANŠA:</speaker>
               <p>Hvala lepa za vprašanje.</p>
               <p>Zdaj veljavni pokojninski zakon še vedno vsebuje 54 različnih kategorij pravic, ki
               nimajo podlage v plačanih prispevkih. Se pravi, v Sloveniji iz pokojninske blagajne
               vsak mesec izplačujemo denar, ki ne izvira iz plačanih prispevkov 54 različnim
               kategorijam ljudi. Kot ste sami dejali, so nekatera iz teh plačil zagotovo
               upravičena, o nekaterih bi bilo treba razpravljati, vsaj o višini v teh časih,
               nekatera so po mojem mnenju skoraj zagotovo neupravičena, vendar to ni glavna tema
               tako imenovane pokojninske reforme. Jaz mislim, da je bilo že ob zakonu, ki je sicer
               padel, doseženo soglasje, da se ta del izloči iz pokojninskega sistema. To je bil
               itak že v prejšnjem mandatu predlagan del zakona o pokojninskem in invalidskem
               zavarovanju, ki je imel za sabo več ali manj soglasij, ker tudi ni posegel v samo
               bistvo problema. Šlo je samo za to, da se ta sredstva neposredno izvzamejo iz
               izplačevanja pokojnin, s tem se razbremeni pokojninska blagajna, in se to plačuje
               direktno iz proračuna. Pred tem, ko pa se to plačuje direktno iz proračuna, pa po
               moje zakonodajalca čaka resna razprava o tem, katere od teh 54 kategorij obdržati v
               enaki višini, katere eventualno prilagoditi tem razmeram in katere eventualno
               ukiniti. To bo po mojem mnenju precej zanimiva razprava, ki tudi ne bo samo razprava
               o navideznih stvareh, kajti samo v lanskem letu je bilo iz pokojninske blagajne za te
               izdatke, ki ne izvirajo iz vplačanih prispevkov, plačanih skoraj 280 milijonov evrov.
               280 milijonov evrov samo v lanskem letu. Pokojninska blagajna sama po sebi se bo
               bistveno razbremenila, če mi to vzamemo iz nje in prenesemo v proračun in ob tem tudi
               opravimo razpravo, kaj od tega je res upravičeno in kaj ni upravičeno. Deloma smo že
               z Zakonom o uravnoteženju javnih financ nekatere od teh izdatkov malenkostno omejili,
               ne bistveno, je pa to v bistvu 10 % pokojninske denarja. Lansko leto je bilo 9,2 %
               denarja, ki je bil izplačan iz pokojninske blagajne in ni izviral iz pravic na
               podlagi vplačanih prispevkov.To je naloga, ki nas čaka.</p>
               <p>Mislim, da glede tega prenosa iz pokojninske blagajne direktno v proračun ne bo
               kakšne velike razprave, ker smo se o tem vsi strinjali. Bolj zanimiva bo najbrž ta
               razprava okrog tega, ali v teh časih v Sloveniji dejansko še vedno obstaja
               upravičenost za to, da imamo 54 različnih kategorij, ki imajo pravice, ki ne izhajajo
               iz takšnih ali drugačnih plačanih prispevkov. Odgovor je da, to je treba storiti,
               mislimo, da bo to ena od lažjih stvari, ki jih bomo zdaj usklajevali v okviru novega
               socialnega sporazuma in da bo to v jeseni v takšni obliki tudi na vaših klopeh.</p>
            </sp>
            <sp xml:id="SDZ6-Redna-04-2012-06-11.sp39">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospod Jurša, izvolite, zahteva za dopolnitev.</p>
            </sp>
            <sp xml:id="SDZ6-Redna-04-2012-06-11.sp40">
               <speaker>FRANC JURŠA (PS DeSUS):</speaker>
               <p>Še enkrat hvala lepa.</p>
               <p>Glede na to, da naju posluša velika večina državljanov in ker sem postavil kar
               konkretno vprašanje, bi vseeno še enkrat ponovil in želel vaš konkretnejši odgovor na
               vprašanje :</p>
               <p>Kdaj je realno, da lahko to pričakujemo?</p>
            </sp>
            <sp xml:id="SDZ6-Redna-04-2012-06-11.sp41">
               <speaker>PREDSEDNIK DR. GREGOR VIRANT:</speaker>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp42">
               <speaker>JANEZ JANŠA:</speaker>
               <p>Kot rečeno, če bodo pogajanja normalno tekla z ekonomsko-socialnimi partnerji oziroma
               socialnimi partnerji v Ekonomsko-socialnem svetu, potem boste jeseni imeli te
               predloge na klopeh in jih bomo usklajevali tudi v okviru parlamentarne politike in
               skušali doseči soglasje ter potem uzakoniti.</p>
            </sp>
            <sp xml:id="SDZ6-Redna-04-2012-06-11.sp43">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>S tem smo izčrpali vprašanja za predsednika Vlade. Gospodu Janši se zahvaljujem za
               odgovore.</p>
               <p>V skladu z 247. členom Poslovnika prehajamo na poslanska vprašanja, postavljena na 3.
               seji Državnega zbora. Nekaj dolga se je s 3. seje nabralo ministru za kmetijstvo in
               okolje gospodu Francu Bogoviču, ki bo odgovoril na vprašanja s prejšnje seje.</p>
               <p>Vprašanja gospe Renate Brunskole v zvezi s potekom projekta izgradnje mreže
               regionalnih centrov za ravnanje z odpadki, vprašanje gospoda Matjaža Zanoškarja v
               zvezi z okoljsko sanacijo Mežiške doline, vprašanje mag. Mateja Tonina v zvezi z
               nerazumno dolgimi postopki za izdajo mnenj Agencije Republike Slovenije za okolje,
               postopki izdelave občinskih prostorskih načrtov ter mag. Boruta Ambrožiča v zvezi z
               zaščito ogroženih vrst ptic v Sloveniji.</p>
               <p>Izvolite, gospod minister, beseda je vaša.</p>
            </sp>
            <sp xml:id="SDZ6-Redna-04-2012-06-11.sp44">
               <speaker>FRANC BOGOVIČ:</speaker>
               <p>Lep pozdrav spoštovane poslanke, poslanci!</p>
               <p>Na začetku iskreno opravičilo za izostanek na prejšnji seji. Svet za kmetijstvo ali
               pa svet za okolje, katera pokrivam v Evropskem parlamentu, sta ob ponedeljkih, tako
               da vidim iz urnikov, da se bo tudi preko leta še marsikdaj tako zgodilo.</p>
               <p>Na vprašanje poslanke gospe Brunskole v zvezi s centri za ravnanje z odpadki, s
               poudarkom na centrih za ravnanje z odpadki Dolenske, bi podal sledeč odgovor.</p>
               <p>Kar se tiče najprej slovenske mreže centrov za ravnanje z odpadki, smo v okviru teh
               dveh, treh mesecev dela na Ministrstvu za kmetijstvo in okolje naredili podroben
               pregled količin odpadkov v prihodnje, uskladili te količine s pričakovanji in
               obvezami, zahtevami, ki jih imamo po sprejetih evropskih direktivah vse do leta 2020,
               in v reviziji teh podatkov opravili tudi določene korekture v samem načrtu izgradnje
               centrov. Tako smo pri ljubljanskem centru, ki je bil tudi odobren, ugotovili, da je
               še za približno 200 tisoč ljudi rezerve na tako imenovanem mehansko-biološkem delu
               obdelave. Za jugozahodno Slovenijo smo potem napravili združitev iz predvidenih dveh
               centrov za mehansko-biološko obdelavo v enega. Prav tako pa smo imeli 11. 4. tudi
               razgovor s predstavniki Ceroda, da je treba količinski tok še enkrat pregledati in ga
               količinsko uskladiti, kajti celotna zasnova je bila narejena tako, kot da bodo na teh
               napravah za mehansko-biološko obdelavo obdelani vsi odpadki, ki so zbrani na tem
               območju, brez ostalih sortiranj, ki se danes v veliki meri odvijajo in se bodo v
               prihodnosti morali še toliko bolj. Tako danes na vprašanje, koliko je teh odlagališč
               MBO v Sloveniji, lahko odgovorimo, da sta delujoča v Celju in na Koroškem, v
               izgradnji je v Puconcih za Prekmurje, odobrene so odločbe za Slovensko Bistrico,
               potem za Zasavje, Ljubljano in Novo mesto, kjer so tudi že nekateri na začetku
               izgradnje – to mislim za Zasavje, Ljubljana je v fazi javnega naročanja, Primorska je
               v usklajevanju te skupne MBO naprave za celotno območje, za Dolenjsko pa pričakujemo
               tudi uskladitev količin in tudi prilagoditev projekta na te količine, ki se bodo
               obdelovale, kajti predimenzionirani MBO bi bili zagotovo lahko past za prihodnost,
               kajti cena obdelave odpadkov bi bila previsoka. Za vse te projekte ocenjujemo, da jih
               je moč izpeljati v tej finančni perspektivi. Glede na manjše količine po potrebnih
               MBO ocenjujemo, da so tudi finančna sredstva, ki so na razpolago za to področje
               odpadkov, zadostna in se bodo lahko v tem obdobju tudi realizirali.</p>
               <p>Kar se tiče drugega dela problema, ki je zaznan v novomeškem delu, se pravi na
               odlagališču Leskovec, je okoljevarstveno dovoljenje za obratovanje tega odlagališča
               in vseh naprav ob odlagališču. Pridobljena je bila potrebna naprava za sortiranje.
               Problem so bile odcedne vode in izgradnja čistilne naprave na tem odlagališču. Kot
               smo tudi iz medijev zaznali, je to poizkusno obratovanje že v teku, tako da računamo,
               da glede na terminski plan, ki je bil na relaciji Agencija Republike Slovenije za
               okolje, Direktorat za okolje in pa tudi upravljavci deponije, bi avgusta lahko potem
               to okoljevarstveno dovoljenje bilo izdano in bi lahko potem tudi nemoteno potekali.
               Kot vemo, pa se v vmesnem času ti odpadki začasno skladiščijo na tej lokaciji, kar je
               tudi z vidika zakonodaje za eno leto možno.</p>
            </sp>
            <sp xml:id="SDZ6-Redna-04-2012-06-11.sp45">
               <speaker>PREDSEDNIK DR. GREGOR VIRANT:</speaker>
               <p>Gospa Brunskole, izvolite, zahteva za dopolnitev odgovora.</p>
            </sp>
            <sp xml:id="SDZ6-Redna-04-2012-06-11.sp46">
               <speaker>RENATA BRUNSKOLE (PS PS):</speaker>
               <p>Hvala lepa, spoštovani gospod minister za odgovor.</p>
               <p>V povezavi z mrežami regionalnih centrov za ravnanje z odpadki v Sloveniji sem
               vprašala predvsem zaradi tega, ker po sedaj dostopnih podatkih Slovenja nima dovolj
               kapacitet za predelavo, tako da je na nek način nesmiselno krčiti kapacitete. Bolj
               smiselno je povečati prispevno območje in predvsem, kar se mi zdi izjemnega pomena,
               koristiti kohezijska sredstva v čim večji možni meri. V povezavi s tem vprašanjem o
               poteku izgradnje mreže regionalnih centrov v Sloveniji sem imela v mislih poleg
               ostalih navedenih, kar ste mi odgovorili in bi prosila potem tudi za ta vaš pisni
               dokument, ker očitno imate tako napisan odgovor, tudi določena območja, kot je bilo
               območje Trebnjega in še drugje v Sloveniji, kjer so bila določena vprašanja o
               priključitvi.</p>
               <p>V povezavi s Cerodom, druga faza, pa me je zanimalo ali mogoče nisem zaznala
               odgovora, kako je s podpisom aneksa številka štiri, Cerod, druga faza, s strani
               posavskih občin in tudi občine Črnomelj, čeprav so mi vse vključene občine poudarile,
               da jim je bilo s strani ministrstva odgovorjeno, da medobčinski aneks, podpis le-tega
               ni osnova za sofinanciranje projekta. Gre za namero, bojazen, da bi tukaj šlo za
               izločitev tega projekta s spremembo in mogoče bolj vključitev sredstev za, ne vem,
               MBO center Posavja ali kaj takšnega.</p>
            </sp>
            <sp xml:id="SDZ6-Redna-04-2012-06-11.sp47">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp48">
               <speaker>FRANC BOGOVIČ:</speaker>
               <p>Hvala, za to dopolnilno vprašanje.</p>
               <p>Kar se tiče kapacitet, kot sem že dejal, je treba narediti ta jasen preračun. Osnovni
               projekt izgradnje MBO je bil koncipiran tako, da bi bilo za 490 tisoč ton teh
               kapacitet. To je od dobrih 800 tisoč ton odpadkov, kolikor se jih zbere, za krepko
               več, se pravi za pet osmin, za skoraj dve tretjini več teh odpadkov. Praksa, ki se je
               vpeljala v zadnjih letih in je šla v smer ločenega zbiranja odpadkov na otokih,
               ločeno zbiranje mehansko-bioloških odpadkov daje rezultate, da se količine dnevno
               zmanjšujejo in Vrhnika je tista, ki ima največ zbranih odpadkov, kjer že krepko preko
               80 % odpadkov sploh ne pride v ta MBO.</p>
               <p>Zato je dimenzija tudi za ta dolenjski MBO za čez 50 tisoč ton odpadkov zagotovo
               predimenzionirana, kajti če računamo, da bo od 100 do 200 kilogramov na prebivalca
               teh odpadkov za to območje, je to za območje približno 150 tisoč ljudi za tam nekje
               od 15 pa do 30 tisoč ton. Projekt je, kot sem že dejal, koncipiran za 54 tisoč ton, v
               teh pogovorih, ki potekajo zdaj za ta območja, tudi za Primorsko, so koncepti tam
               nekje med 30 in 35 tisoč ton kapacitet na teh MBO. In to je tista ciljna količina, za
               katero se predvideva, da bi bil ta objekt tudi zgrajen, namesto 54 tisoč ton
               ocenjujemo, da gre potem tudi za temu primerno bistveno znižanje investicije, osnovna
               je 18 milijonov, to lahko računamo, da se lahko potem ta zadeva za bistveno manjši
               denar zgradi. Kar je pa pomembno, je, da se tudi potem cena te obdelave zniža. Bojim
               se, da so nekateri, ki so snovali koncepte gradnje teh MBO v preteklosti, imeli v
               mislih predvsem investicije, ne pa to, kakšna bo potem cena za prebivalce. Predvsem
               pa niso upoštevali, ker so bili zasnovani ti projekti pet, šest let nazaj, da se bo
               na sistemu ločenega zbiranja odpadkov toliko naredilo, kot se je naredilo v preteklih
               letih.</p>
               <p>Zato je ta revizija nujno potrebna. Kot sem že dejal, ocenjujemo in naš osnovni namen
               je, logično, da so tu kohezijska sredstva osnova za te investicije. Glede na takšno
               zmanjšanje potrebe po teh kapacitetah je ocena, da bomo z razpoložljivimi sredstvi
               tam okoli 150 milijonov kohezijskega denarja, kolikor ga je na razpolago za te
               zadeve, te kapacitete lahko tudi zgradili. Tako da nam bi za naslednjo finančno
               perspektivo ostalo zgolj še področje energetske izrabe komunalnih odpadkov. To pa ne
               bo v tej fiančni perspektivi.</p>
            </sp>
            <sp xml:id="SDZ6-Redna-04-2012-06-11.sp49">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Zdaj lahko kar odgovorite na vprašanje gospoda Zanoškarja v zvezi z Mežiško
               dolino.</p>
            </sp>
            <sp xml:id="SDZ6-Redna-04-2012-06-11.sp50">
               <speaker>FRANC BOGOVIČ:</speaker>
               <p>Gre za pomembno vprašanje, ki izvira iz ugotovitev v preteklosti, da je v Mežiški
               dolini zaradi bremen iz preteklosti bilo treba sprejeti ukrepe za odpravo teh bremen.
               Ta zakon je bil in v preteklosti so se tudi zadeve že izvajale. Tudi v preteklih
               letih je prihajalo predvsem do problema zagotavljanja finančnih sredstev, kajti v
               osnovi je predvideno, da bi celoten projekt bil težak 13 milijonov 400 tisoč evrov in
               bi se naj izvedel med letoma 2007 in 2022. V prvih letih z dinamiko milijon evrov na
               leto, v obdobju 2017–2020 750 tisoč evrov, 2021 400 tisoč in 2022 374 tisoč evrov. Ob
               zapiranju finančnega načrta letošnjega leta ob rebalansu je podobno kot praktično vse
               ostale postavke tudi ta bila spremenjena navzdol, tako da smo od prvotno planiranega
               enega milijona morali te postavke znižati na 604 tisoč 579 evrov, zaradi česar bo
               treba tudi te ukrepe v letošnjem letu skrčiti.</p>
               <p>Vemo tudi to, da je bilo v lanskem letu delo že opravljano in da so iz lanskega leta
               še določene obveznosti, kar pomeni, da je potem realno teh sredstev za letošnje leto
               bistveno manj, gre za kar 466 tisoč obveznosti za preteklo leto in nam ostane
               približno 138 tisoč prostih sredstev za letošnje leto od prvotnega pričakovanja, kjer
               bi lahko bilo približno pol milijona evrov na razpolago.</p>
               <p>Imam tudi že pobudo in usklajujemo termin z župani iz Mežiške doline, da se poskušamo
               o tem problemu pogovoriti in v bodočih proračunih zagotavljati sredstva. Zagotovo pa
               je namera tudi znotraj ministrstva, da bi pri pripravi programov in pa operativnih
               programov za kohezijsko obdobje 2014–2020 na novo uvrstili tudi to, kar se v
               Sloveniji še ni naredilo, da bi v okviru kohezijske politike tudi z evropskimi
               sredstvi odpravljali stara bremena in upam, da bomo lahko takrat to dinamiko samo
               pospešili. Zagotovo sta dva projekta, ki sta v Sloveniji ob ostalih starih bremenih;
               eden izmed najbolj izpostavljenih so ravno ti problemi v Mežiški dolini in problemi
               okoli Cinkarne Celje in o teh dveh projektov se že dosti pogovarja.</p>
               <p>Kot sem pa že dejal, zavedamo se tega problema, žal pa v letošnjem letu, podobno kot
               smo tudi pri elementarnih nesrečah morali v zmanjašanje teh odhodkov za letošnje
               leto, tudi ta postavka ni ostala nedotaknjena.</p>
            </sp>
            <sp xml:id="SDZ6-Redna-04-2012-06-11.sp51">
               <speaker>PREDSEDNIK DR. GREGOR VIRANT:</speaker>
               <p>Gospod Zanoškar, izvolite, za dopolnilo.</p>
            </sp>
            <sp xml:id="SDZ6-Redna-04-2012-06-11.sp52">
               <speaker>MATJAŽ ZANOŠKAR (PS PS):</speaker>
               <p>Hvala, gospod minister, za odgovor. Vendar čeboste dali takšen odgovor županom
               Mežiške doline, z njim ne bodo zadovoljni.</p>
               <p>Poglejte, res je bil leta 2007 sprejet zakon oziroma odlok o sanaciji zgornje Mežiške
               doline in v tistem času je bila vsaj na začetku dinamika financiranja urejena. Je
               bila taka, da so tudi ekspertize pokazale, da se stanje v Mežiški dolini izboljšuje,
               da se vsebnost svinca v krvi otrok zmanjšuje. Vendar smo danes nekako na pol poti. Ta
               projekt bi morali peljati naprej s tako dinamiko in zanj tudi zagotoviti sredstva.
               Saj vam je popolnoma jasno, da na tem območju degradirane Mežiške doline živi nekaj
               več kot 10 tisoč prebivalcev, da ti prebivalci niso ne krivi, ne dolžni zaradi te
               okoliščine, saj vemo, da je okoli 350 let stara tradicija eksploatacije svinčeve rude
               pustila velike ekološke rane.</p>
               <p>Moje vprašanje je bilo postavljeno, gospod minister, kako, kdaj se bodo zagotovila
               sredstva, ter odgovor, da sredstev ni v rebalansu in da jih ni možno zagotoviti v
               proračunu, je vsekakor nesprejemljiv tako zame kot za tiste, ki tam živijo in čakajo,
               da se bodo njihovi življenjski pogoji za sanacijo zgornje Mežiške doline uredili na
               tak način, da bodo lahko živeli približno tako, kot živijo vsi ostali prebivalci in
               prebivalke naše države.</p>
            </sp>
            <sp xml:id="SDZ6-Redna-04-2012-06-11.sp53">
               <speaker>PREDSEDNIK DR. GREGOR VIRANT:</speaker>
               <p>Izvolite, minister.</p>
            </sp>
            <sp xml:id="SDZ6-Redna-04-2012-06-11.sp54">
               <speaker>FRANC BOGOVIČ:</speaker>
               <p>Jaz moram reči, da sem pričakoval in zato tudi prihajajo kolegi s Koroške, ker niso
               zadovoljni s tem. Žal, kot sem že dejal, v pripravi rebalansa, ki smo ga sprejeli
               tudi v Državnem zboru, mi nismo enostavno mogli več zagotoviti polnega milijona. Kot
               veste, je tudi v prejšnjih letih bila zagata, tako da so se praktično polovična
               sredstva zagotavljala, zato sem tudi nakazal to možnost, da se bojim, da bi s to
               dinamiko in zgolj z integralnimi sredstvi proračuna ta zadeva potekala predolgo, zato
               bomo poskušali izoblikovati ta predlog, da vidimo, kaj lahko naredimo v naslednjem
               letu, se pravi v letu 2013, tiste najbolj potrebne zadeve, kar bo rezultirano tudi v
               pripravi proračuna za leto 2013. Osnovna ambicija pa je, da se glavnina teh sredstev
               poskuša pospešeno zagotoviti v kohezijskem obdobju 2014–2020, se pravi znotraj tega
               obdobja, za katerega je bil tudi ta terminski plan sprejet, da bi v tem času potem s
               pospešeno dinamiko ta problem razrešili.</p>
            </sp>
            <sp xml:id="SDZ6-Redna-04-2012-06-11.sp55">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod Zanoškar.</p>
            </sp>
            <sp xml:id="SDZ6-Redna-04-2012-06-11.sp56">
               <speaker>MATJAŽ ZANOŠKAR (PS PS):</speaker>
               <p>Hvala še enkrat, gospod minister. Popolnoma jasno mi je, vendar glede na to, da je v
               prejšnjem mandatu nekdo od poslancev, gospod Miro Petek, ki ji pripada...</p>
            </sp>
            <sp xml:id="SDZ6-Redna-04-2012-06-11.sp57">
               <speaker>PREDSEDNIK DR. GREGOR VIRANT:</speaker>
               <p>Gospod Zanoškar, zdaj lahko samo predlagate razpravo odgovora.</p>
            </sp>
            <sp xml:id="SDZ6-Redna-04-2012-06-11.sp58">
               <speaker>MATJAŽ ZANOŠKAR (PS PS):</speaker>
               <p>Predsednik, to želim...</p>
            </sp>
            <sp xml:id="SDZ6-Redna-04-2012-06-11.sp59">
               <speaker>PREDSEDNIK DR. GREGOR VIRANT:</speaker>
               <p>Ni replike na odgovor ministra.</p>
            </sp>
            <sp xml:id="SDZ6-Redna-04-2012-06-11.sp60">
               <speaker>MATJAŽ ZANOŠKAR (PS PS):</speaker>
               <p>... je poslal oziroma je vložil zakon za sanacijo Mežiške doline, zato se mi
               zdi...</p>
            </sp>
            <sp xml:id="SDZ6-Redna-04-2012-06-11.sp61">
               <speaker>PREDSEDNIK DR. GREGOR VIRANT:</speaker>
               <p>Ne vem, če ste me razumeli dobro. Lahko postavite zahtevo za razpravo, ne replicirate
               na besede ministra.</p>
            </sp>
            <sp xml:id="SDZ6-Redna-04-2012-06-11.sp62">
               <speaker>MATJAŽ ZANOŠKAR (PS PS):</speaker>
               <p>Z ozirom na to, da je to bilo postavljeno, potem predlagam, da po drugem odstavku
               246. člena opravimo razširjeno razpravo o sanaciji Mežiške doline. Hvala.</p>
            </sp>
            <sp xml:id="SDZ6-Redna-04-2012-06-11.sp63">
               <speaker>PREDSEDNIK DR. GREGOR VIRANT:</speaker>
               <p>Hvala, gospod Zanoškar.</p>
               <p>Lahko preidemo kar na odgovor gospoda ministra na naslednje vprašanje, in sicer na
               vprašanje mag. Mateja Tonina v zvezi z ARSO.</p>
            </sp>
            <sp xml:id="SDZ6-Redna-04-2012-06-11.sp64">
               <speaker>FRANC BOGOVIČ:</speaker>
               <p>Postavljeno poslansko vprašanje, v katerem se postavljata dve vprašanji, bi lahko
               rekel na kratko.</p>
               <p>Eno je vloga Agencije Republike Slovenije za okolje v postopkih izdelave občinskih
               prostorskih načrtov. V drugem delu pa je tudi siceršnja vloga agencije, ki je eden od
               zelo pomembnih soglasodajalcev oziroma agencije, ki je vključena v številne postopke.
               Lahko povemo, da ARSO izdaja soglasja in dovoljena na osnovi treh zakonov. To so
               zakon o varstvu okolja, zakon o ohranjanju narave in zakonu o vodah. Osnovni
               dokumenti so okoljevarstvena soglasja, okoljevarstvena dovoljenja, vodna dovoljenja,
               vodna soglasja, naravovarstvena soglasja, pooblastila za monitoring, odločbe o
               plačilu vodnega povračila. Približno 15 tisoč vlog je pripad letno na agencijo in v
               številnih razgovorih s kolegi iz agencije iščemo rešitve v tej smeri. Najprej da so
               se znotraj agencije, to se je tudi že v lanskem letu zgodilo, naredile določene
               premestitve, da je čim več ljudi ravno na tem področju teh upravnih postopkov, kjer
               so ti zaostanki največji. Druga zadeva, ki pa je pomembnejša od te in bo dala na
               dolgi rok večje učinke, gre za spremembo zakonodaje. Zato bomo tudi v letošnjem letu,
               kajti že na julijski imamo na dnevnem redu zakon o varstvu okolja in tudi zakon o
               vodah z osnovno intenco, da se nekateri zapleteni postopki, ki se danes odvijajo na
               agenciji, poenostavijo in da se tudi število teh vlog in pripad teh vlog bistveno
               zmanjša. Tako je na primer pri vodovarstvenih dovoljenjih oziroma koncesijah za
               izrabo vode, tako menim, da je bilo v tem delu precej napredka. Tudi sicer smo se s
               kolegi iz Agencije za okolje velikokrat usedli skupaj. Primer je bil tudi odpiranje
               odlagališč, če smem temu tako reči, kjer so se v preteklosti z inšpekcijskimi
               odločbami zaradi spoštovanja tudi pravnega reda Evrope te zadeve zaprle. Osnovni
               princip in način dela, ki smo ga ubrali, ki naj postane tudi model v bodoče, je bil
               takšen da so se tisti, ki so imeli te probleme, sestali s predstavniki agencije, tudi
               Direktorata za okolje, inšpekcij, da smo ugotovili, kaj je treba narediti za določeno
               odprtje tega odlagališča oziroma za izdajo pozitivnega okoljevarstvenega dovoljenja
               in da se iz nabora ukrepov naredi potem akcijski načrt, po katerem se te zadeve
               izvedejo. Moram reči, da so tudi kolegi priznali, da je to nov način, nova praksa, se
               pravi, da se proaktivno v zadevo vključimo in da na tak način tudi, ko to oddelamo,
               kar je treba storiti, pridobimo pričakovano dovoljenje. Lahko rečem, da sem dobil v
               tem času tudi že kar nekaj odzivov s terena, da se je to še pri drugih področjih
               poznalo in da se poskuša iti po tej poti, da se resnično osvoji celoten problem, če
               se dajejo pripombe na dovoljenje, da se ugotovijo vsi problemi in da se jih v enem
               hodu potem tudi reši, ne pa, da ta pošta roma od tistega, ki zaprosi za dovoljenje,
               na agencijo, pa nazaj in spet, kar se je dogajalo v preteklosti. Verjamem, da je tu
               možno veliko narediti predvsem na tej upravni ravni. Kot sem že rekel, določene
               kadrovske spremembe so bile narejene znotraj agencije med tehničnim in upravnim
               delom. V resnem razmisleku smo tudi, da bi v okviru druge faze reorganizacije
               ugotovili, da bi z delom ljudi za nek določen čas tudi še okrepili ta del, da te
               zaostanke čim bolj odpravimo. Paralelno pa, kot sem že dejal, s spremembami
               zakonodaje zmanjšamo in poenostavimo število postopkov in bi potem te zadeve lahko
               tekle bolj tekoče, kot potekajo danes. Zavedamo se tega problema in ga tudi poskušamo
               tekoče reševati.</p>
            </sp>
            <sp xml:id="SDZ6-Redna-04-2012-06-11.sp65">
               <speaker>PREDSEDNIK DR. GREGOR VIRANT:</speaker>
               <p>Hvala, gospod minister.</p>
               <p>Ne bomo vas še pustili pri miru, lahko kar nadaljujete z odgovorom na naslednje
               vprašanje, ki ga je na prejšnji seji postavil mag. Borut Ambrožič v zvezi z zaščito
               ogroženih vrst ptic v Sloveniji.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp66">
               <speaker>FRANC BOGOVIČ:</speaker>
               <p>Moram priznati, da so bile teme, na katere sem prej odgovarjal, teme, ki so me bolj
               zaposlovale, sem pa z veseljem potem tudi pridobil odgovor kolegov, kaj je bilo
               storjenega v preteklosti na zaščiti velike uharice in vam lahko navedem ukrepe, ki so
               jih kolegi izvedli.</p>
               <p>Ključna gnezdišča in ključni življenjski prostori, kjer se uharica prehranjuje, so
               bili najprej vključeni v Naturo. Na gnezdiščih na kraškem robu, kjer je bilo v
               preteklosti gnezdenje velike uharice moteno zaradi nekontroliranega športnega
               plezanja, je bil dosežen dogovor s plezalci in režim na pleziščih vzpostavljen tako,
               da je mogoče uspešno gnezdenje velike uharice. Ti razgovori so potekali. Dogovoril so
               se o posegih v gozdove, se pravi sekanje v gozdovih, kjer gnezdi uharica, da se to
               dogaja zunaj gnezditvene sezone, prav tako tudi gradnja gozdnih prometnic, za katere
               je treba izdati soglasja, kdaj se smejo graditi. Potem je tudi ta ugotovitev, ki ste
               jo v nadaljevanju vprašanja, kot sem ga prebral, nadgradili, dejansko se je pojavil
               tudi problem z električnimi udari in posledično tudi poginom ptic zaradi tega. Tudi
               na to temo so na primorskem delu, kjer elektrodistribucijo pokrivata območna enota
               Nova Gorica in en del postojnski, drugi del pa sežanski, bili opravljeni pogovori s
               Primorci, ki so bili odzivni, to je opravil Zavod Republike Slovenije za varstvo
               narave. V teh pogovorih je bilo vidno, da so zaznali ta problem in vedo, kje so tiste
               kritične točke, na katerih se to dogaja, in da poskušajo z zavarovanjem oziroma
               izolacijo vodnikov ta problem odpraviti. Problem je na obeh straneh. Najprej je
               problem zaradi pogina ptic, po drugi strani pa so tu tudi izpadi elektrike. Žal so
               bili kolegi na sežanskem delu manj odzivni, je pa zaznan ta problem, ki je eden od
               evidentnih v kamnolomu Lipica, kjer so se tudi z DOPPS na to temo pogovarjali. In na
               tej točki, kot sem že dejal, so bili kolegi doslej neuspešni zaradi neodzivnosti
               kolegov iz te elektrodistribucije.</p>
            </sp>
            <sp xml:id="SDZ6-Redna-04-2012-06-11.sp67">
               <speaker>PREDSEDNIK DR. GREGOR VIRANT:</speaker>
               <p>Mag. Ambrožič, izvolite.</p>
            </sp>
            <sp xml:id="SDZ6-Redna-04-2012-06-11.sp68">
               <speaker>MAG. BORUT AMBROŽIČ (PS PS):</speaker>
               <p>Hvala za odgovor, spoštovani minister.</p>
               <p>Saj približno podatke, ki ste jih navedli, poznam. Bi vam pa dodatno postavil
               vprašanje:</p>
               <p>Ali ste razmislili o zadnjem delu mojega vprašanja, ki sem ga zastavil v vaši
               neprisotnosti, ali ste se pripravljeni povezati z ostalimi resornimi ministri,
               konkretno mislim na gospodarsko ministrstvo in Ministrstvo za finance, da bi zlasti
               elektrogospodarskim podjetjem omogočili davčne olajšave in jih s tem tudi posredno
               motivirali, da se lažje, kot ste sami rekli, odločijo za relativno nizke stroške
               izolacije, ki prinašajo veliko rešitev za to ogroženo ptico, ki predstavlja tudi
               velik turistični potencial naše dežele, ki ga ima tudi zaradi te ptice in športnih
               zmogljivosti, kot ste sami omenili?</p>
               <p>Tudi sam prihajam iz teh vrst kot varuh gorske narave in vem, o čem govorim. Zdi se
               mi, da bi z relativno majhnim naporom naše države lahko spodbudili tista podjetja ali
               morebiti tudi druga podjetja, da bi ustrezno zaščitila ta živi primerek lepote, za
               katero imamo srečo, da domuje na teritoriju naše države. Hvala lepa.</p>
            </sp>
            <sp xml:id="SDZ6-Redna-04-2012-06-11.sp69">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp70">
               <speaker>FRANC BOGOVIČ:</speaker>
               <p>Moram reči, da v pogovoru, ki smo ga opravili glede tega vašega vprašanja, ne
               ocenjujemo, da bi bilo treba pri podjetjih, ki resnično nimajo nekih posebnih
               finančnih težav, uvesti instrument davčne olajšave za te stroške, vendar mislim, da
               je to treba enostavno dati v njihove programe in to zadevo izvesti. O tem, da bi šli
               v spremembo zakona in to davčno olajšavo uvedli, pa ne razmišljamo.</p>
            </sp>
            <sp xml:id="SDZ6-Redna-04-2012-06-11.sp71">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Naslednji zaostanek s prejšnje seje ima minister za zunanje zadeve gospod Karl
               Erjavec, ki bo odgovoril na vprašanje gospoda Mirka Brulca v zvezi z imenovanjem
               generalnega konzula v Trstu.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp72">
               <speaker>KARL VIKTOR ERJAVEC:</speaker>
               <p>Hvala lepa za ustno poslansko vprašanje.</p>
               <p>Kar se tiče imenovanja dr. Dimitrija Rupla, moram povedati, da je potekalo na podlagi
               razpisa. Komisija, ki je pregledala vse prispele vloge,je pogledala, kdo izpolnjuje
               pogoje, in predlagala ministru, naj predlaga Vladi v imenovanje dr. Dimitrija Rupla
               na položaj generalnega konzula v Trstu. Iz vprašanja izhaja, da poslanca moti, da je
               gospod dr. Rupel star 66 let oziroma naj bi jih dopolnil, in se mu zdi, glede na to,
               da se opravlja delo diplomata v tujini največ štiri leta, da bi bilo morda bolje, da
               bi bil imenovan nekdo, ki bi lahko opravljal poln mandat, se pravi, štiri leta.</p>
               <p>Kar se tiče dr. Dimitrija Rupla, sem prepričan, da izpolnjuje vse potrebne pogoje, da
               ima vse potrebne izkušnje, da ima vso potrebno znanje za opravljanje tega položaja.
               Moram pa reči, da Zakon o zunanjih zadevah ne določa izrecno, da traja mandat štiri
               leta, ampak pravi, največ štiri leta. To pomeni, da tudi če je mandat krajši, če bi
               bil morebiti krajši, to ne bi pomenilo, da je karkoli v nasprotju z zakonom. In tudi
               iz vprašanja ne izhaja kakšen dvom, da bi bilo to imenovanje nezakonito oziroma v
               nasprotju s predpisi. Tudi ni v nasprotju z Zakonom o uravnoteženju javnih financ.
               Moram pa povedati, da takrat, ko je tekel ta postopek in ko je bil imenovan, ta zakon
               še ni veljal. Zakon o uravnoteženju javnih financ ne določa izrecno takojšnjega
               upokojevanja, če nekdo izpolnjuje določene pogoje. Tako ocenjujem, da je bilo to
               imenovanje skladu s predpisi in da je bilo zakonito.</p>
               <p>Kar se pa tiče strokovnih referenc, pa ocenjujem, da ta kandidat, ki je bil imenovan,
               izpolnjuje vse te strokovne reference. Zaradi tega je potem tudi Vlada sledila
               predlogu ministra, ki je bil izdelan na podlagi predloga, ki ga je dala komisija, ki
               je bila odgovorna za razpis.</p>
            </sp>
            <sp xml:id="SDZ6-Redna-04-2012-06-11.sp73">
               <speaker>PREDSEDNIK DR. GREGOR VIRANT:</speaker>
               <p>Gospod Brulc, želite dopolnitev?</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp74">
               <speaker>MIRKO BRULC (PS SD):</speaker>
               <p>Spoštovani, lep pozdrav!</p>
               <p>Nikakor ne nasprotujem ugotovitvi, da je bil razpis regularen, da kandidat izpolnjuje
               in škoda, da govorimo tukaj o imenu dr. Dimitrija Rupla. Gre pa za to, da se je vlada
               odločila, da bo vse tiste, ki izpolnjujejo minimalne pogoje za upokojevanje, tudi
               poslala v pokoj ali pa upokojila. Tukaj gre za dve leti mandata, ki ga bo lahko
               imenovani izvajal in mislim, da v smislu varčevanja, ki ga ta vlada stalno poudarja,
               ni racionalno, da se za dve leti nekoga seli na konzularno predstavništvo in da se
               potem čez dve leti zopet odstrani, se imenuje drugega in tako dalje.</p>
               <p>Seveda se pa tudi v medijih in tudi povsod drugod pojavi vprašanje, ali predčasni
               odpoklic generalne konzulke v Trstu ni mogoče politično naravnan. Mislim, da tudi to,
               kar je danes gospod predsednik vlade omenil, da je bilo že skoraj štiristo zamenjav
               kadrov ob prihodu vlade, lahko ugibamo, da gre mogoče tudi v tem primeru za politično
               zamenjavo.</p>
               <p>Gospod minister, jaz se vam zahvaljujem za odgovor in ne pričakujem še kaj dodatnega.
               Hvala.</p>
            </sp>
            <sp xml:id="SDZ6-Redna-04-2012-06-11.sp75">
               <speaker>PREDSEDNIK DR. GREGOR VIRANT:</speaker>
               <p>Hvala. Še dve vprašanji s prejšnje seje. Se opravičujem, najprej gospod Erjavec, če
               želite dopolniti odgovor. Ne.</p>
               <p>Še dve vprašanji imamo iz prejšnje seje. Za dr. Žigo Turka, ministra za
               izobraževanje, znanost, kulturo in šport, je bilo vprašanje mag. Majde Potrata v
               zvezi s športom.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp76">
               <speaker>DR. ŽIGA TURK:</speaker>
               <p>Hvala lepa, poslanki za vprašanje, sicer iz prejšnje seje, bo pa eno od sedemnajstih,
               na katera bom odgovarjal danes in mi pravzaprav omogoča, da tudi Državnemu zboru
               povem nekatere stvari, ki sem jih povedal že tudi v javnosti.</p>
               <p>Slovenija ima veliko izredno dobrih športnikov. Rezultati, ki jih dosegamo v športu,
               so nadpovprečno dobri za državo s tako majhnim številom prebivalstva. Žal pa vedno
               znova ugotavljamo, da naši športni funkcioniranji ne dosegajo ravni športnikov. Tudi
               dogajanja izpred nekaj dni v Koreji, ki jih ne želim posebej komentirati, to samo
               potrjujejo. Zato je temeljno načelo, s katerim naslavlja ministrstvo politiko na
               področju športa, to, da je treba šport vrniti športnikom. Športniki seveda niso samo
               tisti, ki brcajo žogo, to so tudi trenerji in vsi drugi športni delavci, ki živijo za
               šport. Ne pa tisti, ki jim je šport možnost, da imajo dobro plačo in da imajo
               eksotična potovanja. Ni res, da je bil do zdaj ves šport v rokah športnikov.
               Obstajajo bolj ali manj profilirani lobiji, ki že desetletja obvladujejo šport in
               predvsem sredstva, ki so namenjena športu. Načrtujejo in tudi uresničujejo se
               investicije, o katerih se je umestno vprašati, ali so res prioritete našega športa,
               zapostavljajo pa se investicije na področjih, ki so zgodovinsko za slovenski šport
               pomembna, tukaj je na primer gimnastika, in tistih, kjer se je Slovenija uveljavila v
               nekaterih nišnih panogah kot neka mala velesila, na primer plavanje. Odločitve se
               sprejemajo marsikje, tudi netransparentno, športniki o tem ne pridejo do besede, na
               koncu pa je za vse kriva vlada, ki v zvezi s tem nima veliko vzvodov oblasti. Te
               vzvode seveda nočemo imeti, prepričani pa smo, da morajo biti športniki pri tem
               soudeleženi. Zato smo začeli tam, kjer je po našem mnenju eden izmed razlogov
               sedanjega stanja. Želimo si, da tam, kjer je vpliv, je tudi odgovornost. Ocenjujemo,
               da je nedopustno, da ima ena sama organizacija, pa naj bo še tako pomembna, deloma
               neposredno deloma posredno absolutno večino v organu, ki odloča o najpomembnejših
               aspektih financiranja v športu, to je pri sredstvih Loterije Slovenije. Mi smo se
               sestali s številnimi deležniki, tudi z vrhunskimi športniki, s panožnimi in drugimi
               športnimi zvezami, s trenerji in na tej osnovi smo oblikovali ustrezne predloge.
               Šport je dejavnost civilne družbe in namen ministrstva je, da tako organiziranost
               dodatno podpira. Seveda s pripombo, da mora biti šport v rokah dejanske in fiktivne
               civilne družbe. To smo konec koncev napisali tudi v koalicijsko pogodbo, in to
               uresničujemo.</p>
            </sp>
            <sp xml:id="SDZ6-Redna-04-2012-06-11.sp77">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Mag. Potrata, izvolite.</p>
            </sp>
            <sp xml:id="SDZ6-Redna-04-2012-06-11.sp78">
               <speaker>MAG. MAJDA POTRATA (PS SD):</speaker>
               <p>Hvala za ta del odgovora, gospod minister.</p>
               <p>Saj kaj drugega niti nisem pričakovala, kot da boste povedali tisto, da bo
               ministrstvo zdaj tisto, ki bo odločalo, katera civilna družba v športu je prava in
               katera sme odločati o tem, kako se bodo sredstva razdeljevala.</p>
               <p>Jaz sem vam vprašanje zastavila pred dogodki, na katere ste se sklicevali. Sem pa
               včeraj pretresena slišala izjavo gospoda Mitje Petkovška v zvezi s financiranjem, če
               ste že ravno apostrofirali Gimnastično zvezo, pa se tako zelo radi hvalimo z obema
               znamenitima olimpionikoma, ki sta toliko slave slovenskemu športu prinesla. Ampak kar
               zadeva zdaj vaš odgovor, vam moram povedati, da toliko časa v Državnem zboru že
               spremljam spreminjanje zakonodaje, pravilnikov in še česa, da vam lahko zelo
               odgovorno zagotovim, da ste pravzaprav uspeli v rokah enega človeka, če bo zakon
               sprejet, ta pa zagotovo bo, združiti vso moč odločanja, medtem ko ste apostrofirali
               tudi Olimpijski komite. Ta direktno ne razdeljuje sredstev. Ste pa direktno v predlog
               zakona dali vse odločanje Svetu za šport, ki je posvetovalni organ Vlade. Ko ste v
               oddaji Pogledi Slovenije govorili o paketnem imenovanju, ste s tem predlogom zakona
               paketno imenovanje uzakonili oziroma ga boste. Hvala za naslednji del odgovora.</p>
            </sp>
            <sp xml:id="SDZ6-Redna-04-2012-06-11.sp79">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp80">
               <speaker>DR. ŽIGA TURK:</speaker>
               <p>Hvala lepa.</p>
               <p>Spoštovana poslanka, to, kar pravite, žal oziroma k sreči ne drži. Ministrstvo ne
               odloča. Odloča Državni zbor. Do sedaj je predlog odločilnega paketa glasov v Državni
               zbor prišel s strani Olimpijskega komiteja, po tem predlogu – in razpravo o tem
               predlogu bomo še opravili, bo pa prišel na predlog različnih športnih zvez in drugih
               civilnodružbenih organizacij, ki bodo stvari izbirale na nek odprt način. Jaz se vam
               zahvaljujem za opombo v zvezi z dvorano za gimnastiko. Jaz se srečujem s športniki,
               tudi ta srečanja so prilika za to, da me opozorijo na kakšno dosedanjo anomalijo. In
               popolnoma jim pritrjujem, da imamo v sprejetem programu investicij v športno
               infrastrukturo marsikaj, kar je manj pomembno, kot je ena solidna dvorana za trening
               gimnastike. In tudi v plavalno infrastrukturo smo v preteklosti, pa ne prejšnja
               vlada, pa ne samo predprejšnja vlada, ampak verjetno kar zadnjih več deset let
               vlagali toliko nespametno, da nimamo enega solidnega bazena za zimski trening naših
               plavalcev.</p>
            </sp>
            <sp xml:id="SDZ6-Redna-04-2012-06-11.sp81">
               <speaker>PREDSEDNIK DR. GREGOR VIRANT:</speaker>
               <p>Izvolite, mag. Potrata.</p>
            </sp>
            <sp xml:id="SDZ6-Redna-04-2012-06-11.sp82">
               <speaker>MAG. MAJDA POTRATA (PS SD):</speaker>
               <p>Predlagam, da Državni zbor opravi razpravo v zvezi z odgovorom ministra dr. Žige
               Turka in tako odpravi tisto praznino, ki je ne bo mogoče zapolniti, ker bo zakon o
               spremembah o lastninskem preoblikovanju Loterije Slovenije obravnavan po skrajšanem
               postopku, torej ne bo mogoče opraviti splošne razprave. Ko smo v prejšnjem mandatu
               spreminjali zakon Loterije Slovenije, 10. člen, smo ga obravnavali po rednem
               postopku. Zanimivo je, in to bi bilo vredno povedati v razpravi o odgovoru gospoda
               ministra, da isti človek, ki je zagovarjal recimo profesionalizacijo funkcije
               direktorja Fundacije za šport, zdaj predlaga deprofesionalizacijo, da isti človek
               sedi na Direktoratu za šport in je direktor Fundacije za šport. Če ne gre za
               združevanje odločilnih funkcij v rokah enega človeka, potem ne vem, kaj je bolj
               očiten dokaz, kot je ravno to. Gre namreč za to, če pregledamo predlagane funkcije,
               kako naj bi bile razdeljene, kako naj bi kdo odločal, je pa simptomatično, da gospod,
               ki ima tako odločilen vpliv v športu, vedno na koncu pravi, da je odgovoren Državni
               zbor. Ampak pravilnike mora sprejemati svet Fundacije za šport. In v prejšnjem
               mandatu smo trikrat dobivali pravila, ki jih je bilo mogoče kar tako na hitro
               spreminjati. Zelo lepo je na koncu reči, da o vsem odloča Državni zbor. Res je, ampak
               v tem državnem zboru ima večino koalicija, ki se je odločila sistem odločanja v
               športu in sistem odločanja o tem, kdo je civilna družba in kdo ni civilna družba v
               športu, vzeti v svoje roke. Ne potem govoriti, da je Državni zbor tisti, ki odloča o
               vsem. Državni zbor ne bo mogel niti opraviti splošne razprave o zakonu, o katerem bi
               bilo pa vredno razpravljati in si povedati, ali je v tej državi res interes, da so s
               strani države ali iz javnih sredstev financirani en, dva, trije ali pa več športov,
               ki so olimpijski športi. In mogoče kdaj pogledati tudi kam drugam. Hvala.</p>
            </sp>
            <sp xml:id="SDZ6-Redna-04-2012-06-11.sp83">
               <speaker>PREDSEDNIK DR. GREGOR VIRANT:</speaker>
               <p>O vašem predlogu za razpravo bom odločali v okviru glasovanj.</p>
               <p>Še eno vprašanje je bilo na prejšnji seji za ministra za izobraževanje, znanost,
               kulturo in šport, in sicer ga je postavil gospod Jerko Čehovin na temo Kobilarne
               Lipica.</p>
               <p>Prosim, minister.</p>
            </sp>
            <sp xml:id="SDZ6-Redna-04-2012-06-11.sp84">
               <speaker>DR. ŽIGA TURK:</speaker>
               <p>Vedno čakam, če bo najprej prišlo vprašanje, pa pozabim, da je to s prejšnje
               seje.</p>
               <p>Popravljalne ukrepe, ki jih je naložilo Računsko sodišče Republike Slovenije, bomo v
               sodelovanju s pristojnimi resorji izvedli v najkrajšem možnem času in sporna
               vprašanja tudi uredili. Poročilo medresorske delovne skupine je bilo pripravljeno.
               Jaz sem ga podpisal pravzaprav danes in je bilo tudi danes vloženo v vladno
               proceduro. Poleg najprimernejše oblike organiziranosti dejavnosti Kobilarne Lipica bo
               vključeno v odzivno poročilo Vlade Republike Slovenije Računskemu sodišču. Rok za
               oddajo tega odzivnega poročila je 13. 7. 2012 in ne pričakujemo, da bomo imeli s tem
               v zvezi zamudo.</p>
               <p>Ločitev funkcije skrbnika pogodbe od članstva v svetu Kobilarna Lipica na Ministrstvu
               za izobraževanje, znanost, kulturo in šport je odvisna od odločitve Vlade Republike
               Slovenije, katero ministrstvo bo resorno za javni zavod Kobilarna Lipica. Namreč
               bistvo ideje Računskega sodišča je, da je treba določiti eno edino resorno
               ministrstvo, ali bo to Ministrstvo za kmetijstvo in okolje ali ministrstvo za
               izobraževanje, znanost, kulturo in šport. Če bo resorno ministrstvo Ministrstvo za
               kmetijstvo in okolje, Ministrstvo za izobraževanje, znanost, kulturo in šport
               skrbnika pogodbe za javni zavod Kobilarna Lipica seveda ne bo več imelo. Če bo pa
               resorno ministrstvo Ministrstvo za izobraževanje, znanost, kulturo in šport, bo pa
               predlagalo seveda novega člana sveta javnega zavoda. Za združitev javnega zavoda
               Kobilarna Lipica in družbe Lipica turizem, d. o. o., pa sprememba zakona o Kobilarni
               Lipica ni potrebno.</p>
            </sp>
            <sp xml:id="SDZ6-Redna-04-2012-06-11.sp85">
               <speaker>PREDSEDNIK DR. GREGOR VIRANT:</speaker>
               <p>Gospod Čehovin, izvolite.</p>
            </sp>
            <sp xml:id="SDZ6-Redna-04-2012-06-11.sp86">
               <speaker>JERKO ČEHOVIN (PS PS):</speaker>
               <p>Gospod minister, hvala za odgovor.</p>
               <p>Dolga so pota reševanja tako pomembnega spomenika, kot je Lipica. Iz leta 2007 imamo
               že to zakonodajo in takrat je bila tudi ustanovljena ta družba za upravljanje
               gospodarske dejavnosti Lipica Turizem, ki je nekako še vedno združena z javnim
               zavodom.</p>
               <p>Delno ste sicer res odgovorili, ampak moram reči, da smo v teh dneh dobili tudi v
               Državni zbor vsi poslanci neko pismo direktorja Kobilarne Lipica,ki nas vse skupaj
               opozarja, da so problemi glede začasnega financiranja javne službe Kobilarna Lipica,
               kar je sicer domena Ministrstva za kmetijstvo in okolje, in tu moram reči, da se
               globoko strinjam, da kadar je več babic, je kilavo dete. In tudi v tem primeru velja
               ta ugotovitev. Zato bi bilo resnično prav, da se vprašanje Kobilarne Lipica reši na
               ustrezen način in da se tudi določi pristojno ministrstvo, ki bo skrbelo za svoje
               zakonske obveznosti do svojega javnega zavoda Lipica.</p>
               <p>Še enkrat ponavljam, gre za enega od turističnih biserov Slovenije, gre za to, da smo
               pred glavno turistično sezono in stanje v temu objektu, vsaj tako me opozarjajo ne
               samo javnost, ampak tudi zaposleni, da prihaja tudi do vrste pritiskov, mislim, da je
               direktor celo ovaden za mobing zaposlenih in tako dalje. Gre za neko stanje, ki ni
               dobro in se ne kaže ustrezno za to, kar nudimo v tem lepem objektu.</p>
               <p>Zato mislim, da je prav, da resnično temu posvetite več pozornosti kot do zdaj in da
               ta vaš odgovor v najkrajšem možnem času dobi tudi nek terminski datum, kjer bomo
               lahko govorili o tem, da je Vlada resno pristopila k temu problemu. Hvala.</p>
            </sp>
            <sp xml:id="SDZ6-Redna-04-2012-06-11.sp87">
               <speaker>PREDSEDNIK DR. GREGOR VIRANT:</speaker>
               <p>Izvolite, minister.</p>
            </sp>
            <sp xml:id="SDZ6-Redna-04-2012-06-11.sp88">
               <speaker>DR. ŽIGA TURK:</speaker>
               <p>Hvala lepa.</p>
               <p>Saj datum je dalo tudi Računsko sodišče, to je 13. 7. Spraševali ste tudi o
               problemih, na katere opozarja direktor v zvezi s financiranjem, pravzaprav je to
               poslansko vprašanje postavil tudi vaš kolega Ivan Vogrin, tako da se bom tej
               problematiki do takrat posvetil v večji meri.</p>
               <p>Sicer se pa strinjam. Lipica je pomemben kulturni spomenik, se pa moramo zavedati, da
               tisto, kar je tukaj dediščina, so konji, to niso stavbe. Iz tega bomo tudi izhajali,
               ko bomo iskali rešitve.</p>
            </sp>
            <sp xml:id="SDZ6-Redna-04-2012-06-11.sp89">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>S tem sta oba ministra odpravila zaostanke s prejšnje seje in lahko preidemo na
               sprotna, torej na današnja vprašanja.</p>
               <p>Prvo vprašanje bo postavil gospod Dragan Bosnić, in sicer ministru za izobraževanje,
               znanost, kulturo in šport dr. Žigi Turku.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp90">
               <speaker>DRAGAN BOSNIĆ:</speaker>
               <p>Najprej pozdrav ministru oziroma ministroma in vsem, ki še vztrajate. Nekateri so
               zgodaj obupali.</p>
               <p>Od konjev bi šli zdaj k dijakom, in sicer danes se je pisala nemščina. Šla je dobro,
               mislim, dijaki so krasno pisali, so mi javili. Verjetno vas to kot ministra zanima.
               Mene pa zanima nekaj drugega. Šola je ustanova, ki ima neko svojo evolucijo. Rodi se,
               živi, umre tudi, se združuje, se razdružuje ampak praviloma se to dogaja spontano, ne
               po direktivah. In zdaj nekateri dijaki, ki so pisali maturo in čakajo na svoje
               rezultate, in je to njihova edina skrb, so v privilegiranem položaju pred drugimi, ki
               pa čakajo na to, kaj se bo zgodilo z njihovo šolo. Ali bo šola, v katero so se
               vpisali, še obstajala ali ne, kaj se bo z njo zgodilo. Mene osebno skrbi za te dijake
               in za šole. V pisni maturi je na prvi strani napisano, naj zaupajo vase in v svoje
               sposobnosti in bodo po nekem ustaljenem programu prišli do srečnega konca. Zato vas
               sprašujem, sicer moram povedati, da sem vaš delovni osnutek prebral, ki, kot ste sami
               rekli, dopušča še nekatere spremembe.</p>
               <p>Ampak zanima me:</p>
               <p>Zakaj in katere šole kanite zapirati oziroma združevati, spreminjati pravni status in
               kakšne pozitivne učinke pričakujete od tega dejanja?</p>
               <p>Hvala za odgovor.</p>
            </sp>
            <sp xml:id="SDZ6-Redna-04-2012-06-11.sp91">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp92">
               <speaker>DR. ŽIGA TURK:</speaker>
               <p>Hvala lepa za vprašanje.</p>
               <p>Zelo jasno bi rad povedal, da nobene šole ne zapiramo. Nobene šole ne zapiramo, samo
               spreminjamo njihov pravni status. Raznih srednješolskih centrov, ki so šle skozi
               takšno spremembo, je v Sloveniji kar nekaj. Najbližji, se mi zdi, je tam na
               Aškerčevi.</p>
               <p>Naš glavni namen pri tem delu je zagotoviti trdno mrežo srednjih šol za prihodnjih
               deset let. Demografija je neizprosna. Število dijakov v letu 2000 je bilo 104 tisoč
               508, v letošnjem letu jih je 79 tisoč 901 in v letu 2020 jih bo samo še 75 tisoč. Se
               pravi za 30 tisoč se zmanjšuje število dijakov na številki okoli 75 tisoč.
               Reorganizacija temu je v preteklosti sledila in seveda reorganizacija se dogaja še
               danes. V zadnjih osmih letih je ministrstvo izvedlo šest priključitev, petnajst
               reorganizacij, sedem združitev, ki so zadevale štirinajst srednjih šol in enajst šol
               je postalo enovitih. To je pristojnost ministrstva, da te stvari dela, za to ni
               potrebno soglasje sindikatov na državni ravni, ampak je naloga ravnateljev, da s
               spremembo seznanijo sindikalno organizacijo na ravni zavoda. Največji pozitivni
               učinek je, da ohranjamo številne deficitarne poklice, ki jih v državni potrebujemo,
               in da ohranjamo tudi delovna mesta učiteljev. S tem združevanjem omogočamo preživetje
               manjšim, predvsem manjšim poklicnim in strokovnim šolam, na primer rešujemo poklicno
               šolo v Kočevju, Črnomlju, krepimo mrežo v Mariboru. Večje šole omogočajo tudi
               vertikalno prehodnost, na primer, v višje šole, omogočajo večjo izbirnost, omogočajo
               nove programe, lažje konkurirajo na razpisih za sredstva iz Evropskega socialnega
               sklada.</p>
               <p>Da srednja šola normalno funkcionira, mora imeti okoli 600 dijakov. Takšni šoli poleg
               ravnatelja pripadajo po veljavnih normativih tudi pomočnik, računovodja in ustrezno
               drugo administrativno osebje. Manjša šola nima pomočnika, ravnatelj je za vse sam,
               prav tako ima tudi nižji delež vsega ostalega osebja, ravnatelji so bolj obremenjeni.
               Seznam šol, ki je javno objavljen na spletnih straneh ministrstva, pravite, da ste si
               ogledali. To je naš načrt letos, da stvari izboljšamo. Skratka, vse gre za dobro
               dijakov in za ohranitev programov. Res pa je, da včasih kakšni veliki šoli
               priključimo eno ali pa dve manjši in zelo težko damo tej skupni šoli ime, ki ustreza
               neki ožji specializaciji. Ne moremo neki šoli, ki se bo ukvarjala s tehničnimi
               vedami, dati ime po eni od teh tehničnih ved, ki se bodo na tej šoli poučevale.
               Hvala.</p>
            </sp>
            <sp xml:id="SDZ6-Redna-04-2012-06-11.sp93">
               <speaker>PREDSEDNIK DR. GREGOR VIRANT:</speaker>
               <p>Zahteva za dopolnitev, gospod Bosnić, izvolite.</p>
            </sp>
            <sp xml:id="SDZ6-Redna-04-2012-06-11.sp94">
               <speaker>DRAGAN BOSNIĆ (PS PS):</speaker>
               <p>S temi argumenti se ne morem strinjati v principu, ker ste navedli primere
               mariborskih šol, da se priključujejo manjše šole večjim, kar absolutno ne drži. Tukaj
               je primer Srednje elektro-računalniške šole, ki ustreza vsem kriterijem, ki ste jih
               prej navedli glede števila dijakov, se pravi, gre za šolo, ki je samostojna in
               sposobna samostojno funkcionirati, ki oblikuje dijake, ki so sposobni že kot dijaki
               se z inovativnimi projekti vključevati v gospodarstvo in ta šola se priključuje
               Tehniškemu šolskemu centru Maribor, ki je manjši center, se pravi gre za manjšo šolo.
               To pomeni, da je primer, ki je v praksi diametralno nasproten temu, kar trdite.
               Govori se o tem, da je smiselno šole združiti, alineja pred tem pa piše, da se šole
               ne združujejo. Se pravi, ta, ki je pripravil delovni osnutek, v dveh stavkih naredi
               diametralno nasprotno, se pravi neke nelogične zadeve. Ta primer, če ga
               pokomentirate, ker dejansko je obratno od tega, kar ste trdili.</p>
            </sp>
            <sp xml:id="SDZ6-Redna-04-2012-06-11.sp95">
               <speaker>PREDSEDNIK DR. GREGOR VIRANT:</speaker>
               <p>Minister, izvolite.</p>
            </sp>
            <sp xml:id="SDZ6-Redna-04-2012-06-11.sp96">
               <speaker>DR. ŽIGA TURK:</speaker>
               <p>Ta primer ni obraten. Poglejte, tukaj gre za to, da združujemo v ta Tehniški šolski
               center Maribor tudi Lesarsko šolo, ki ima 275 dijakov. Je pa res, da Srednja
               elektro-računalniška šola jih ima 862 in to vse skupaj lahko zelo dobro funkcionira.
               Ne gre za to, koga h komu priključujemo, mislimo, da gre tukaj za majčkeno nekih
               prestižnih bojev. Delamo novo obliko, v kateri upam, da bodo vsi enakopravni oziroma
               tisti, ki so bili do zdaj boljše vodeni, bodo povedali, kako se to dela, ostalim.</p>
            </sp>
            <sp xml:id="SDZ6-Redna-04-2012-06-11.sp97">
               <speaker>PREDSEDNIK DR. GREGOR VIRANT:</speaker>
               <p>Gospod Bosnić, zahteva za razpravo.</p>
            </sp>
            <sp xml:id="SDZ6-Redna-04-2012-06-11.sp98">
               <speaker>DRAGAN BOSNIĆ (PS PS):</speaker>
               <p>Ja, absolutno. Glede na to, kdo je na kakšen način bil voden, pač v skladu z drugim
               odstavkom 246. člena predlagam, da o tem razpravljamo.</p>
            </sp>
            <sp xml:id="SDZ6-Redna-04-2012-06-11.sp99">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>O tem bomo odločali v okviru glasovanj.</p>
               <p>Tudi naslednje vprašanje je namenjeno ministru za izobraževanje, znanost, kulturo in
               šport dr. Turku.</p>
               <p>Postavila ga bo dr. Andreja Črnak Meglič.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp100">
               <speaker>DR. ANDREJA ČRNAK MEGLIČ (PS SD):</speaker>
               <p>Hvala lepa, gospod predsednik. Gospod minister, kolegice in kolegi!</p>
               <p>Gospod minister, ko ste prevzemali področje kulture, ki se je združilo z ostalimi
               dejavnostmi, ste razburjeno slovensko javnost skušali pomiriti z besedami, da bo za
               področje kulture poskrbljeno vsaj tako dobro ali celo bolje kot poprej, ko je
               obstajalo za to posebno ministrstvo. In zgleda, da s tem nimate ravno velike sreče.
               Ena izmed tem, ki v zadnjem času zelo razburja javnost, je predlog uredbe o
               samozaposlenih v kulturi. Spremembe, ki jih predvidevate in naj bi bile v kratkem
               sprejete na področju kriterijev, nakazujejo neupoštevanje posebnosti določenih
               dejavnosti, neupoštevanje interdisciplinarnega delovanja umetnikov, neupoštevanje
               dinamike poklicne kariere in prevelike teže subjektivnih kriterijev, da naštejem le
               nekatere bistvene pripombe na uredbo, ki ste jo pripravili. Za temi novostmi je treba
               videti, da se skriva širša zgodba in ta nakazuje na to, da se bodo zmanjšale možnosti
               za pridobitev pravice do plačila prispevkov za socialno varnost samozaposlenih v
               kulturi. Namreč, šele s tem, ko se samozaposlenim v kulturi priznava tudi pravica do
               pokrivanja socialnih prispevkov iz proračuna, naredimo prvi korak k izenačevanju
               pravic do dela in socialnih pravic samozaposlenih v kulturi s tistimi, ki so na
               področju kulture redno zaposleni. Odobritev pravice do plačila socialnih prispevkov v
               bistvu pomeni izenačevanje socialno-ekonomskega položaja samozaposlenih z zaposlenimi
               umetniki v kulturi, to se pravi tisto prvo stopnico, ki jo morajo prestopiti, da
               pravzaprav lahko avtonomno delujejo. Kot kažejo prve analize, bodo te spremembe
               kriterijev vplivale na drastičen upad števila upravičencev do plačila prispevkov.
               Mnogi samozaposleni bodo prisiljeni v to, da opustijo svojo osnovno kulturno
               dejavnost in bodo potisnjeni v prekerne oblike dela. Povečala se bo njihova
               odvisnost, kar je za svobodo in kreativnost, kot jo zahteva udejstvovanje v kulturi,
               naravnost pogubno. Ob tem velja tudi omeniti, da se socialno-ekonomske razmere
               zaostrujejo.</p>
               <p>Zato vas sprašujem:</p>
               <p>Na podlagi katerih analiz je bil pripravljen osnutek sprememb Uredbe o samozaposlenih
               v kulturi?</p>
               <p>In:</p>
               <p>Ali ste tudi ocenili kakšni bodo predvideni učinki sprememb na položaj samozaposlenih
               v kulturi?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp101">
               <speaker>PREDSEDNIK DR. GREGOR VIRANT:</speaker>
               <p>Izvolite, minister.</p>
            </sp>
            <sp xml:id="SDZ6-Redna-04-2012-06-11.sp102">
               <speaker>DR. ŽIGA TURK:</speaker>
               <p>Hvala lepa.</p>
               <p>Vidite, meni se pa zdi, da je to en primer, kako stvari izboljšujemo na področju
               kulture. Spremembo uredbe narekuje 86. člen Zakona o uresničevanju javnega interesa v
               kulturi. Ta določa, da Vlada Republike Slovenije z uredbo določi podrobnejše
               kriterije izpolnjevanja izjemnega kulturnega prispevka, poudarjam, izjemnega
               kulturnega prispevka in prispevka k razvoju področja, ki ga zajema deficitarni poklic
               na ravni vsakega posameznega poklica, s katerim se lahko ustvarjalci na področju
               kulture vpišejo v razvid samozaposlenih in za katerega lahko pridobijo tudi pravico
               do plačila prispevkov. S predlagano spremembo se le podrobneje razčlenjuje 9. člen
               sprejete uredbe in je bila pripravljena na podlagi predlogov in v sodelovanju
               strokovne javnosti. Opravljena je bila razprava s strokovno javnostjo, s konkretnimi
               predlogi so se odzvala vsa stanovska društva in veliko število posameznikov. Mnoge
               pripombe so bile smiselne in so bile tudi upoštevane. Na premalo razčlenjen 9. člen
               uredbe oziroma na nejasne, presplošne kriterije so že do sedaj opozarjale strokovne
               komisije, v praksi pa je bila presoja po posameznih umetniških področjih zelo
               različna in zelo neuravnotežena. Uvedba strokovnih kriterijev za posamezen poklic
               pomeni jasno določitev pogojev za pridobitev pravice doplačila prispevkov, kar
               omogoča jasen in transparenten postopek dodeljevanja pravice ter uravnoteženo
               obravnavo posameznih specializiranih poklicev v kulturi. Pogoji za vpis v razvid
               samozaposlenih s sprejetjem teh kriterijev ostajajo nespremenjeni. Predlagane
               spremembe uredbe niso sistemske narave. V okviru spremembe uredbe in uveljavitve
               kriterijev smo opravili manjšo simulacijo ocenjevanja na že pozitivno rešenih
               primerih. Simulacija izkazuje, da način ocenjevanja omogoča dovolj fleksibilnosti
               ocenjevalcev glede upoštevanja vseh specifik posameznega poklica in zato posledično
               nima negativnih učinkov. Ministrstvo se zaveda, da bo k področju samozaposlenih v
               kulturi treba pristopiti tudi sistemsko, zato smo tudi oblikovali dve delovni
               skupini. Eno za samozaposlene v kulturi in drugo za nevladne organizacije, v katerih
               deluje veliko število samozaposlenih. Delovne skupine bodo določile cilje sistemske
               prenove področja in v ta namen bo izdelana tudi celovita analiza. Ker gre za
               horizontalno problematiko, se bo ministrstvo tudi v prihodnje aktivno vključevalo v
               urejanje vprašanj, ki vplivajo na položaj samozaposlenih v kulturi in sodijo na
               področje drugih ministrstev, proučilo pa bo tudi delovnopravno zakonodajo.</p>
            </sp>
            <sp xml:id="SDZ6-Redna-04-2012-06-11.sp103">
               <speaker>PREDSEDNIK DR. GREGOR VIRANT:</speaker>
               <p>Dr. Andreja Črnak Meglič, zahteva za dopolnitev odgovora, izvolite.</p>
            </sp>
            <sp xml:id="SDZ6-Redna-04-2012-06-11.sp104">
               <speaker>DR. ANDREJA ČRNAK MEGLIČ (PS SD):</speaker>
               <p>Najlepša hvala.</p>
               <p>Ja, gospod minister, če je vse tako idealno, potem mi pa povejte, zakaj je toliko
               pripomb in negodovanja kulturne scene nad tem, kar ste pripravili. Odgovorili ste mi
               na vprašanje, da analiza ni narejena. Naredili ste neko manjšo simulacijo. Kaj pa to
               pomeni neka manjša simulacija? Kako je mogoče, da so ti isti kulturni delavci
               naredili natančno simulacijo, ki kaže, da se bo na nekaterih področjih, pa da jih
               naštejem, gre za področja kulturniškega udejstvovanja samozaposlenih v kulturi. To se
               pravi, gre za področje slikarjev, plesalcev, oblikovalcev, kulturnih kritikov,
               arhitektov, število tistih, ki bodo upravičeni do tovrstnih bonitet, zmanjšalo na eno
               tretjino sedanjih upravičencev. Če je temu tako, potem mi pojasnite, kako da gre za
               tako velike razlike.</p>
               <p>Na drugi strani pravite, da ste upoštevali pripombe te interesne skupine. Pa vendarle
               vas opozarjajo, da nekatere so bile upoštevane, mnoge, tiste, ki so pa bistvene za
               to, da ne pride do takšnih posledic, kot jih omenjam, pa niste upoštevali.</p>
               <p>Zato vas sprašujem:</p>
               <p>Katere pripombe strokovne javnosti namerava ministrstvo še vključiti v uredbo?</p>
               <p>S katerimi ukrepi in kdaj bo ministrstvo položaj samozaposlenih v kulturi uredilo
               celovito, tako kot ste napovedali?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp105">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp106">
               <speaker>DR. ŽIGA TURK:</speaker>
               <p>Hvala lepa, tudi za podvprašanja.</p>
               <p>Omenili ste, na primer, arhitekte, v vašem prejšnjem odgovoru ste pa omenili težave,
               ki jih socialnemu statusu ljudi povzroča bodisi vpis v ta register bodisi prejemanje
               teh nadomestil ali pa ne. Dejstvo je, da je treba stvari bolj natančno urediti ravno
               zaradi tega, da na trgu dela ne prihaja do nelojalne konkurence med tistimi, ki
               morajo plačati vse svoje prispevke, med tistimi arhitekti, ki so na primer redno
               zaposleni v birojih in jim morajo njihovi delodajalci plačati vse prispevke, in
               tistimi, ki živijo od tako imenovanega umetniškega dela in jim prispevke plačuje
               država in ustvarjajo na trgu intelektualnega dela nelojalno konkurenco. Ta konkurenca
               znižuje ceno ustvarjalnega dela čisto vsem. S tem, ko smo pripravili jasnejša merila,
               kdo je do plačevanja prispevkovupravičen in kdo ne, upamo, da bomo materialni položaj
               velike večine ustvarjalcev v Sloveniji izboljšali, ker dajemo s tem ustvarjalnemu
               delu šele pravo in resnično vrednost.</p>
            </sp>
            <sp xml:id="SDZ6-Redna-04-2012-06-11.sp107">
               <speaker>PREDSEDNIK DR. GREGOR VIRANT:</speaker>
               <p>Proceduralni predlog, izvolite.</p>
            </sp>
            <sp xml:id="SDZ6-Redna-04-2012-06-11.sp108">
               <speaker>DR. ANDREJA ČRNAK MEGLIČ (PS SD):</speaker>
               <p>Najlepša hvala, gospod predsednik.</p>
               <p>Več kot jasno je, da z vašim odgovorom nisem zadovoljna. Razlike med trditvami
               strokovne srenje in vašimi odgovori so prevelike, zato v skladu z drugim odstavkom
               246. člena Poslovnika prosim, da Državni zbor opravi splošno razpravo o odgovoru
               ministra. Hvala lepa.</p>
            </sp>
            <sp xml:id="SDZ6-Redna-04-2012-06-11.sp109">
               <speaker>PREDSEDNIK DR. GREGOR VIRANT:</speaker>
               <p>O tem predlogu bomo odločali v okviru glasovanj.</p>
               <p>Naslednje vprašanje bo postavila mag. Damjana Petavar Dobovšek, in sicer ministru za
               infrastrukturo in prostor gospodu Zvonetu Černaču.</p>
            </sp>
            <sp xml:id="SDZ6-Redna-04-2012-06-11.sp110">
               <speaker>MAG. DAMJANA PETAVAR DOBOVŠEK (PS SDS):</speaker>
               <p>Hvala lepa za besedo. Lepo pozdravljam vse prisotne!</p>
               <p>Spoštovani minister za infrastrukturo in prostor, gospod Černač, sprašujem vas:</p>
               <p>Kako nameravate urediti problem tranzitnega tovornega prometa na odsekih državnih
               cest, kjer zaradi nelikvidnosti izvajalcev rekonstrukcije ne potekajo skladno s
               terminskim planom?</p>
               <p>Konkretno izpostavljam problematiko tranzita težkih tovornih vozil nad 7,5 ton, ki v
               izogib plačevanju cestnine na avtocestah uporabljajo druge državne ceste, na primer
               državno cesto G1-5, ki poteka na relaciji Krško–Sevnica–Radeče skozi Zidani most
               proti Rimskim Toplicam in Laškemu, kjer pa zaradi rekonstrukcij na določenih odsekih
               te ceste, konkretno v Zidanem mostu, dobesedno paralizirajo promet, sploh sedaj, ko
               je izvajalec rekonstrukcije zaradi nelikvidnosti prekinil z obnovo odseka ceste,
               odpeljal stroje in cesto pustil v nemogočem stanju. Na delu odseka ceste je bila
               odstranjena asfaltna prevleka, odstranjen pločnik, sedaj je makadam, luknje, prah,
               stanje je izredno. Razmere so z vidika varnosti bivanja, hrupa, prahu in škodljivih
               emisij nemogoče za tamkajšnje prebivalstvo.</p>
               <p>Za odgovor se vam vnaprej iskreno zahvaljujem.</p>
            </sp>
            <sp xml:id="SDZ6-Redna-04-2012-06-11.sp111">
               <speaker>PREDSEDNIK DR. GREGOR VIRANT:</speaker>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp112">
               <speaker>ZVONKO ČERNAČ:</speaker>
               <p>Hvala lepa za vprašanje.</p>
               <p>Hvala tudi za priložnost, da lahko javno podam odgovore v zvezi s to problematiko, ki
               je mogoče v tem konkretnem primeru res problematika enega izmed lokalnih okolij,
               vendar se, žal, podobna problematika dogaja tudi na nekaterih drugih odsekih, kjer se
               izvajajo dela, pa tudi tam, kjer se ne, kar se tiče težkega tovornega prometa.</p>
               <p>Omenjeno je bilo, da gre za odsek, kjer se izvajajo rekonstrukcijska dela pri
               ureditvi križišča Vile na glavni cesti G1-5 Celje–Krško v Zidanem mostu. Dela izvaja
               družba iz Celja, ki je imela problem s pridobitvijo bančne garancije za dobro izvedbo
               del. Zaradi tega se je bila prisiljena začasno umakniti z gradbišča. To problematiko
               smo poskušali v največji možni meri reševati na ta način, da bi dela lahko potekala
               nemoteno preko nominacije ustreznega podizvajalca. Če to ne bo uspelo, potem bomo
               prisiljeni v skladu z zakonom izvesti nov razpis oziroma ga bo prisiljena izvesti
               Direkcija Republike Slovenije za ceste za izbiro izvajalca za dokončanje del. Vse te
               okoliščine pomenijo določeno motnjo, zelo veliko motnjo v prometu na tem območju.
               Ugotavljamo pa, da ima vedno več izvajalcev gradbenih del velike probleme z
               zagotavljanjem ustreznih formalnih pogojev za izvedbo del v skladu z veljavno
               zakonodajo, predvsem v tistem delu, ki se nanaša na izstavljanje garancij. V tej
               smeri bo treba v kratkem narediti tudi razmislek o tem, ali bi bilo mogoče z določeno
               spremembo zakonodaje, ki pa ne bi posledično pomenila problematike pri izvrševanju
               garancij, urediti to področje na tak način, da do teh problemov v bodoče glede na
               zaostrene finančne razmere ne bi prihajalo.</p>
               <p>Kakorkoli že, v konkretnem primeru lahko odgovorim, da je sedanja obremenitev, tako
               kot je bilo ugotovljeno, na posameznih odsekih glavne ceste G1 problematična. Gotovo
               je najbolj problematičen ta odsek skozi Zidani most, ki ne zagotavlja popolne
               prometne varnosti, in posamezni tehnični elementi ceste, dokler ne bo na ustrezen
               način rekonstruirana, tudi ne ustrezajo mejnim vrednostim za promet težkih tovornih
               vozil.</p>
               <p>Izhajajoč iz problemov, ki so nastali na ravni izvajanja del, izhajajoč iz tega, da
               je cesta v rekonstrukciji v nedokončanem stanju, in izhajajoč iz naslova varnosti
               oziroma zagotavljanja prometne varnosti na tem odseku, bo seveda treba začasno
               omejiti uporabo te ceste za težka tovorna vozila. V skladu z zakonodajo in
               podzakonskimi akti smo na ministrstvu pripravili vse potrebno za ta ukrep. Računamo
               da bi lahko že ob koncu tega tedna ali pa najkasneje v začetku naslednjega tedna bila
               uveljavljena omejitev za težka tovorna vozila na tem odseku.</p>
               <p>Na drugi strani seveda bo direkcija storila vse, da se ta začasna prekinitev
               izvajanja del čim prej nadaljuje in tudi vse, da bo v čim krajšem roku prišlo do
               končanja te rekonstrukcije in do dokončanja obnovitvenih del.</p>
            </sp>
            <sp xml:id="SDZ6-Redna-04-2012-06-11.sp113">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Želite dopolnilni odgovor? Ne želite. Hvala lepa.</p>
               <p>Ministru za gospodarski razvoj in tehnologijo mag. Radovanu Žerjavu bo postavila
               poslansko vprašanje mag. Alenka Bratušek.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp114">
               <speaker>MAG. ALENKA BRATUŠEK (PS PS):</speaker>
               <p>Lep pozdrav vsem prisotnim!</p>
               <p>Minister, gospod Žerjav, sprašujem vas:</p>
               <p>Ali je kadrovska politika te vlade, za katero ste vsekakor odgovorni tudi vi, res
               prava?</p>
               <p>Ali je bil vaš predlog resnično dobronameren oziroma ali ste res želeli ločiti zrno
               od plevela in vzpostaviti neko normalno zdravo podjetniško okolje, ko ste predlagali
               in tudi sprejeli zakon, ki govori o omejevanju ustanavljanja, vodenja in nadziranja
               družb?</p>
               <p>Tako ste namreč govorili takrat ob sprejemanju vašega zakona, ko ste še sedeli v tej
               dvorani, danes delate nekaj povsem drugega. Prav takšna ureditev, kot ste jo
               predlagali, omejitev, vzpostavlja pogoje za bolj transparentno vodenje družb in
               omogoča, da se med člane organov vodstva in nadzora družbe vključijo najbolj
               usposobljeni menedžerji, ki so s svojim preteklim delom izkazali dobre poslovne
               rezultate in niso bili udeleženi pri upravljanju podjetij, nad katerim so bili
               sproženi postopki zaradi insolventnosti. S tem se bo neposredno izboljšala
               gospodarska kultura v Sloveniji, nedvomno pa bo tovrstna ureditev imela izjemno
               pozitivne učinke na konkurenčnost slovenskega gospodarstva in izboljšanje
               gospodarskega stanja v državi, piše v obrazložitvi vašega zakona, gospod Žerjav.</p>
               <p>Vaša vlada je v en nadzorni svet imenovala dva člana, ki ste pred tem delovala v
               nadzornem svetu družbe, ki je v stečajnem postopku in je za seboj pustila milijonske,
               desetmilijonske, mislim, da celo stomilijonske dolgove. Gospod Žerjav, za vas je vse
               to okej in prav nič sporno. Če uporabim vaše besede, minister Žerjav, sem zgrožena,
               da lahko nekdo tako vehementno zagovarja zakon in njegove pozitivne učinke, ko sedi
               tukaj v Državnemu zboru, ko pa postane minister, pa vse to pozabi in dela popolnoma
               drugače. Zgrožena sem, da je praksa te vlade, da ste ministri eno govorili, ko ste
               bili tukaj, zdaj, ko bi morali to pokazati z dejanji, pa delate nekaj čisto
               drugega.</p>
               <p>Minister Žerjav, kako naj vam verjamemo, da vam res gre za pozitivne učinke na
               konkurenčnost našega gospodarstva, tako ste namreč govorili, ko ste zagovarjali vaš
               zakon omejevanja. Vi kot minister bi morali biti vzor. Tudi če ne bi bilo zakona, bi
               morali delati tako, kot je dobro za slovensko gospodarstvo, saj ste menda minister za
               gospodarstvo.</p>
            </sp>
            <sp xml:id="SDZ6-Redna-04-2012-06-11.sp115">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister Radovan Žerjav, imate besedo.</p>
            </sp>
            <sp xml:id="SDZ6-Redna-04-2012-06-11.sp116">
               <speaker>MAG. RADOVAN ŽERJAV:</speaker>
               <p>Hvala lepa za to vprašanje.</p>
               <p>Da. In še vedno zagovarjam to rešitev, kljub temu da je rešitev, kot veste, pred
               Ustavnim sodiščem in upam, da bo Ustavno sodišče to rešitev potrdilo, ker mislim, da
               slovensko gospodarstvo to rešitev potrebuje. Če sprašujete o kakšnem konkretnem
               primeru, dajte ga, prosim, navesti.</p>
               <p>Sam kot minister v tej vladi ne preverjam vseh kadrovskih rešitev, ki jih predlagajo
               moji kolegi, in ne prebiram njihovih življenjepisov in tako naprej, ker to preprosto
               časovno ni mogoče. Če je katera šla narobe, je to narobe in se ne bi smela
               zgoditi.</p>
            </sp>
            <sp xml:id="SDZ6-Redna-04-2012-06-11.sp117">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Želite dopolnilni odgovor, magistrica Bratuškova?</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp118">
               <speaker>MAG. ALENKA BRATUŠEK (PS PS):</speaker>
               <p>Minister Žerjav, jaz mislim, da dobro veste, za katero rešitev gre, ker so vas že
               novinarji spraševali po tem. Gre za imenovanje dveh nadzornikov v nadzorni svet
               Stanovanjskega sklada. Ste minister v tej vladi, sodelujete pri delu te vlade,
               domnevam zdaj, če vi ne preberete gradiva, ki prihaja na vlado, je to vaš problem.
               Vsekakor pri delu vlade, razumem, sodelujete.</p>
               <p>Zato vas še enkrat sprašujem:</p>
               <p>Zakaj danes delate drugače kot takrat, ko ste ta zakon predlagali, zagovarjali 10
               let?</p>
               <p>10 let naj bi bila omejitev za delo nadzornika, ki je sodeloval v podjetju, ki je
               zdaj v stečaju. Za to vlado očitno zakon, ki ste ga predlagali in sprejeli vi, ne
               velja. Zgroženost in šok, ki ga večkrat populistično omenjate, vam danes pač ne bo
               pomagal. Zgroženi in šokirani smo lahko danes samo mi, še enkrat, da minister ne
               spoštuje niti svojega zakona. Zakona, ki ga je tako vehementno zagovarjal, ko je bil
               še poslanec.</p>
               <p>Minister Žerjav, ta vaša dejanja kažejo na to, da ste velik populist. Ko ste bili
               poslanec, ste govorili nekaj, ko pa postanete minister, so vaša dejanja nekaj povsem
               drugega, saj je vendar treba postaviti svoje, prave ljudi na prava mesta, pa četudi
               je to slabo za konkurenčnost slovenskega gospodarstva.</p>
            </sp>
            <sp xml:id="SDZ6-Redna-04-2012-06-11.sp119">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Prosim ministra mag. Radovana Žerjava za dopolnilni odgovor.</p>
            </sp>
            <sp xml:id="SDZ6-Redna-04-2012-06-11.sp120">
               <speaker>MAG. RADOVAN ŽERJAV:</speaker>
               <p>Če je danes kdo tu populist, ste to vi. To vi dobro veste. Dobro veste, kdo predlaga
               nadzorni svet Stanovanjskega sklada. Da to ni minister za gospodarski razvoj in
               tehnologijo. Da je to en drug minister. In dejal sem vam, vsak minister na svojem
               področju je zadolžen za to, da kadruje, predlaga tiste ljudi po svoji lastni presoji,
               ki bi naj bili primerni. Vsak minister, ki predlaga, jaz sem jih sicer malo predlagal
               in pri vseh svojih imenovanjh sem upošteval moj zakon, ki, žal, poudarjam, žal, v tem
               trenutku ne velja. To vi dobro veste. In tudi ta zakon, ki je bil zelo radikalen in o
               katerem je bilo prelitega toliko črnila, povedanih toliko besed, je imel vendarle, ne
               bom rekel izjemo, ampak možnost, da tudi tisti, ki so šli skozi takšne in drugačne
               insolventne postopke, ki dokažejo, da niso krivi za to, lahko kandidirajo v
               prihodnjem času na kakšne funkcije. Jaz teh primerov ne poznam, ker jih nisem
               preverjal. Nisem jih preverjal, ker kot minister, zadolžen za gospodarstvo, nisem
               kadrovnik te vlade in ne preverjam vseh kadrovanj, ki jih opravljajo drugi ministri.
               In to vi veste, da je to vedno tako bilo. Žal je vedno tako bilo.</p>
            </sp>
            <sp xml:id="SDZ6-Redna-04-2012-06-11.sp121">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Želite postaviti oziroma zahtevati dodatni odgovor oziroma razpravo o odgovoru?</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp122">
               <speaker>MAG. ALENKA BRATUŠEK (PS PS):</speaker>
               <p>V skladu z 246. členom Poslovnika bi želela, da se o tej zadevi opravi splošna
               razprava. Če minister, ki sedi v vladi, ne ve, katere ljudi imenujejo v raznorazne
               subjekte, in to je minister za gospodarstvo, pa jaz res mislim, da bi se v tem
               državnem zboru lahko opravila razprava.</p>
               <p>Tudi, gospod minister, če ta zakon, ki ste ga predlagal vi, ne bi bil sprejet, pa je
               bil, pa ne velja zaradi tega, ker ga Ustavno sodišče presoja; tudi če ne bi bil, bi
               jaz verjela resnemu politiku in resnemu ministru, da bo to, zdaj ko je postal
               minister, udejanjal. In to, da niste resorni minister za to področje, vas ne odvezuje
               odgovornosti kadrovske politike te vlade kot celote.</p>
               <p>Jaz prosim, da se glasuje o tem, da se v zvezi z mojim vprašanjem, ki se mi zdi zelo
               pomembno, opravi razprava.</p>
            </sp>
            <sp xml:id="SDZ6-Redna-04-2012-06-11.sp123">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>O vašem predlogu bo Državni zbor odločal v okviru glasovanj. Smo pri naslednjem
               vprašanju. Gospa Maja Dimitrovski ima vprašanje za ministra za izobraževanje,
               znanost, kulturo in šport dr. Žiga Turka.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp124">
               <speaker>MAJA DIMITROVSKI (PS PS):</speaker>
               <p>Hvala za besedo.</p>
               <p>V mandatu 2004–2008 vlade Janeza Janše je takratni kulturni minister Vasko Simoniti
               nezakonito podaril nepremičnine na Blejskem otoku Cerkvi, otok pa oddal v brezplačen
               najem za 45 let. Vlada pa, kot vemo, nepremičnin brez odobritve parlamenta ne sme
               darovati. Ministrstvo za kulturo je po odhodu Simonitija takoj naročilo pravno mnenje
               o spornem dogovoru in sam postopek traja že skoraj tri leta. Prvo tožbo Državnega
               pravobranilstva proti Župniji Bled zaradi vrnitve nepremičnin je kranjsko sodišče
               sprva obravnavalo prednostno prav zaradi načrtovanja morebitnih investicij in
               zagotovitve rednega vzdrževanja nepremičnin. Ta prvi poskus je, kot je znano,
               spodletel zaradi procesne napake, saj bi morala država, kot je odločilo sodišče,
               tožbo vložiti tudi proti ljubljanski nadškofiji in ne samo proti blejski župniji. A
               ko je lani poleti sledil drugi poskus, sodišče prednostne obravnave ni več odobrilo.
               Glavna obravnava bi se morala torej začeti januarja 2012, aprila je bila predvidena,
               a so jo za nedoločen čas prestavili.</p>
               <p>Sprašujem vas, gospod minister:</p>
               <p>Zakaj so prestavili glavno obravnavo?</p>
               <p>V kateri fazi je postopek?</p>
               <p>Ali lahko na sodišču pričakujemo poraz države ali bo celo tožba umaknjena?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp125">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Besedo za odgovor ima minister dr. Žiga Turk.</p>
            </sp>
            <sp xml:id="SDZ6-Redna-04-2012-06-11.sp126">
               <speaker>DR. ŽIGA TURK:</speaker>
               <p>Hvala lepa za vprašanje.</p>
               <p>Vi ste uporabili besede, da je minister Simoniti oziroma prejšnja Janševa vlada
               naredila nekaj nezakonitega. Nič takšnega za enkrat ni bilo ugotovljeno. Vi natanko
               veste, da je bila takrat sodba ali pa ne veste, da je bila takrat sodba pred
               Evropskim sodiščem in da se je takratna vlada o predmetu spora poravnala z
               Rimskokatoliško cerkvijo.</p>
               <p>Zdaj pa k vašemu vprašanju. Okrožno sodišče v Kranju je s sodbo, pa ne bom našteval
               opravilne številke, z dne 31. 3. 2011 zavrnilo tisto tožbo Državnega pravobranilstva
               z dne 27. 3. 2009, s katero je Ministrstvo za kulturo, se pravi novo ministrstvo za
               kulturo, izpodbijalo odločitev prejšnjega ministra za kulturo za ugotovitev ničnosti
               sporazuma o zaključku postopka pred Evropskim sodiščem za varstvo človekovih pravic
               in s tem o končanju odprtih vprašanj denacionalizacijskega postopka vračanja
               nepremičnin Blejskega otoka ter upravljanju in gospodarjenju z dne 4. 10. 2008. To
               sodišče je tožbo zavrnilo zaradi procesnih razlogov, saj je bila tožena le Župnija
               Bled, kot drugotožena stranka pa bi morala v pravdi sodelovati tudi Nadškofija
               Ljubljana, ki je bila sopodpisnica sporazuma. Citirana sodba je postala pravnomočna
               5. 5. leta 2011. Posledično je Državno pravobranilstvo Republike Slovenije, ki
               zastopa Ministrstvo za kulturo, dne 14. 6. 2011 zaradi enakih razlogov ponovno
               vložilo tožbo za ugotovitev ničnosti sporazuma ter predlagalo izvedbo enakih
               vsebinskih dokazov kot v predhodnem postopku. Narok v tej zadevi je bil razpisan za
               25. 4. 2012. Ker pa se odloča le o pravnih vprašanjih, je bil narok na podlagi
               strinjanja obeh strank odpovedan, saj so bili že vloženi vsi dokazni predlogi, ki so
               na razpolago, in sodišče lahko v najkrajšem možnem času izda sodbo brez dodatnega
               zavlačevanja. O tem, kje je sodišče ta hip, vam pa jaz ne morem razlagati.</p>
            </sp>
            <sp xml:id="SDZ6-Redna-04-2012-06-11.sp127">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Želite dopolnitev odgovora?</p>
               <p>Prosim, gospa Maja Dimitrovski.</p>
            </sp>
            <sp xml:id="SDZ6-Redna-04-2012-06-11.sp128">
               <speaker>MAJA DIMITROVSKI (PS PS):</speaker>
               <p>Spoštovani minister!</p>
               <p>Vaš odgovor me veseli, saj moramo v prvi vrsti v Sloveniji spoštovati pravno državo.
               Zato me čudi, da ste podali negativno mnenje na Zakon o verski svobodi, ki v celoti
               rešuje neustavna določila zakona, s katerimi rešitvami ste se tudi vi strinjali, kar
               ste tudi ne toliko nazaj zapisali v odgovoru na pisno poslansko vprašanje. Mar zakona
               ne boste podprli zgolj zato, ker ga predlagajo poslanke in poslanci opozicije – kaj
               pa spoštovanje pravne države?</p>
            </sp>
            <sp xml:id="SDZ6-Redna-04-2012-06-11.sp129">
               <speaker>PODPREDSEDNIK JAKOB PRESEČNIK:</speaker>
               <p>Dr. Žiga Turk, prosim.</p>
            </sp>
            <sp xml:id="SDZ6-Redna-04-2012-06-11.sp130">
               <speaker>DR. ŽIGA TURK:</speaker>
               <p>Zdaj vidim, zakaj ste spraševali nekaj, kar ste pravzaprav vedeli, zato da ste imeli
               iztočnico za to, da pripeljete na to sejo Zakon o verski svobodi. V zvezi s tem bi
               vas moral opozoriti predsedujoči, da sta to dve različni temi in da niste spraševali
               podvprašanja k že vprašanemu vprašanju. Zakon o verski svobodi, kot ste ga
               predlagali, se nam ne zdi primeren za nadaljnjo obravnavo in bomo to tudi obširno
               utemeljili.</p>
            </sp>
            <sp xml:id="SDZ6-Redna-04-2012-06-11.sp131">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Na vrsti je mag. Katarina Hočevar, ki ima poslansko vprašanje ministru za
               infrastrukturo in prostor gospodu Zvonku Černaču.</p>
            </sp>
            <sp xml:id="SDZ6-Redna-04-2012-06-11.sp132">
               <speaker>MAG. KATARINA HOČEVAR (PS DL):</speaker>
               <p>Hvala za besedo in lep pozdrav vsem prisotnim!</p>
               <p>Poslansko vprašanje naslavljam na ministra za infrastrukturo in prostor, in sicer v
               zvezi z upravljanjem večstanovanjskih stavb v Republiki Sloveniji.</p>
               <p>V novembru 2011 so bile namreč sprejete spremembe in dopolnitve Pravilnika o
               upravljanju večstanovanjskih stavb, ki so med drugim v prakso uveljavile tudi
               določilo, da je potrebno 100 % soglasje etažnih lastnikov, na primer tudi za obnovo
               in izolacijo stavb ter drugih investicij v stanovanjskih stavbah s pomočjo posojila
               iz naslova rezervnega sklada. Ta sprememba se je v praksi izkazala kot izrazito
               neživljenjska in v praksi blokovskih gradenj nemogoča. Vedno se namreč najde kakšen
               lastnik v objektu, ki ni zainteresiran za obnovo: ali je stanovanje v zapuščinskem,
               ločitvenem postopku ali pa etažni lastnik sploh ne stanuje na naslovu in podobno.</p>
               <p>Tudi zaradi te spremembe pravilnika so dela na večstanovanjskih objektih zastala. Pri
               tem seveda niso zanemarljive niti izgube poslov izvajalcev gradbenih del. Smiselno bi
               tako bilo, da se sedma alineja 14. člena tega pravilnika, ki določa, da lastniki
               soglasno 100-procentno odločajo o najemu in odplačevanju posojila v breme rezervnega
               sklada, umesti v 13. člen tega pravilnika, ki predvideva tričetrtinsko soglasje
               oziroma 75-procentno soglasje lastnikov.</p>
               <p>Ker je sprejetje oziroma sprememba pravilnika v vaši pristojnosti, vas sprašujem:</p>
               <p>Kaj o tem menite oziroma kdaj boste zadevo uredili?</p>
               <p>V Državljanski listi namreč menimo, da je ta primer še ena od birokratskih cvetk, ki
               jih je v naši zakonodaji še obilo. Odprava ne bi imela finančnih posledic za
               proračun, državljanom, ki so etažni lastniki, pa bi bistveno olajšala postopek pri
               obnovah svojih nepremičnin. Hvala za odgovor.</p>
            </sp>
            <sp xml:id="SDZ6-Redna-04-2012-06-11.sp133">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister Zvonko Černač, prosim za odgovor.</p>
            </sp>
            <sp xml:id="SDZ6-Redna-04-2012-06-11.sp134">
               <speaker>ZVONKO ČERNAČ:</speaker>
               <p>Hvala tudi za to vprašanje in možnost, da ta odprta vprašanja pojasnim.</p>
               <p>Mislim, da je treba ločiti dve situaciji. Ena situacija je soglasje, ki je potrebno
               zato, da se neka dela izvedejo, v tem primeru to ni 100-procentno soglasje. Druga
               situacija pa je, o kateri me sprašujete, ko je intenca oziroma namera, da se najame
               posojilo za izvedbo teh del. Ne zaradi pravilnika, ampak zaradi stvarnopravnega
               zakonika in stanovanjskega zakona je predvideno soglasje vseh oziroma tega posojila
               niti ni mogoče najeti brez soglasja tistih, ki so pri tem soudeleženi. Določba se je,
               kot omenjate, izpostavila kot problematična mogoče tudi zaradi tega, ker se v vseh
               primerih verjetno ne izvaja na enak način. Če pogledamo samo formalnopravne razloge,
               ki sem jih že omenil, je stvarnopravni zakon tisti, ki določa, kakšno soglasje je
               potrebno pri teh poslih in za katere posle je potrebno 50- procentno, 75-procentno
               oziroma soglasje vseh. Tisti posli, kjer je potrebno manjše kot 100-procentno
               soglasje, so izrecno našteti v zakonu in med njimi ni najemanja kreditov v breme
               rezervnega sklada. Zakon daje možnost najemanja posojil v takih primerih izključno
               etažnim lastnikom, ne pa upravniku, razen če ta upravnik v takem primeru dobi
               pooblastilo vseh, se pravi vseh etažnih lastnikov, saj nekdo tretji ne more brez
               pooblastila posameznega etažnega lastnika odločati o sklenitvi posojilne pogodbe,
               zlasti ne o pogojih sklenitve, stroških in, kar je najpomembneje, jamstvih, ki jih
               banke za odplačilo teh posojil zahtevajo. Rezervni sklad je namreč skupno premoženje
               vseh etažnih lastnikov in skupni lastniki solidarno odgovarjajo za obveznosti, ki
               nastanejo v zvezi s skupno stvarjo. To pomeni, da v primeru neplačnikov ostali
               solidarno odgovarjajo tudi za bremena neplačnikov. V praksi pa, kot ste omenili,
               prihaja do problemov pri izvajanju določb tega zakona. Zaradi tega so v zvezi s tem
               potekali v preteklosti neki poskusi, na kakšen način bi bilo mogoče ta razmerja
               urediti, da bi na eni strani zagotavljala normalno izvedbo del, ki so potrebna, in na
               drugi ustrezno varovanje posameznih etažnih lastnikov, ki ne odklanjajo tega, da se
               neka dela izvedejo, ne želijo pa nositi solidarne odgovornosti pri najemanju nekega
               posojila za izvedbo teh del. V praksi bi bila mogoča rešitev, da upravnik pri banki
               odpre nek poseben račun, prek katerega se potem ta sredstva stekajo tudi za
               odplačevanje tega posojila. Tisti etažni lastniki, ki ne želijo participirati pri
               odplačevanju tega posojila, ker razpolagajo z lastnimi sredstvi za poplačilo teh
               obveznosti, bi verjetno na enostaven način lahko to svojo obveznost tudi
               izvršili.</p>
               <p>Kakorkoli, ne glede na vse to, kar sem sedaj povedal, je dejstvo, da se v praksi ti
               postopki ne odvijajo tako, kot bi bilo prav, da se odvijajo. Zaradi tega bomo to
               stanje še enkrat podrobno proučili in našli rešitev, ki bo na eni strani preprečila
               blokade pri izvajanju nujnih del in tistih del, ki pomenijo neko dodano vrednost na
               skupni lastnini, kar ta solastnina v posameznih večstanovanjskih objektih je, in na
               drugi strani varovanje tistih etažnih lastnikov, ki ne potrebujejo oziroma ne želijo
               participirati pri najemu nekega posojila za izvedbo teh del, ampak lahko in želijo
               svojo obveznost iz tega naslova poravnati z lastnimi sredstvi. Ali bo za to treba
               uveljaviti to spremembo v obliki spremembe zakona ali bo dovolj, da se deležniki, ki
               ta zakon izvršujejo, in tisti, ki ga nadzirajo, v tem primeru stanovanjska
               inšpekcija, o teh poteh na ustrezen način tudi formalno dogovorijo, bo pokazala
               praksa. Na vsak način izkušnje posameznih primerov kažejo, da tam, kjer so se
               upravniki na ustrezen način organizirali in dogovorili, je mogoče že v okviru
               veljavnih določb na eni strani zagotavljati ta dela in na drugi strani ne
               izpostavljati tistih etažnih lastnikov temu bremenu iz posojila, ki tega ne želijo.
            </p>
            </sp>
            <sp xml:id="SDZ6-Redna-04-2012-06-11.sp135">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Mag. Majda Potrata želi postaviti poslansko vprašanje ministru za izobraževanje,
               znanost, kulturo in šport dr. Žigu Turku.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp136">
               <speaker>MAG. MAJDA POTRATA (PS SD):</speaker>
               <p>Hvala za besedo, gospod podpredsednik. Spoštovani ministri, poslanke in poslanci!</p>
               <p>Popolnoma razumljivo je, da ustanovitelj odloča o tem, kakšna bo mreža šol in v
               štirih desetletjih je bilo teh sprememb zelo veliko. Drugo vprašanje pa je, kako
               spreminjanje šolske mreže poteka. In tukaj se začenja pravzaprav moje vprašanje. Šele
               na burno reakcijo zainteresirane javnosti in strokovne javnosti je Ministrstvo za
               izobraževanje, znanost, kulturo in šport obelodanilo podatke o tem, kaj namerava
               storiti – prosim, pazite – do 1. 9. 2012. Ampak podatki, ki so v javnosti, so malo
               zmedeni, če dovolite. Ker ne vem, kako naj razumem to, da je pri strinjanju enkrat
               zapisano "da", drugič "ne" in tretjič "razumejo". Ne vem, kaj naj s tistim "razumejo"
               naredim. Ne vem, kaj naredim s tem, da po eni strani govorijo o pridruževanju, po
               drugi strani je v gradivu napisano združevanje. Ne vem, kaj naj naredim s podatkom,
               da je napisano, koliko ima posamična šola dijakov, ko pa številke seštejem, seštevek
               ni pravilen. Samo za primer, če so višje šole upoštevane, na višjih šolah so
               študentje, na srednjih šolah so dijaki in pri osmi točki, ki je bila že predmet
               razprave mojega kolega Bosnića, piše, da bi z združitvijo teh šol bilo na treh šolah
               2 tisoč 372 dijakov. Pri najboljši volji, sem seštevala, in jih je tisoč 769. Če grem
               za kontrolo gledat pri točki 7, Šolski center Slovenj Gradec, pa je seštevek tisoč
               463. Kaj hočem povedati? Da celo pri takšnih številčnih podatkih ni mogoče računati z
               natančnostjo, zato sprašujem ministra:</p>
               <p>Kateri kriteriji bodo odločilni za ukinitev, pripojitev oziroma združevanje javnih
               srednjih šol?</p>
               <p>Bila bi zelo hvaležna, če bi te kriterije lahko slišala, ker recimo prej je bilo
               rečeno, da je 600 dijakov pa že nekaj čisto normalnega za šolo. SERŠ – Srednja
               elektro-računalniška šola jih ima 862. V nadaljevanju pa še kaj drugega k temu
               vprašanju. Hvala lepa.</p>
            </sp>
            <sp xml:id="SDZ6-Redna-04-2012-06-11.sp137">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Odgovor bo dal minister dr. Žiga Turk.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp138">
               <speaker>DR. ŽIGA TURK:</speaker>
               <p>Hvala lepa.</p>
               <p>Jaz sem pričakoval zdaj na temu mestu vprašanje, vezano na visoko šolstvo, ampak vam
               seveda z veseljem tudi dopolnim odgovor, ki sem ga dal... / oglašanje iz dvorane/
               Poglejte, o obeh vprašanjih se bova pogovorila. Seveda ne boste z ogovori zadovoljni,
               ampak redko ste.</p>
               <p>Kot sem že povedal, nobene šole ne zapiramo, samo spreminjamo njihov status. To
               delamo zato, da izboljšamo šolsko mrežo. Vedeti morate, da so srednje in višje šole
               financirane na glavo, da če dve šoli združimo, samo omogočimo ravnatelju in vodstvu
               šole, da sredstva, ki jih dobijo, bolj učinkovito porabijo, da človeške vire, ki jih
               imajo, bolj učinkovito razporedijo med dijake in dijakinje, študente in študentke in
               da jim tudi morda kakšna sredstva ostanejo za učila, učne pripomočke in vse ostale
               stvari. Vsi dijaki bodo 1. 9. hodili na isto lokacijo, v isti program, k istim
               učiteljem, reorganizacije te mreže starši ne bodo opazili, dijaki tudi ne.</p>
               <p>Rekli ste, da ne veste, kaj bi naredili z besedo "razumejo". Beseda "razumejo"
               pomeni, da jim sicer ni najbolj všeč, ampak da so pa oni razumeli razloge, ki so jim
               bili razloženi z ministrstva, zakaj to delamo. In ko seštejete tiste, ki se
               strinjajo, in tiste, ki razumejo, boste videli, da v veliki večini teh šol razumejo
               razloge ministrstva, da se je tega projekta lotilo. V zvezi s seštevanjem, pod točko
               3, Srednja ekonomska in trgovska šola Nova Gorica, 510, Tehniški šolski center Nova
               Gorica, tisoč 725. To se vse skupaj lepo sešteje v 2 tisoč 235, tistih 600, ki ste
               jih omenjali, to ni optimalna velikost, jaz sem lepo poudaril, to je minimalna
               velikost, pri katerih srednje šole dobijo po normativih določene ugodnosti Pri tej
               številki 600 se to šele začne.</p>
            </sp>
            <sp xml:id="SDZ6-Redna-04-2012-06-11.sp139">
               <speaker>PODPREDSEDNIK JAKOB PRESEČNIK:</speaker>
               <p>Predvidevam, da boste zahtevali dopolnitev odgovora.</p>
               <p>Prosim, mag. Majda Potrata.</p>
            </sp>
            <sp xml:id="SDZ6-Redna-04-2012-06-11.sp140">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Nisem govorila o Novi Gorici, ampak o Mariboru. Toda nič ne de, ker je bilo variant o
               tem, kaj naj bi se v Tehniški šolski center združevalo, zelo veliko različic, in
               verjetno je medtem katera od šol odpadla.</p>
               <p>Ko govorimo o tem, kakšen je interes za strokovno izobraževanje, pozabljamo na to, da
               je naravnost spodbudno, če na kakšni šoli dijaki čutijo še, da se s svojo šolo
               identificirajo, in s SERŠ se zagotovo. Po podatkih, ki jih je prejšnje ministrstvo,
               seveda, izdalo, se SERŠ ponaša z najboljšo učinkovitostjo. Vi ste pa, gospod
               minister, govorili o slabem vodenju. Na 4. mestu so po številu dijakov po izrabi
               sredstev in po vsem drugem. Tako da v tistih starih grdih totalitarnih časih je bilo
               to, kaj meni kolektiv in kaj menijo dijaki, kar omembe vredno in upoštevanja vredno.
               Zdaj je to nekaj, kar se zlahka zanemari.</p>
               <p>Gospod minister, resnično me zanima:</p>
               <p>Na podlagi katerih analiz je vaše ministrstvo pripravilo predlog sprememb mreže
               javnih šol in na katerih izsledkih temelji ocena o načrtovanih prihrankih?</p>
               <p>Ker če se pri tako banalni stvari, kot je število dijakov, zmotite, potem me res
               zanima, katere analize so bile podlaga za tako odločitev. Da pa boste v Tehniški
               center tudi meatroniko združevali, kjer je problem ravno v tem, da bi se z ene šole
               selili na drugo šolo, da ste pojasnjevali tudi to, da se bodo dijaki iz ene smeri kar
               preselili v drugi oddelek, tudi to je bilo mogoče prebrati. Torej ne govorite, da ne
               bodo dijaki na slabšem. Hvala.</p>
            </sp>
            <sp xml:id="SDZ6-Redna-04-2012-06-11.sp141">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Dopolnitev odgovora, minister dr. Žiga Turk, izvolite.</p>
            </sp>
            <sp xml:id="SDZ6-Redna-04-2012-06-11.sp142">
               <speaker>DR. ŽIGA TURK:</speaker>
               <p>Ne, absolutno dijaki ne bodo na slabšem. Za dijake se ne spremeni popolnoma nič. V
               perspektivi neke naslednje generacije dijakov, ki se zaradi upadanja zanimanja za
               določene programe, ki se zaradi krčenja generacij sploh ne bi mogli na neko šolo
               vpisati, jim bo ta šola še vedno nudila tudi te programe, ker si bo lahko s
               sosednjimi programi, ki so močnejši, kjer je večje zanimanje, večji vpis, lahko
               izmenjevali učitelje, kjer bodo imeli lahko skupaj nekatere predmete in podobno. V
               Sloveniji imamo kup tako imenovanih šolskih centrov, ki so nastali na podoben ali
               enak način in ki odlično funkcionirajo.</p>
               <p>Sprašujete, kaj meni kolektiv. Glejte, pri spremembah je vedno tako, da tisti, ki se
               mu zdi, da bo pri spremembi nekaj izgubil, seveda zelo močno protestira. V tistem
               podtonu vprašanja o samozaposlenih v kulturi, so najbolj glasni seveda tisti, ki se
               bojijo, da bodo izgubili status, ker bodo kriteriji pač taki, da jih oni ne bodo
               dosegli.</p>
               <p>In, oprostite, čisto nič nisem govoril o tem, da je katerakoli konkretna šola slabo
               vodena. Za niti eno jaz tega tu nisem trdil.</p>
            </sp>
            <sp xml:id="SDZ6-Redna-04-2012-06-11.sp143">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za dopolnitev odgovora.</p>
               <p>Imate proceduralno?</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp144">
               <speaker>MAG. MAJDA POTRATA (PS SD):</speaker>
               <p>Hvala.</p>
               <p>Saj bi lahko enkrat za dvakrat glasovali, ker je že kolega Bosnić dal predlog, da o
               odgovoru ministra razpravljamo, pa vendar se mi zdi, da je treba povedati. Gospod
               minister bo lahko v magnetogramu prebral, ali je govoril o boljšem vodenju ali ne,
               ampak to niti ni bistveno. Dijaki imajo zbor dijakov, dijaška skupnost nasprotuje,
               niso samo učitelji tisti, ki nasprotujejo. Ustavljen je postopek imenovanja
               ravnateljice te šole. Zdaj bi vam lahko naštevala, koliko napak je v postopku
               storjenih. Jaz sem zgrožena, da je na ministrstvu vpeljana nova praksa pravzaprav
               napol zasebnega komuniciranja s strokovno javnostjo, kajti pisanje po twitterju in
               blogu ne more nadomestiti neke normalne uradne komunikacije. Enako kot ne more
               nadomestiti posamično klicanje ravnateljev na ministrstvo in nekontrolirano, in to
               vse skupaj je potem tako, da kakor posameznik odgovarja, in je zdaj posameznik lahko
               razglašen za težavno osebnost, ne pa problem, o katerem govorimo. Govorimo o tem, da
               bomo v velike kombinate, bom rekla, združevali v šolske centre šole z razpoznavno
               blagovno znamko. In mi slišimo od pristojnega ministra, da gre za prestižna
               vprašanja. Jaz mislim, da se je o tem treba pogovarjati in treba spoznati kriterije,
               po katerih se to dogaja. Tu se bo neka večja šola pripojila k manjši šoli. In še
               tretja manjša, da vam ne govorim o tem, da je bila predlagana še četrta šola za
               združevanje. Ampak to se dela brez resnega premisleka. Tisti, ki se hočejo postaviti
               na noge, so seveda utišani in mislim, da na tak način v demokratični družbi ne moremo
               funkcionirati, ker govorimo o tem, da dobra šola z učiteljem stoji ali pade. Ali bomo
               imeli zdaj na šolah nižji standard? To je samo obvoznica za spreminjanje normativov
               in standardov. Dopolnjevanje obveze z ene šole na drugo je brez pripojitve, brez
               združevanja že veljavna in uveljavljena praksa. Zato ni treba delati teh manevrov, ki
               jih zdaj minister predlaga. Zato mislim, da je o njegovem odgovoru treba opraviti
               razpravo. Hvala.</p>
            </sp>
            <sp xml:id="SDZ6-Redna-04-2012-06-11.sp145">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>O vašem predlogu bo Državni zbor glasoval v okviru glasovanj.</p>
               <p>Gospa Tamara Vonta bo postavila poslansko vprašanje ministru za obrambo gospodu Alešu
               Hojsu.</p>
            </sp>
            <sp xml:id="SDZ6-Redna-04-2012-06-11.sp146">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Slovenija se je na vrhu Nata obvezala, da bo prispevala denar v sistem AGS
               zavezništva oziroma v sestavni del tako imenovane "pametne obrambe". In od podjetja
               Northrop Grumman bo zavezništvo kupilo pet brezpilotnih vohunskih letal, pri nas se
               jih je, sicer ne vem zakaj, prijelo ime "troti" in mobilne postaje za njihovo
               vodenje. Za zdaj naj bi projekt vreden, če prav vem, slabi 2 milijardi, Slovenija naj
               bi prispevala slabih 7 milijonov, če seveda ne upoštevamo še stotisoče za vzdrževanje
               tega sistema.</p>
               <p>Zato obrambnega ministra Hojsa sprašujem:</p>
               <p>Kateri so tehtni oziroma konkretni razlogi, da moramo sodelovati v tem projektu?</p>
               <p>Že zdaj povem, da argument mednarodne kredibilnosti ne bo dovolj. Nimamo za
               brezplačni vrtec za drugega otroka, klestimo pokojnine, plače, ukinjamo
               veleposlaništva, imamo pa denar za brezpilotna letala, in to v državi, ki jo preletiš
               v nekaj urah z balonom. Hvala lepa.</p>
            </sp>
            <sp xml:id="SDZ6-Redna-04-2012-06-11.sp147">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Prosim za odgovor ministra za obrambo gospoda Aleša Hojsa.</p>
            </sp>
            <sp xml:id="SDZ6-Redna-04-2012-06-11.sp148">
               <speaker>ALEŠ HOJS:</speaker>
               <p>Spoštovana poslanka, jaz upam, da bodo tehtni argumenti tiste zaveze, ki so jih vlade
               v preteklosti dale zavezništvu. Zato moram malo v zgodovino.</p>
               <p>Projekt nadzora iz zraka se je začel uveljavljati po koncu zalivske vojne tam nekje v
               letih 1991, 1992, ko je zavezništvo spoznalo, da v svojih bojnih operacijah ne
               zadostujejo samo tiste izvidniške, poveljniške in ostale funkcije, ki jih imajo na
               razpolago s kopnega, ampak da bi bilo sila primerno, če bi bil vzpostavljen tudi tako
               imenovani Air ground surveillance, to se pravi nadzor kopnega iz zraka.</p>
               <p>Zavezništvo je kar nekaj projektnih nalog v obdobju med letom 1992 in 2000 izvedlo,
               izračunalo, implementiralo v smislu projektne dokumentacije in nekako v tistih letih
               izračunalo, da bi tak projekt stal cca 3,4 milijarde evrov. Na širitvenem vrhu leta
               2002 v Pragi so vsem tistim potencialnim kandidatom za zavezništvo ponudili tudi
               sodelovanje v paketu tako imenovanega "smart defenca" oziroma "pametne obrambe".
               Slovenska vlada se je leta 2002, kdo jo je takrat vodil, verjetno veste, odločila, da
               v tem projektu sodeluje. Leta 2002 je Slovenija podala zavezo, da bo k temu
               pristopila. V letu 2007 je zavezništvo ugotovilo, da je ta projekt predrag. Močno je
               skrčilo projektno dokumentacijo, izločilo je letala Airbusa in podobno in po krčenju
               ugotovilo, da bi bilo tak projekt v zmanjšanem obsegu in z nižjimi stroški mogoče
               končati za okoli 1,2 milijardi evrov, projektni svet pri Natu pa je omejil zgornjo
               vrednost projekta na 1,4 milijarde, kar pomeni, da se preko tega zneska projekt ne
               more izvesti.</p>
               <p>Slovenija se je v letu 2009 – torej pod bivšo vlado, prejšnjo vlado, ko je vlada že
               na veliko razlagala, da smo v hudi gospodarski krizi in da ni denarja – s podpisom
               obvezala, da bo v projektu sodelovala in da bo za ta projekt tudi zagotovila ustrezna
               sredstva. Ta sredstva so se v letu 2009 gibala po stalnih cenah na nivoju 5,7
               milijona evrov, danes so ta sredstva na nivoju 6,8 milijona evrov in Slovenija je na
               vrhu zavezništva samo potrdila tisto, kar je bilo že dogovorjeno, seveda govorim o
               vrhu v Čikagu. To ne pomeni, da jaz kot obrambni minister temu projektu nasprotujem,
               tudi ne pomeni, da valim krivdo na kogar koli iz prejšnje vlade, kajti po mojem
               mnenju je ta projekt eden od projektov, ki dokazuje, da je s "pametno obrambo", z
               združevanjem sil, mogoče stroške obrambe tako pri nas kot v zavezništvu znižati.</p>
               <p>Sam projekt naj bi potekal v fazi devetih let, torej dokončan naj bi bil do leta
               2017, če preračunam stroške, ki odpadejo na Slovenijo, gre za okoli 700 tisoč evrov
               na letnem nivoju, nekaj čez 600 tisoč evrov je Slovenija v preteklih letih v ta
               projekt že vplačala. Cirka 2 milijona in pol evrov sem s pozivom dobaviteljem na
               Ministrstvu za obrambo na obstoječih pogodbah; torej pozval sem vse dobavitelje na
               obstoječih pogodbah, da znižajo cene, ki so jih dosegli na javnih razpisih v zadnjih
               treh letih. Odziv je bil dober. Več kot dva milijona evrov smo dobili na podlagi tega
               poziva, torej dobršen del sredstev je pokrit že za naslednja tri leta. Bi pa rad
               jasno povedal tudi to, da je približno 60–70 % našega vložka, ki ga bomo v ta projekt
               vložili, namenjenih – ne za tako imenovane protidobave, ampak za vključenost.
               Slovenska podjetja naj bi v temu projektu sodelovala. Eno od slovenskih podjetij,
               torej bivši Hermes Softlab, je v projekt že vključeno.</p>
               <p>Kot Ministrstvo za obrambo se s samimi proizvajalci ne pogovarjamo, imamo pa
               informacije, da dela oziroma pogodbe, ki naj bi jih slovenska podjetja v projektu
               podpisala, tečejo skladno s terminskimi plani.</p>
            </sp>
            <sp xml:id="SDZ6-Redna-04-2012-06-11.sp149">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Želite dopolnitev odgovora?</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp150">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Čeprav ste rekli, da se ne boste sklicevali na sklepe prejšnje vlade, ste odgovor
               začeli natanko s tem. Ampak, saj veste, sklepi se dajo spreminjati; tudi v primeru
               odločitve Beneške komisije so se. Tako mislim, da ni neke težave.</p>
               <p>Niste mi odgovorili niti na vprašanje</p>
               <p>Ali je mogoče odstopiti od tega projekta?</p>
               <p>Lahko naštejete tudi države, ki so že odstopile?</p>
               <p>Zanimivo je namreč, da je nekaj precej bogatejših držav, kot je naša, že odstopilo od
               tega projekta. V Združenih državah so ugotovili, da so konkretno ta letala, o katerih
               govorimo, predraga in da je njihovo vzdrževanje silno drago in da so v glavnem
               prizemljena, potem pa so ponudili še drugim. In tukaj govoriti o tem popustu, ki smo
               ga dobili, se mi zdi pa res malce smešno.</p>
               <p>Po drugi strani pa je vse glasnejša polemika o moralnosti in etičnosti tega početja,
               posebej za tista letala, ki so opremljena z orožjem. Ne vem, vsak teden slišimo,
               koliko civilistov so s temi letali pobili. Vem, da ta naša letala naj ne bi imela
               tega, ampak dejansko me zanima:</p>
               <p>Kaj mi s tem resnično dobimo?</p>
               <p>Ali ne bi več dobili, če bi začeli s helikopterji z nujno medicinsko pomočjo, s
               katerimi imamo konstantno težave?</p>
               <p>Ampak ne, mi se ukvarjamo z brezpilotnimi letali!</p>
               <p>Ali mi dejansko rešujemo posledice finančne krize za zavezništvo in posledice, zato
               da Nato nekako išče svoj smisel v temu novem izzivnem času, ki mu enostavno ni
               kos?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp151">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister gospod Aleš Hojc.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp152">
               <speaker>ALEŠ HOJS:</speaker>
               <p>Zdaj, spoštovana poslanka, najprej ste rekli, da vam ne smem reči, da s tem
               zadovoljujem oziroma...</p>
            </sp>
            <sp xml:id="SDZ6-Redna-04-2012-06-11.sp153">
               <speaker>PODPREDSEDNIK JAKOB PRESEČNIK:</speaker>
               <p>Minister, trenutek. Prosim, da se izklopite, hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp154">
               <speaker>ALEŠ HOJS:</speaker>
               <p>Če ponovim. Najprej ste, spoštovana poslanka, rekli, da ne smem govoriti o tem, kako
               s tem projektom izpolnjujemo obveznosti do Nata, začel sem z zgodovinskimi dejstvi in
               sem povedal, da se na nikogar ne sklicujem. Torej, zgodovinska dejstva so takšna, kot
               sem jih povedal.</p>
               <p>Je pa res to, kar sprašujete, moram povedati sedaj, s tem seveda izpolnjujemo tudi
               naše obveznosti do Nata.</p>
               <p>Članice, ki v projektu sodelujejo, so naslednje: Bolgarija, Češka, Estonija, Nemčija,
               Italija, Latvija, Litva, Luksemburg, Norveška, Romunija, Slovaška, Slovenija in
               Združene države Amerike.</p>
               <p>Iz projekta so v vmesenem času izstopile Poljska, Turčija, Danska in Kanada, pri
               čemer sta tako Poljska kakor Danska v projekt zopet vstopile. Torej sta iz projekta
               formalno izstopili samo Turčija in Kanada.</p>
               <p>Kaj Slovenija dobi? Nisem govoril o vojaški uporabi teh pilotov, govorim o smislu
               nadzora prostora; nobeno od teh letal ni opremljeno z orožjem, se pravi, da tukaj ne
               gre za vojaško delovanje. Vse članice bodo imele možnost ta brezpilotna letala
               uporabljati za nadzor svojega prostora, kopenske meje, morske meje, humanitarnih
               konvojev – ne nazadnje v nekaterih državah – piratstva, predvsem pa se mi zdi
               pomembno, da bo s tem nadzorom, z nadzorom zraka mogoče nadzirati oziroma reševati
               stvari tudi v primeru elementarnih, naravnih in drugih nesreč.</p>
            </sp>
            <sp xml:id="SDZ6-Redna-04-2012-06-11.sp155">
               <speaker>PODPREDSEDNIK JAKOB PRESEČNIK:</speaker>
               <p>Proceduralno, prosim.</p>
            </sp>
            <sp xml:id="SDZ6-Redna-04-2012-06-11.sp156">
               <speaker>TAMARA VONTA (PS PS):</speaker>
               <p>Ja, proceduralno.</p>
               <p>V bistvu ne, ker nima smislu o tem razpravljati, ker odgovore sem že slišala; ampak
               ne vem, kako bomo z reaktivci nadzorovali našo mejo, ne vem, ne znam si tega
               predstavljati, tako da rajši umikam, ker enostavno – nima smisla.</p>
            </sp>
            <sp xml:id="SDZ6-Redna-04-2012-06-11.sp157">
               <speaker>PODPREDSEDNIK JAKOB PRESEČNIK:</speaker>
               <p>Ja, v tem primeru ste malo izkoristili poslovnik. Dobro, hvala lepa.</p>
               <p>Na vrsti je gospa Jasmina Opec, ki želi postaviti poslansko vprašanje ministru za
               infrastrukturo in prostor gospodu Zvonku Černaču.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp158">
               <speaker>JASMINA OPEC (PS SLS):</speaker>
               <p>Hvala lepa za besedo in lep pozdrav vsem skupaj. Spoštovani minister!</p>
               <p>Državna cesta R2-441/1298 Murska Sobota–Gederovci v dolžini okoli 10 kilometrov velja
               za pomursko cesto smrti oziroma za enega najbolj nevarnih prometnih odsekov v
               Pomurju. Gre za izjemno prometno cesto v Pomurju, saj predstavlja zahodno vpadnico v
               mesto Murska Sobota in povezuje zahodni del Goričkega z ravninskim delom Prekmurja,
               gostota prometa pa se je v zadnjih časih povečala tudi na račun državljanov Republike
               Hrvaške, ki po njej dnevno migrirajo na delo v Republiko Avstrijo. Cesta je uničena,
               polna lukenj, z neustreznimi bankinami, z odsotnostjo kolesarske steze in pločnika pa
               je popolnoma onemogočen promet kolesarjem in pešcem.</p>
               <p>Naj navedem še nekaj črnih statističnih podatkov. V obdobju 2001–2012 se je na tej
               cesti zgodilo 693 prometnih nesreč, v katerih je bilo udeleženih tisoč 332 oseb, 7
               oseb se je smrtno ponesrečilo, 42 je bilo hudo ranjenih. V zadnjih treh tednih cesta
               ponovno postaja cesta žrtev, saj je v treh prometnih nesrečah umrla 1 oseba, 3 pa so
               bile hudo ranjene. Prepričana sem, da cesta terja hitro in nujno obnovo, saj ogroža
               življenje vseh, ki se po njej peljejo, in vseh, ki ob njej živijo.</p>
               <p>Zato, spoštovani gospod minister, vas sprašujem:</p>
               <p>Kdaj lahko pričakujemo celovito obnovo državne ceste R2-441/1298 Murska
               Sobota–Gederovci?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-04-2012-06-11.sp159">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister gospod Zvonko Černač, prosim.</p>
            </sp>
            <sp xml:id="SDZ6-Redna-04-2012-06-11.sp160">
               <speaker>ZVONKO ČERNAČ:</speaker>
               <p>Hvala lepa tudi vam za to vprašanje.</p>
               <p>Problematika obnove, rekonstrukcije državnih cest je problematika, ki se vleče že
               skozi daljše obdobje in zadeva praktično omrežje državnih cest na območju celotne
               države. V nekaterih delih malo boljša, v nekaterih malo slabša, vendar je bila že
               pred leti ocena, da bi, če bi želeli v nekem doglednem obdobju petih do desetih let
               na ustrezen način modernizirati in vzpostaviti prenovljeno prometno omrežje na
               območju državnih cest, na letni ravni potrebovali okrog 300 milijonov evrov. Tega
               denarja seveda ni; ni ga že vrsto let, tudi ga ni bilo v časih, ko je bila
               gospodarska rast bistveno bolj intenzivna, kot je danes, ko smo rasli, ko nismo
               padali tako kot v preteklih letih. Iz teh približno 170, 180 milijonov evrov
               državnega denarja za te namene smo letos nekje na številki okrog 152 milijonov
               evrov.</p>
               <p>V enem delu se na tistem segmentu, kjer je to mogoče, glede na pravila, ki so
               določena na ravni koriščenja evropskih sredstev za te namene, za modernizacijo tega
               omrežja, predvsem tam, kjer gre za večje posege, v največji možni meri koristijo tudi
               evropska sredstva iz sedanje finančne perspektive in nekaj podobnega bo tudi v
               obdobju 2014 do 2020.</p>
               <p>Pri tem je zelo pomembno, da bomo za naslednje obdobje imeli v roku pol leta dokaj
               natančno pripravljen program s korektno časovnico, v okviru katere bo mogoče te
               posege izvajati, in na tak način zastavljene projekte, da bodo tudi upravičili pogoje
               za to sofinanciranje. Zaradi tega na številnih območjih prihaja do združevanja
               posameznih doslej razdrobljenih projektov. Ocenjujemo, da bi na ta način lahko v
               prihodnjem obdobju, torej v naslednji časovnici, ki presega mandat naše vlade,
               normalno, do leta 2020, prišli do nekega zaključka glede končne posodobitve,
               modernizacije in nadgradnje državnega cestnega omrežja, vključno z vsemi tistimi
               pričakovanji, ki so po posameznih lokalnih skupnostih.</p>
               <p>Glede tega konkretnega odseka; v teku sta dva projekta. Eden izmed teh projektov je
               državna kolesarska povezava Murska Sobota–Gederovci, odsek Veščica–Vanča vas, projekt
               številka 08 do 0013, ki teče že nekaj časa, vse od leta 2008, ko je bil izdelan
               projekt za izvedbo, ki je bil leto kasneje recenziran. Takrat so se tudi pričeli
               postopki za odkupe zemljišč. V lanskem letu je bila pripravljena razpisna
               dokumentacija za celotno izvedbo na R2-441, odsek 1298, od kilometra 3 tisoč 720 v
               dolžini 2 tisoč 600 metrov oziroma 2 kilometra 600 metrov, vendar zaradi znanih
               finančnih omejitev se dela niso izvajala.</p>
               <p>V letošnjem letu je bila razpisna dokumentacija zaradi teh omejitev prilagojena le za
               izvedbo dela odseka, in sicer daljinska kolesarska povezava D4 Murska
               Sobota–Gederovci, odsek Veščica–Vanča vas na odseku 1298, od kilometra 3 tisoč 720 v
               približno polovični dolžini prvotno načrtovanega odseka tisoč 320 metrov. Javni
               razpis je trenutno objavljen na portalu, projekt vodi Direkcija Republike Slovenije
               za ceste. In drugi del, rekonstrukcija cesta Gederovci–Murska Sobota–Rankovci od
               kilometra 3,7 dolžine 2 tisoč 140 metrov in od kilometra 5,84 dolžine 4 tisoč 310
               metrov, kjer se predvideva izdelava projektne dokumentacije za obnovo vozišča in
               izgradnjo kolesarske poti. Izdelana je investicija dokumentacija na ravni DIP,
               izdelana je tudi projektna naloga, V letošnjem letu v aprilu mesecu je bila na ravni
               Direkcije za ceste potrjena.</p>
               <p>Tako je zdaj na potezi občina Tišina, ki je dobila to dokumentacijo v pregled oziroma
               niti ni več na potezi, ker je ta dokumentacija bila s strani občine že prejeta, tako
               da bodo nadaljnji postopki tekli v smislu izvedbe javnega naročila oziroma projekte
               dokumentacije in izvedbe same investicije v naslednjih letih. Žal v skladu z zelo
               majhnimi sredstvi, ki so pač na voljo.</p>
            </sp>
            <sp xml:id="SDZ6-Redna-04-2012-06-11.sp161">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Naslednji bo postavil poslansko vprašanje gospod Jožef Kavtičnik, in sicer ministru
               za delo, družino in socialne zadeve mag. Andreju Vizjaku, ki je pa opravičeno
               odsoten.</p>
               <p>Ali želite postaviti ustno vprašanje?</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp162">
               <speaker>JOŽEF KAVTIČNIK (PS PS):</speaker>
               <p>Hvala za besedo.</p>
               <p>Kljub temu da ministra mag. Vizjaka ni, problem ostaja, zato bi želel na ta problem
               opozoriti.</p>
               <p>Evidentno je, da se populacija v naši državi in na splošno v Evropi stara. Starejši
               ljudje ostajajo sami, velikokrat so bolni in so potrebni pomoči. Njihovi najbližji so
               ali zaposleni ali živijo morda tudi v težkih socialnih razmerah, zato je treba, da bi
               se za njih poskrbelo. Pojavlja se vprašanja, kako bomo v naši državi poskrbeli za
               starostnike. Kot vemo, je v veliko državah v Evropi, predvsem v Skandinaviji, za to
               dobro poskrbljeno. Za starostnike imajo odlično organizirano oskrbo.</p>
               <p>V mandatu 2008–2011 je bil zakon o dolgotrajni oskrbi in zavarovanju starejših oseb
               že dan v javno razpravo, zato ministra sprašujem – in ker ga ni danes tukaj, želim,
               da mi ustno odgovori na naslednji seji:</p>
               <p>Na kakšen način in v kolikšnem času boste pripravili celovito prenovo oziroma
               vzpostavitev celovitega sistema dolgotrajne oskrbe in nege v Republiki Sloveniji, ki
               zaradi družbenih, demografskih kazalcev postaja vedno večja težava na področju
               varstva starostnikov?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp163">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>V skladu z vašo željo vam bo minister odgovoril ustno na naslednji seji.</p>
               <p>Gospod Peter Vilfan bo postavil poslansko vprašanje ministru za izobraževanje,
               znanost, kulturo in šport dr. Žigi Turku.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp164">
               <speaker>PETER VILFAN (PS PS):</speaker>
               <p>Lep pozdrav vsem prisotnim. Spoštovani minister, dr. Žiga Turk!</p>
               <p>Moje vprašanje bo s področja, na katerega ste v teh dnevih že velikokrat in veliko
               odgovarjali, ampak jaz še vedno nisem dobil tistega pravega, za mene sprejemljivega
               odgovora. Pojdimo po vrsti.</p>
               <p>Računsko sodišče je Fundaciji za šport izreklo negativno mnenje o pravilnosti
               poslovanja Fundacije v letu 2010, ker loterijskih sredstev ni razdeljevala
               transparentno. Revizija kaže na to, da so nepravilno razdelili – in ta podatek je
               treba posebej poudariti – ne nekaj tisoč ali 10 tisoč evrov, ampak kar več kot 2,4
               milijona evrov. Po mnenju Računskega sodišča Fundacija za šport ni zagotovila
               ustreznih podlag za delo organov fundacije, saj ni vnaprej opredelila finančnega
               vrednotenja programov in ni določila pravil in meril glede razdelitve sredstev na
               programih športne dejavnosti in gradnje športnih objektov.</p>
               <p>V Poslanski skupini Pozitivna Slovenija nismo presenečeni nad negativnim mnenjem
               Računskega sodišča, se pa upravičeno bojimo, da se bodo nepravilnosti še stopnjevale.
               Pod vodstvom sedanjega v. d. direktorja Direktorata za šport in direktorja Fundacije
               za šport v času ugotovljenih nepravilnosti gospoda Draga Balenta je nastal tudi
               predlog novele Zakona o lastninskem preoblikovanju Loterije Slovenije, s katero se
               ukinja funkcija direktorja Fundacije za šport, zaposlene, ki opravljajo
               administrativne naloge za fundacijo, pa se z novelo zakona zaposluje kar na
               ministrstvu. Slednji pa bodo pripravljali predlog za razdeljevanje sredstev, zato
               bojazen vmešavanja politike pri tem zagotovo ni odveč. S hitrim manevrom se je
               poseglo tudi v sestavo Strokovnega sveta za šport in v sestavo Sveta Fundacije za
               šport.</p>
               <p>V Pozitivni Sloveniji smo prepričani, da gre za očiten primer politizacije in poskus
               podrejanja ne samo športa, ampak tudi prilaščanja sredstev. Vse te rešitve nikakor ne
               bodo pozitivno vplivale na večjo neodvisnost in transparentnost delovanja Fundacije
               za šport.</p>
               <p>Moje vprašanje je naslednje. Glede na to, da očitno zelo zaupate gospodu Dragu
               Balentu in v njegove sposobnosti, me zanima:</p>
               <p>Kako vi osebno komentirate negativno mnenje Računskega sodišča Fundaciji za šport?
            </p>
            </sp>
            <sp xml:id="SDZ6-Redna-04-2012-06-11.sp165">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Odgovor bo podal minister dr. Žiga Turk.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp166">
               <speaker>DR. ŽIGA TURK:</speaker>
               <p>Hvala lepa za vprašanje.</p>
               <p>Pravilno ste ugotovili, da se Računsko sodišče predvsem sklicuje oziroma kritizira
               odsotnost ustrezno razčlenjenega pravilnika. Mi smo malo prej govorili na področju
               samozaposlenih v kulturi, kjer poskušamo pravilnik bolj razčleniti, pa nekomu pa taka
               razčlenitev ni všeč, tako da bi se bilo dobro zmeniti, v katero smer oziroma kaj si
               pravzaprav želimo.</p>
               <p>Ampak grem zdaj k vašemu vprašanju, odgovoru nanj. Ministrstvo za izobraževanje,
               znanost, kulturo in šport neposredne formalne povezave s Fundacijo za šport nima, saj
               je po 15. členu Zakona o lastninskem preoblikovanju Loterije Slovenije nadzor nad
               poslovanjem Fundacije za šport v celoti v rokah Računskega sodišča.</p>
               <p>Mnenje Računskega sodišča se nanaša na poslovanje fundacije v letu 2010. Po mnenju
               Računskega sodišča naj Fundacija za šport v nekaterih primerih ne bi imela ustrezno
               razčlenjenih pravilnikov o pogojih in merilih za delitev sredstev, pri čemer je treba
               povedati, da pred tem letom oziroma še prej so bili pravilniki še bistveno manj
               razčlenjeni, ker je do spremembe oziroma do uvajanja pravilnikov sploh v teh letih
               šele prihajalo. Na nekaterih področjih naj bi Svet Fundacije za šport razdelil
               sredstva z nejasno določenimi in preverljivimi postopki in izračuni vrednotenja, prav
               tako naj bi komisija za pritožbe v nekaterih primerih ne imela ustrezne podlage za
               vrednotenje vlog oziroma sprejem sklepov na komisiji za pritožbe.</p>
               <p>Skratka, Računsko sodišče bi si želelo, da bi bile formule jasnejše, da bi več
               izpadlo ven iz številk, manj pa iz, recimo, strokovnih ali pa subjektivnih mnenj.
               Fundacija za šport mora na osnovi tega poročila v devetdesetih dneh predložiti
               Računskemu sodišču odzivno poročilo z izkazom popravljalnih ukrepov, izdelati mora
               podrobno razčlenjena pravila za delitev sredstev na različnih programih in pripraviti
               akt o pravilih delovanja komisije za pritožbe. Soglasje k pravilom daje Državni zbor
               Republike Slovenije.</p>
               <p>Ministrstvo bo pri vseh teh aktivnostih sodelovalo skladno s svojimi pristojnostmi in
               bo podprlo prizadevanja Sveta Fundacije za šport pri reševanju vprašanj, ki jih je
               nakazalo Računsko sodišče. Drugih pristojnosti glede Fundacije za šport ministrstvo
               nima.</p>
            </sp>
            <sp xml:id="SDZ6-Redna-04-2012-06-11.sp167">
               <speaker>PODPREDSEDNIK JAKOB PRESEČNIK:</speaker>
               <p>Gospod Peter Vilfanzahteva za dopolnitev odgovora</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp168">
               <speaker>PETER VILFAN (PS PS):</speaker>
               <p>Spoštovani gospod minister, kljub vašemu odgovoru in navedbi razlogov oziroma zadev,
               za katere menite, da dajejo odgovore na vsa moja vprašanja, moram reči, da se še
               vedno ne morem znebiti občutka, da se Fundaciji za šport, predvsem pa avtonomiji
               športa ne obetajo ravno dobri časi. Očitno je, da je že ta vložena novela Zakona o
               lastninskem preoblikovanju Loterije Slovenije, pri pripravi katere so izključili
               Olimpijski komite Slovenije in ostale deležnike, povezane prav s tem negativnim
               mnenjem Računskega sodišča.</p>
               <p>O noveli zakona je še pred odločbo Računskega sodišča o poslovanju Fundacije za šport
               pomisleke izrekla tudi protikorupcijska komisija. Ti pomisleki so povezani tako s
               spremenjenim načinom izbora članov Sveta Fundacije za šport kot s premestitvijo
               administrativnega dela fundacije pod okrilje vašega mega ministrstva.</p>
               <p>Tudi današnja odločitev o tem hitrem postopku oziroma potrditev tega hitrega postopka
               pri sprejemanju omenjenega zakona pravzaprav potrjuje, da se vam, ne vem zakaj, tako
               zelo mudi in da si pri tem neke normalne, poglobljene in argumentirane razprave
               pravzaprav ne želite.</p>
               <p>Sam menim, da bi gospod Balent moral prevzeti odgovornost za ugotovljene
               nepravilnosti oziroma kršitve v Fundaciji za šport, saj je ravno on kot direktor
               neposredno odgovoren za njeno zakonito poslovanje.</p>
               <p>Zanima me:</p>
               <p>Ali boste razmislili o ustreznosti oziroma primernosti gospoda Balenta na mestu
               direktorja Direktorata za šport ali pa mu boste res v bližnji prihodnosti umaknili ta
               predznak v. d. in ga na ta način dokončno ustoličili na enega najpomembnejših
               položajev v slovenskem športu?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp169">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Prosim, za dopolnitev odgovora, minister dr. Žiga Turk.</p>
            </sp>
            <sp xml:id="SDZ6-Redna-04-2012-06-11.sp170">
               <speaker>DR. ŽIGA TURK:</speaker>
               <p>Teh internih razmer v slovenski športni sferi pravzaprav ne poznam; kakšen je lobi na
               eni strani, na drugi strani, zakaj vam je gospod Balent tako trn v peti. Konec koncev
               je bil na visokih funkcijah pod zelo različno obarvanimi vladami. Po mojem mnenju se
               avtonomiji športa obetajo boljši časi. Namesto da v nek organ v celoti delegira vse
               skupaj Olimpijski komite, ki ga športne zveze sestavljajo, bi te športne zveze lahko
               direktno vplivale na sestavo tega organa.</p>
               <p>Tudi nočem v podrobnostih komentirati te odločbe Računskega sodišča tudi zato ne, ker
               čakam, kakšen bo odgovor s strani Fundacije za šport, kakšno bo odzivno poročilo, v
               katerem bodo verjetno argumentirali oziroma pokazali svojo plat medalje. Je pa treba
               vendar v zvezi z direktorjem fundacije povedati, da glede na 17. člen pravil
               Fundacije za šport, da v temu člen zelo jasno piše, da direktor lahko s sredstvi
               fundacije razpolaga samo za namen in v obsegu, ki jih je opredelil Svet Fundacije za
               šport s sklepi.</p>
               <p>Skratka, o razdelitvi sredstev komu, kaj, kdaj, koliko odloča svet, direktor pa je
               bolj ali manj oseba, ki potem to administrativno in drugače izpelje.</p>
               <p>Kot rečeno, ta hip težko vse te napade na direktorja Balenta razumem. Se pa bom
               verjetno o takšnih in drugačnih mrežah v športu moral še marsikaj naučiti.</p>
            </sp>
            <sp xml:id="SDZ6-Redna-04-2012-06-11.sp171">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Gospa Marija Plevčak ima poslansko vprašanje za ministra za finance dr. Janeza
               Šušteršiča.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp172">
               <speaker>MARIJA PLEVČAK (PS DeSUS):</speaker>
               <p>Lep pozdrav vsem, posebej še gospodu ministru.</p>
               <p>V kratkem časovnem roku ter na dveh maratonskih sejah Odbora za finance in monetarno
               politiko je paket zakonskih predpisov, to je Zakon o uravnoteženju javnih financ,
               potrdil tudi Državni zbor. Večina sprememb se nanaša na zmanjševanje pravic
               prebivalcev Slovenije. Na prihodkovni strani je bilo sicer 14 postavk, ki pa vemo, da
               ne bodo dale takojšnjega in zadostnega učinka. Vlada sicer išče rešitve tudi na tej
               prihodkovni strani.</p>
               <p>Vendar pa vam moram zastaviti naslednje vprašanje:</p>
               <p>Zakaj Vlada oziroma Ministrstvo za finance ne pokaže nobenega interesa, da bi podala
               zahtevo pristojnim organom, da po hitrem postopku oziroma takoj raziščejo vse masovne
               denarne odlive že znanih tajkunskih akterjev ter še vseh ostalih neodkritih goljufij
               vseh grobarjev dobrih podjetij, ki so tako imenovana "svoja" sredstva naložili v
               banke v tujini in druge davčne oaze?</p>
               <p>Prepričana sem in tudi znano mi je, da imata tako Davčna uprava Republike Slovenije
               kot Agencija Republike Slovenije za javnopravne evidence in storitve razpoložljivo
               dokumentacijo. Prav tako imajo evidenco banke, ki so k nepravilnostim pripomogle z
               odobravanjem zelo velikih posojil "na lepe oči", imajo pa tudi vse evidence o
               dogajanjih na transakcijskih računih.</p>
               <p>Ne vem, ali je v vse to vpletena tudi politika, ki ne kaže interesa, da bi vse te
               nepravilnosti čim prej odkrila in ta sredstva vrnila v proračun in realno
               gospodarstvo; tja, od koder so odtekla. Mislim, da sta vam vsem znana primera Nemčije
               in Avstrije, ki sta skrita in zatajena sredstva iskali v bankah v Švici in pridobili
               v svoj proračun precejšnje vsote denarja. Mislim, da Slovenci kaj takega ne zmoremo
               ali nočemo. Ali je varovanje zasebnosti tako "močno" in nam vse to onemogoča?</p>
               <p>Naši volivci, ne glede na strankarsko pripadnost, so nad vsem dogajanjem zelo
               razočarani in spremljajo naše dogajanje tu v parlamentu.</p>
               <p>Prosim za konkreten odgovor:</p>
               <p>Zakaj se ni oziroma kdaj se bo na tem področju tudi pri nas začela temeljita
               raziskava in iz ugotovitev izhajajoča osebna odgovornost?</p>
               <p>Ponovno poudarjam; osebna odgovornost, ki jo do zdaj še ne poznamo. Hvala.</p>
            </sp>
            <sp xml:id="SDZ6-Redna-04-2012-06-11.sp173">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister dr. Janez Šušteršič, prosim za odgovor.</p>
            </sp>
            <sp xml:id="SDZ6-Redna-04-2012-06-11.sp174">
               <speaker>DR. JANEZ ŠUŠTERŠIČ:</speaker>
               <p>Spoštovani, hvala za vaše vprašanje.</p>
               <p>Tisti organ, ki je na področju Ministrstva za finance najbolj pristojen za to, o
               čemer sprašujete, je Davčna uprava oziroma davčni postopek. V tem okviru marsikaj že
               poteka, tako proučevanje nakazil v tako imenovane davčne oaze kot izmenjava podatkov
               z drugimi državami, tudi s Švico, ki ste jo omenili. Tudi na tej podlagi prihaja ne
               samo do izmenjave informacij, ampak tudi do dodatnih prilivov v proračun, se pravi do
               dodatno ugotovljenih davčnih obveznosti.</p>
               <p>Kot ste želeli, smo prosili za konkretne, natančne podatke Davčne uprave o tem. Naj
               vam jih nekaj navedem, ker gre za številke, jih bom vseeno nekoliko tudi prebral.</p>
               <p>Prva stvar, kar se tiče poslovanja z davčnimi oazami. Tukaj je Davčna uprava zajela
               29 držav, pregledala transakcije preko oziroma blizu 10 tisoč zavezancev, približno
               polovica fizičnih, polovica pravnih oseb. Seveda ne pomenijo vse te transakcije
               izogibanja davkov, pa ne pomenijo nečesa, kar je nelegitimno, nakazovanje denarja v
               tujino je vendar nekaj, kar je legalno, dokler ne gre, recimo v našem primeru, za
               izogibanje davkov.</p>
               <p>Se pravi, na osnovi teh informacij o transakcijah je Davčna uprava naredila nek
               pregled, kateri so najbolj tvegani zavezanci oziroma najbolj tvegane transakcije.
               Okrog 350 nadzorov je bilo doslej opravljenih. Ugotovljenih oziroma naloženih je bilo
               približno 11 milijonov dodatnih davčnih obveznosti.</p>
               <p>Druga stvar. Omenil sem mednarodno izmenjavo podatkov. Slovenija ima 47 sporazumov o
               izogibanju dvojnemu obdavčevanju, kjer je ta izmenjava podatkov tudi zajeta. Ima tudi
               dva sporazuma, ki sta posebej samo o izmenjavi informacij. Na tej seji Državnega
               zbora boste verjetno ratificirali še dva takšna sporazuma o izmenjavi podatkov. Na
               osnovi tega – recimo, tukaj imam podatek za leto 2011, ko je bilo blizu 10 tisoč
               različnih davčnih informacij o dohodkih slovenskih rezidentov v tujini sporočeno v
               Slovenijo. To se pravi, te stvari potekajo.</p>
               <p>Posebno poglavje so tukaj obresti, na podlagi tako imenovane obrestne direktive, kjer
               gre za to, da države, kjer imajo rezidenti druge države, recimo Slovenci v tujini,
               neko vlogo, ta država izvede davčen odtegljaj in nakaže ta denar v Slovenijo. V letu
               2011 je na ta način prišlo v slovenski proračun milijon in pol evrov, velik del tega,
               pomemben delež tega, tudi iz Švice, ki ste jo omenili, in dodatna odmera še na
               podlagi podatkov, ki tukaj niso bili navedeni, blizu 100 tisoč, kar je sicer manj,
               ampak važno je, da ta glavna izmenjava podatkov in nakazovanje na podlagi odtegljajev
               poteka.</p>
               <p>Še dve zadevi na kratko, da omenim. Tam, kjer to ni mogoče, ugotoviti na osnovi teh
               podatkov, Davčna uprava preverja tudi sum, se pravi situacije, v katerih prihaja do
               očitnega nesorazmerja med premoženjem in odhodki ljudi, kjer so odhodki večji od
               dohodkov oziroma premoženja. Blizu 400 takšnih preiskav je bilo v teku, preko 100
               zaključenih, odmerjenih. Lahko, da bodo še kakšne pritožbe in drugi postopki, ampak
               odmerjenih je bilo približno 16 milijonov evrov dodatnih obveznosti.</p>
               <p>Poleg tega je bila posebna pozornost namenjena tudi tem tako imenovanim družbam, ki
               služijo kot poštni nabiralnik, tudi v tem kontekstu so inšpekcije naložile za
               približno 5 milijonov dodatnih davčnih obveznosti.</p>
               <p>Kot rečeno, to je tisto, kar so inšpekcije ugotovile. Niso še vsi postopki najbrž na
               vseh stopnjah zaključeni, vendar ti podatki kažejo, da se tukaj pač opravlja neko
               delo. Hvala.</p>
            </sp>
            <sp xml:id="SDZ6-Redna-04-2012-06-11.sp175">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Ministru za gospodarski razvoj in tehnologijo mag. Radovanu Žerjavu bo postavil
               poslansko vprašanje mag. Dejan Židan.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp176">
               <speaker>MAG. DEJAN ŽIDAN (PS SD):</speaker>
               <p>Predsedujoči, lep pozdrav. Spoštovane kolegice in kolegi, tudi vam lep pozdrav!
               Spoštovani minister Žerjav, ostala ministrska ekipa še tudi vam lep pozdrav!</p>
               <p>To vprašanje mogoče ne bo tako zanimivo za vso Slovenijo, je pa res, da tudi lokalne
               skupnosti imajo težave, ki pa njim dosti pomenijo.</p>
               <p>Spoštovani minister, prepričan sem, da ste seznanjeni s primerom v občini Gornja
               Radgona. Občina Gornja Radgona je postopke za prenos zemljišč za izvedbo Projekta
               Skupaj, ki ga skupaj s sosednjo Avstrijo izvaja na območju, ki je predmet prenosa,
               začela že veliko prej, preden so projekt prijavili in so jim bila odobrena evropska
               sredstva. Prvo vlogo za prenos je občina namreč vložila že leta 2004, leta 2010 je
               bila pozvana, da vlogo dopolni. Danes je vloga popolna in ima vsa soglasja trenutnih
               upravljavcev, zaplete pa se pri postopkih, povezanih s prenosom zemljišč na bivšem
               mejnem prehodu v razvojne namene v skladu z Zakonom o spodbujanju skladnega
               regionalnega razvoja, kar ovira pridobitev gradbenega dovoljenja, saj je le-to vezano
               na urejene zemljiške zadeve. Zaradi navedenega so ogrožena evropska sredstva v višini
               1,7 milijona evrov. Čas za izvedbo projekta se izteka, črpanje sredstev je resno
               ogroženo, in to tudi na avstrijski strani.</p>
               <p>Spoštovani minister, sprašujem vas:</p>
               <p>Kdaj lahko občina pričakuje dokončanje postopkov prenosa in podpis pogodbe?</p>
               <p>Za odgovor se vam že vnaprej zahvaljujem.</p>
            </sp>
            <sp xml:id="SDZ6-Redna-04-2012-06-11.sp177">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Prosim za odgovor ministra mag. Radovana Žerjava.</p>
            </sp>
            <sp xml:id="SDZ6-Redna-04-2012-06-11.sp178">
               <speaker>MAG. RADOVAN ŽERJAV:</speaker>
               <p>Hvala lepa.</p>
               <p>Na podlagi 29. člena Zakona o spodbujanju skladnega regionalnega razvoja so občine v
               letu 2011 in delno v letu 2012 na Službo Vlade Republike Slovenije za lokalno
               samoupravo in regionalno politiko podale predloge za brezplačni prenos stvarnega
               premoženja na lokalne skupnosti.</p>
               <p>Stvarno premoženje se na podlagi zakona prenaša z namenom uporabe tega premoženja v
               razvojne namene. Za postopek prenosa brezplačnega stvarnega premoženja na občine je
               sedaj zadolženo, kot ste sami povedali, tudi Ministrstvo za gospodarski razvoj in
               tehnologijo. Po sprejetem rebalansu proračuna, v katerega je vključen tudi letni
               načrt ravnanja s stvarnim premoženjem, ministrstvo nadaljuje s postopki za brezplačni
               prenos premoženja na občino. Trenutno ima ministrstvo v postopku reševanja 32 vlog
               posameznih občin. Glede na določa 29. člena Zakona o spodbujanju skladnega
               regionalnega razvoja mora ministrstvo v postopku prenosa preveriti, ali se bo
               konkretno premoženje uporabljalo v razvojne namene, predvsem pa morajo biti
               izpolnjeni nekateri kriteriji, ki jih zdaj pač ni treba posebej navajati.</p>
               <p>Kar se tiče konkretnega primera občine Gornja Radgona. Glede na postopke, ki jih je
               treba upoštevati pri tem brezplačnem prenosu stvarnega premoženja po 29. členu in
               sprejetem rebalansu državnega proračuna, je ta konkretni postopek že stekel za prenos
               premoženja na občino Gornja Radgona. Vključenih je več ministrstev – za
               infrastrukturo, za finance, Carinska uprava, za pravosodje –, bile so poslane vloge
               za pridobitev soglasja za ta brezplačni prenos premoženja, tako da ne vidim zadržkov,
               da se ta zadeva ne bi relativno hitro razrešila v dobro občine. Hvala lepa.</p>
            </sp>
            <sp xml:id="SDZ6-Redna-04-2012-06-11.sp179">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Ministru za zdravje gospodu Tomažu Gantarju bo postavila poslansko vprašanje gospa
               Saša Kos.</p>
            </sp>
            <sp xml:id="SDZ6-Redna-04-2012-06-11.sp180">
               <speaker>SAŠA KOS (PS PS):</speaker>
               <p>Hvala za besedo, predsedujoči. Lep pozdrav vsem prisotnim!</p>
               <p>Spoštovani minister! Dejstvo je, da ste z Zakonom za uravnoteženje javnih financ po
               naši oceni ostro posegli na področje pravic pacientov in posredno tudi na dostopnost
               do zdravstvenih storitev. Že na sami seji so opozorili na parcialni ukrep na področju
               dopolnilnega zdravstvenega zavarovanja, kjer ste črtali regularno organe, ki so
               nadzirali dvig in upravičenost premij dopolnilnega zdravstvenega zavarovanja. Danes
               že vemo, da bodo zavarovalnice, ki to zavarovanje ponujajo, premije dvignile, vi kot
               minister pa na samo ceno zavarovanja ne morete več vplivati. To pomeni, da se bodo
               premije zvišale vsem, ne glede na posameznikov dohodek, kar pomeni, da se s tem
               zavestno odmikate od sistema solidarnosti in posredno tudi od univerzalne oziroma
               enakomerne dostopnosti do zdravstvenih storitev. Poleg tega pa vemo, da Slovenija za
               financiranje zdravstva ne dosega povprečja Evropske unije. Kljub finančnim krizam so
               se države članice EU dogovorile, da je treba socialne vrednote javnih sistemov
               zdravstvenega varstva, kot so solidarnost, socialna pravičnost in univerzalna
               dostopnost do pravic, utrditi in razvijati, ne pa zmanjševati ali krčiti njihovega
               pomena, kar danes počnete vi z vašimi ukrepi.</p>
               <p>Sprašujem vas, spoštovani minister:</p>
               <p>Kako boste v okviru napovedanih reform na področju zdravstva zagotovili stabilno
               financiranje zdravstvenih storitev in hkrati zagotovili, da bo zdravje tudi v
               prihodnje ostalo najpomembnejši del nacionalne blaginje in blaginje posameznika?</p>
               <p>Osnovni cilj vseh javnih sistemov zdravstvenega varstva, predvsem v državah članicah
               EU, je torej zagotoviti dostop do pravice na ustrezni kakovostni ravni vsem ljudem,
               ki jo pravni dokumenti EU opredeljujejo kot univerzalno pravico.</p>
               <p>V Pozitivni Sloveniji smo prepričani, da mora zdravstvo ostati javna dobrina, zato bi
               bilo v okviru univerzalne dostopnosti treba takoj sprejeti oziroma oblikovati novo
               mrežo izvajalcev zdravstvenih storitev, postaviti nove normative in standarde, ki
               bodo vse postulate tudi v prihodnje upoštevale in upoštevale ustavno določilo, ki
               pravi, da je Slovenija socialna država.</p>
               <p>Kdaj bodo ta vprašanja rešena oziroma kakšni so načrti pri reševanju omenjenih
               pomanjkljivosti oziroma težav?</p>
               <p>Tudi v luči dejstev, da ste v okviru tako imenovanih varčevalnih ukrepov popustili in
               z ad hoc spremembo, brez upoštevanja strokovne in druge zainteresirane javnosti,
               znižali odstotek javnih sredstev za določeno košarico tako imenovanih zdravstvenih
               storitev.</p>
               <p>Rezultat vašega hitenja v okviru mega zakona, nekateri celo trdijo, da ustavno
               vprašljivega zakona, je na primer tudi otežen dostop do nekaterih medicinskih
               pripomočkov.</p>
            </sp>
            <sp xml:id="SDZ6-Redna-04-2012-06-11.sp181">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister gospod Tomaž Gantar, prosim.</p>
            </sp>
            <sp xml:id="SDZ6-Redna-04-2012-06-11.sp182">
               <speaker>TOMAŽ GANTAR:</speaker>
               <p>Hvala, spoštovani podpredsednik. Poslanke in poslanci!</p>
               <p>Ko poslušam očitke glede na predloge, ki so bili sprejeti tudi v okviru ZUJF se mi
               zdi, da se včasih pogovarjamo o različnih stvareh. Namreč, omenja se krčenje pravic.
               Rad bi slišal vsaj eno pravico med tistimi, ki naj bi jih mi zdaj ukinili ali pa
               spremenili. Vam moram povedati, da niti ene same samcate ni med njimi, ki bi jo iz
               košarice ali pa iz česar koli umaknili. Ravno tu je bil vedno poudarek, tudi ko smo
               pripravljali Zakon o uravnoteženju javnih financ, da kot prvo seveda rešujemo
               zdravstveno blagajno, ki je v težki situaciji zaradi dejanj v preteklih letih, ki jih
               enostavno ni bilo, in da smo zato posegli po ukrepih, ki smo jih razpršili na
               izvajalce, na Zavod za zdravstveno zavarovanje in seveda tudi na nas,
               zavarovance.</p>
               <p>Še ena trditev je tukaj, ki je zelo vprašljiva oziroma govorite o ohranjanju
               solidarnosti. Sam pa trdim, da te solidarnosti v zdravstvenem sistemu že dolgo ni.
               Prvi poseg, ki je bil narejen v to smer, je bil iz istih razlogov, kot smo morali
               zdaj reševati zdravstveno blagajno, se pravi bodisi vedno nove pravice, nove
               tehnologije, nova zdravila in tako naprej, kar je upravičeno, in na drugi strani vse
               tisto, kar je padalo v zdravstveno blagajno, kar ni upravičeno; pa so tukaj
               specializacije, pa vdori zaradi plačnega sistema, pa še kup drugih stvari, domovi za
               starejše občane, kjer zdravstvena zavarovalnica nima vpliva in tako naprej. Vse to so
               bili razlogi, da so se stroški v zdravstvu višali, in to so bili tudi razlogi, da je
               do prvega največjega vdora tudi v žepe nas, zavarovancev prišlo z ustanovitvijo
               Vzajemne zavarovalnice. In potem tudi ostalih dopolnilnih zavarovanj.</p>
               <p>Zdaj vi od mene pričakujete to, kar sicer je moja naloga, da bomo v kratkem rešili
               probleme, ki se niso v okviru zdravstvene reforme ali pa zakonodaje reševali zadnjih
               deset, petnajst let, v času, v katerem govorimo o zdravstveni reformi.</p>
               <p>Zato še enkrat: kar se tiče obstoječega sprejetega Zakona o uravnoteženju javnih
               financ, ohranjene so bile vse pravice, ki so bile do danes, ohranili smo dostopnost
               in poskušali smo obdržati kvaliteto, da se ne bi daljšale čakalne dobe in da ne bi
               prišlo do kolapsa sistema financiranja.</p>
               <p>Da plačujemo več kot v povprečju v Evropski skupnosti – že to je dejstvo. Tudi tu je
               dejansko prišlo do nekega dviga premij za ceno tega, da dobimo nekaj časa, da lahko v
               socialnem dialogu resnično začnemo razpravljati o košarici pravic, o solidarnosti, na
               kakšen način. Naj vam dam nekaj primerov. Ko bomo govorili o košarici pravic, se bo
               treba dejansko odločiti, ker ne bo več dopolnilnega zavarovanja na enak način. Treba
               se bo odločiti o tem, kaj bomo naredili s prispevno stopnjo, ker danes tukaj ni
               solidarnosti; plačujemo različno, pravice pa vsi izkoriščamo enako. Na drugi strani
               seveda tudi tisti, ki imajo visoke plače, ne plačujejo nič več za zdravstveno
               zavarovanje po vseh teh letih.</p>
               <p>Se pravi, kje vidite vi solidarnost ali pa ohranjanje solidarnosti, o kateri me
               sprašujete? Te že zdavnaj ni več. Se pravi, jo moramo šele vzpostaviti.</p>
               <p>To ne bo enostavno, treba bo sprejeti najmanj ta dva reformna zakona, Zakon o varstvu
               in zdravstvenem zavarovanju in Zakon o zdravstveni dejavnosti. In tudi tu, verjamem,
               da bo tudi z vaše strani nemalo lobiranja, ker tu se bo treba odločiti: ali bomo šli
               na izenačitev prispevne osnove za plačevanje zdravstvenih storitev, ki je danes ni,
               kar pomeni več sto milijonov na letnem nivoju – ne vem, če bodo vsi to podprli, nisem
               prepričan; notri so kmetje, tu so upokojenci in še številne druge kategorije – ali
               bomo šli na širitev prispevne osnove, kjer bomo morali zajeti, ne vem, avtorske in
               ostale pogodbe, kjer spet govorimo o veliko denarja.</p>
               <p>Se pravi, to bodo področja, ki jih bomo morali obravnavati in v vse to vključiti tudi
               to, kar je gospod Kavtičnik spraševal, zakon o dolgotrajni oskrbi, ki je seveda del
               tega in ki se delno krije tudi iz sredstev Zavoda za zdravstveno zavarovanje. </p>
            </sp>
            <sp xml:id="SDZ6-Redna-04-2012-06-11.sp183">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Želite dopolnitev odgovora?</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp184">
               <speaker>SAŠA KOS (PS PS):</speaker>
               <p>Spoštovani minister!</p>
               <p>V vaši koalicijski pogodbi ste napovedali določene aktivnosti, in sicer javno mrežo
               bomo dopolnjevali tudi s koncesijami, ki jih bomo podeljevali na osnovi javnih
               razpisov in sklenitvami pogodb za časovno opredeljeno obdobje.</p>
               <p>Zanima me, spoštovani minister:</p>
               <p>Na podlagi katerih kriterijev, na katerem področju in na kateri ravni boste
               podeljevali koncesije?</p>
               <p>Ali bo osnova zagotavljanja zdravstvenih storitev ostala javna dobrina ali boste v
               skladu z vašo tržno politiko tudi na področje zdravstva uvedli tržne zakonitosti
               predvsem zasebnih zavodov?</p>
               <p>V vaši koalicijski pogodbi je namreč navedeno tudi tako imenovanje tekmovanje med
               posameznimi javnimi zavodi in plačilo po opravljeni storitvi.</p>
               <p>Sprašujem vas:</p>
               <p>Ali vaše namere, kjer je podlaga izključno hitrost in nizka cena, ne vodijo v nižanje
               kakovosti zdravstvenih storitev?</p>
               <p>In še najpomembnejše, zavezali ste se k preoblikovanju zdravstvenega zavarovanja.</p>
               <p>Sprašujem vas:</p>
               <p>Na kakšen način boste uredili področje dopolnilnega zdravstvenega zavarovanja in na
               kakšen način nameravate uvesti večje število ponudnikov obveznega zavarovanja?</p>
               <p>V koalicijski pogodbi namreč jasno piše, da boste proučili trg obveznih zavarovanj v
               primerljivih državah Evropske skupnosti in če se bodo te rešitve izkazale primerne za
               Slovenijo, uvedli sistem večjega števila ponudnikov obveznega zavarovanja. Naj vam
               povem, da gre pravzaprav za unikum, ki zavarovancem ne prinaša dostopnega in
               kakovostnega zdravstvenega varstva.</p>
            </sp>
            <sp xml:id="SDZ6-Redna-04-2012-06-11.sp185">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister, gospod Tomaž Gantar.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp186">
               <speaker>TOMAŽ GANTAR:</speaker>
               <p>Tu je še kup novih vprašanj, ki sicer nimajo direktno s prejšnjimi zveze, ampak nič
               hudega.</p>
               <p>Torej, kar se tiče koncesij, so predmet Zakona o zdravstveni dejavnosti, ki ga bomo
               pač tukaj obravnavali po rednem postopku in o tem bo verjetno dosti govora. Dejstvo
               je, da je sedanji zakon pomanjkljiv in da bomo morali tukaj kar nekaj stvari
               spremeniti. Pa ne gre samo za koncesije v zdravstvu, ampak tudi na širšem področju.
               Mi bomo to v dogovoru z Ministrstvom za pravosodje in javno upravo tudi
               predlagali.</p>
               <p>Tudi jaz še vedno zagovarjam in trdim, da zdravje je javna dobrina in da bomo tudi
               sistem solidarnosti v vsakem primeru vključevali. Danes napovedovati, kakšen bo način
               financiranja natančno, ali bo ena ali bo več zavarovalnic, bi bilo verjetno tudi z
               moje stran neresno. Vi veste, da je bilo v preteklosti velik zakonov napisanih.
               Pravljice lahko napišem tudi jaz. Vsi so praktično padali že na koaliciji, niso bili
               sprejeti. Zato želim, da te odločitve sprejmemo najprej znotraj dogovora in
               ministrstva za finance in pravosodje in potem boste tudi vi dobili v redno
               obravnavo.</p>
               <p>Lahko vam pač svoje mnenje povem, kar je pa verjetno v tem trenutku premalo.</p>
            </sp>
            <sp xml:id="SDZ6-Redna-04-2012-06-11.sp187">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Poslansko vprašanje ministru za izobraževanje, znanost, kulturo in šport dr. Žigu
               Turku bo postavila gospa Iva Dimic.</p>
            </sp>
            <sp xml:id="SDZ6-Redna-04-2012-06-11.sp188">
               <speaker>IVA DIMIC (PS NSi):</speaker>
               <p>Hvala za besedo, gospod predsedujoči. Spoštovani gospod minister!</p>
               <p>Kot je znano, so zasebne šole v Sloveniji za državo finančno najugodnejša rešitev za
               izvajanje šolskega programa. V Sloveniji imamo trenutno tri osnovne šole in šest
               srednjih šol, ki so zasebne narave. Izvajajo javni veljavni program, ki jim ga država
               sofinancira, preostanek sredstev za izvajanje programa, sredstva za gradnjo in
               vzdrževanje stavb in opreme pa v celoti zagotavljajo same in država s tem nima
               nobenih stroškov oziroma ni obremenjena.</p>
               <p>Prav tako je dobro znano, da gre v večini za kvalitetno izobraževalne ustanove, ki
               šolarje in dijake zelo dobro pripravijo na poklicne izzive, ki jih prenašajo v
               življenje, ter jim nudi nadstandardne storitve.</p>
               <p>Po naših informacijah pa se zasebne srednje šole srečujejo z nekaj težavami.
               Izpostavila bi le eno: zasebne srednje šole nimajo možnosti prijave na številne
               razpise za sofinanciranje, na primer učil, učnih pripomočkov, ki jih učenci pri pouku
               ali praktičnem pouku potrebujejo in dejansko porabijo. Razumljiva je omejitev
               možnosti prijave na razpise za sofinanciranje opreme, ne razumem pa, zakaj se zasebne
               šole ne bi smele prijaviti na razpise za sofinanciranje učil oziroma učnih
               pripomočkov.</p>
               <p>V zvezi s tem vas sprašujem, gospod minister:</p>
               <p>Kaj boste storili, da se bodo zasebne šole lahko enakovredno prijavljale na razpise
               ministrstva za sofinanciranje učil oziroma učnih pripomočkov za učence?</p>
               <p>Hvala za vaš odgovor in uspešno delo vam želim.</p>
            </sp>
            <sp xml:id="SDZ6-Redna-04-2012-06-11.sp189">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Odgovor bo podal minister dr. Žiga Turk.</p>
            </sp>
            <sp xml:id="SDZ6-Redna-04-2012-06-11.sp190">
               <speaker>DR. ŽIGA TURK:</speaker>
               <p>Hvala za vprašanje.</p>
               <p>Torej, v skladu z 11. členom Zakona o organizaciji in financiranju vzgoje in
               izobraževanja, tako imenovanem ZOFVI, se za opravljanje javne službe na področju
               vzgoje in izobraževanja organizira javna mreža. Torej, imamo javno mrežo, ki jo
               sestavljajo javne šole in zasebniki, ki imajo koncesijo. Mi se dostikrat, ko imamo te
               politične debate o šolstvu, delamo, kot da imamo neke javne šole in neke zasebne
               šole. V obeh primerih gre za del javne mreže. Enkrat je izvajalec javna ustanova,
               drugič je izvajalec zasebna ustanova, obe delujeta oziroma bi morali delovati pod
               istimi oziroma podobnimi pogoji.</p>
               <p>Zasebne šole se v skladu z 78. členom ZOFVI financirajo iz javnih sredstev in deloma
               iz šolnin. Zakaj šolnin? Zato, ker zasebnim šolam iz 86. člena ZOFVI, ki imajo
               koncesijo za izvajanje javno veljavnega programa, se za izvedbo tega programa
               zagotavlja 85 % sredstev, ki jih država oziroma lokalna skupnost zagotavlja za
               izvajanje programa javne šole. Tistih 15 % pa šola lahko pridobi, če tako želi, iz
               šolnin. Poleg plač in drugih osebnih prejemkov zaposlenih se v določenem deležu
               financirajo tudi materialni stroški za izvajanje programa. Izračunajo se na podlagi
               istih normativov in standardov, kot veljajo tudi za javne šole. Zasebne šole se
               financirajo za izvajanje izobraževalnega programa in se jim nakazujejo sredstva za
               programe enako kot javnim šolam po pogodbi. Zasebna šola se pač vpiše v razvid in so
               ji zagotovljeni potem enaki kadrovski in materialni pogoji za izvajanje
               javnoveljavnega izobraževalnega programa.</p>
               <p>Sredstva za nabavo učnih pripomočkov, učil in tako naprej, ki imajo ob nakupu značaj
               tekočega odhodka, se zagotavljajo v okviru materialnih stroškov in ne na podlagi
               javnih razpisov, in to enako za javne ali zasebne.</p>
               <p>Sprašujete za informacijsko in komunikacijsko tehnologijo, torej za računalnike,
               projektorje, interaktivne table in tako naprej. Ministrstvo, po mojih informacijah,
               jo zasebnim zavodom že vrsto let zagotavlja pod enakimi pogoji kot javnim zavodom. To
               pomeni, da lahko zasebni zavodi, skladno z zakonodajo, kandidirajo na razpisih
               ministrstva za financiranje te informacijske in komunikacijske opreme. Ta enakost
               mora ostati, če ni zagotovljena, bi morali pogledati glede konkretnih primerov
               oziroma konkretnih razpisov, ali je prišlo do kakšnih napak oziroma do kakšnega
               favoriziranja ali javnih proti zasebnim ali zasebnim proti javnim. Nič od tega si ne
               želimo.</p>
            </sp>
            <sp xml:id="SDZ6-Redna-04-2012-06-11.sp191">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Ministru za infrastrukturo in prostor gospodu Zvonku Černaču bo postavil poslansko
               vprašanje gospod Gašpar Gašpar Mišič.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp192">
               <speaker>GAŠPAR GAŠPAR MIŠIČ (PS PS):</speaker>
               <p>Spoštovani minister, kolegice in kolegi!</p>
               <p>Moje vprašanje se bo nanašalo na praktične primere, ko se znajdemo v številnih
               neljubih situacijah v prometu.</p>
               <p>Gospod minister, poznavanje cestnoprometnih predpisov nam dosti ne koristi, ko se na
               cesti, predvsem pa na hitrih cestah in avtocestah znajdemo v takšni situaciji, kjer
               nam številna tovorna vozila na počasnem voznem pasu zakrijejo prometno signalizacijo,
               ki je zgolj na desni strani vozišča.</p>
               <p>To je razlog, da vas kot ministra sprašujem s ciljem, da se preprečijo prometne
               nesreče in umiranja na naših cestah:</p>
               <p>Kako in s katerimi ukrepi, s kakšnimi ukrepi nameravate povečati oziroma izboljšati
               prometno varnost na naših hitrih cestah in avtocestah?</p>
               <p>Hkrati bi bil moj predlog, poleg tega vprašanja, da res razmislimo, če ne bi bilo
               bolj smiselno, da se hkrati tam, kjer imamo prometno signalizacijo na desni strani in
               ko smo v situacijah, da nam kolona tovornjakov zapira pogled na zelo pomembno
               prometno signalizacijo, postavimo to tudi na levi strani voznega pasu; se pravi,
               prehitevalnega voznega pasu.</p>
               <p>Velikokrat se znajdemo v situaciji, ko vozimo po normalnem voznem pasu oziroma ko
               prehitevamo, da spregledamo prometni znak zaradi tovornjakov. Ob zaključku počasnega
               voznega pasu velikokrat ne moremo videti prometnega znaka, ki nakazuje, da se končuje
               počasni vozni pas, in dogaja se nam, da se tovorno vozilo prestavi pred nas tik pred
               zdajci, tik preden se konča počasni vozni pas. Zato je smiselno, da razmislimo bodisi
               o postavitvi, da se na levi strani prometni znak podvoji, bodisi o mostovni
               postavitvi, kjer bomo dejansko vsi udeleženci v prometu videli prometno signalizacijo
               bolje, kot jo sedaj na naših cestah.</p>
               <p>Pred nami je turistična sezona, pred nami je povečanje prometa, še posebej v poletnih
               mesecih, gre pa za enostaven ukrep, ki bi ga lahko kot minister realizirali še pred
               glavno turistično sezono, ko bo prometa pri nas bistveno več.</p>
               <p>Drugo, kar bi tudi rad poudaril, da bi morda razmislili kot minister:</p>
               <p>Ali bi lahko tudi pri nas sprejeli ukrep, da bi preprečili, nekako prepovedali
               prehitevanje za tovornjake, ko tisti z omejitvijo 80 oziroma 100 kilometrov drug
               drugega prehitevajo in se ustvarja kolona po nepotrebnem?</p>
               <p>Zato bi bilo dobro razmisliti, da bi v naši državi na avtocestah prepovedali
               medsebojno prehitevanje tovornjakov. Hvala.</p>
            </sp>
            <sp xml:id="SDZ6-Redna-04-2012-06-11.sp193">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister, gospod Zvonko Černač.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp194">
               <speaker>ZVONKO ČERNAČ:</speaker>
               <p>Hvala lepa tudi za to vprašanje.</p>
               <p>Mislim, da gre, kar se tiče prometne varnosti, za pomembno vprašanje.</p>
               <p>Glede na tranzitnost in majhnost naše države je gotovo dolgoročna vizija, da čim več
               težkih tovornih vozil spravimo na tak ali drugačen način na železnico. Toda vsi vemo,
               v kakšnem stanju je naša železniška infrastruktura, zato tudi po najboljših močeh in
               z velikim pospeškom v prihodnjih letih – govorim o obdobju 2020–2022, ker gre za
               velike infrastrukturne posege – te železniške infrastrukture ne bo mogoče prej
               modernizirati do te mere, da bo absorbcijsko sposobna sprejeti večino tega tovora. Je
               pa gotovo to vizija za naprej in velik del tega tranzitnega prometa je treba spraviti
               na tire.</p>
               <p>V Sloveniji v letošnjem letu beležimo, kar se prometne varnosti tiče in kar se žrtev
               tiče, dokaj ugodno statistiko. Situacija v letošnjem letu je zaradi različnih
               faktorjev, eden izmed njih so gotovo tudi vremenske okoliščine v letošnjem letu, ki
               so bile slabše zaradi zime in so pogojevale tudi večjo pozornost v prometu, je ta
               situacija, kar se žrtev tiče, dokaj ugodna. Vendar pa nas seveda to stanje ne sme
               uspavati in vsak predlog v smeri povečanja varnosti je dobrodošel.</p>
               <p>Zakon o cestah predpisuje, da mora biti prometna signalizacija na javnih cestah
               postavljena in označena skladno s predpisi, ki urejajo ceste, in tako, da je dobro
               vidna. Detajlnejša pravila postavljanja prometne signalizacije določa Pravilnik o
               prometni signalizaciji in prometni opremi na javnih cestah. Ta tudi določa, da mora
               biti ta signalizacija načrtovana in postavljena tako, da se lahko od udeležencev v
               cestnem prometu pričakuje, da jo bodo zlahka in pravočasno opazili in dojeli njen
               pomen ter da bodo lahko na podlagi postavljene prometne signalizacije ravnali v
               skladu s pomenom oziroma zahtevami, ki so določene oziroma izražene s postavljeno
               prometno signalizacijo.</p>
               <p>Ta določba nekako pritrjuje temu, kar govorite in predlagate v povezavi z
               izpostavljenim primerom nepretrgane kolone tovornih vozil na počasnem voznem pasu. Ta
               situacija lahko resnično predstavlja resno oviro glede vidnosti te signalizacije.
               Tudi obstoječa regulativa pravi, da v primeru, ko obstaja nevarnost, da na mestu, na
               katerem je postavljen prometni znak, zaradi gostote prometa ali iz drugih razlogov
               udeleženci v cestnem prometu prometnega znaka ne bi pravočasno opazili, ga je treba v
               takem primeru postaviti na nasprotni vozni pas, da je tistim, ki gredo mimo, jasno
               viden, ali pa v primeru, da gre za podobne ali drugačne situacije, tudi nad
               voziščem.</p>
               <p>Ta pripomba je dobrodošla. V skladu s tem bomo pregledali vse nevralgične točke ne
               samo v tem konkretnem primeru, ki je bil izpostavljen, ampak tudi v vseh ostalih
               primerih in na podlagi tega zahtevali od tistih, ki so upravljavci ali avtocestnega
               omrežja ali omrežja hitrih cest, tam pa, kjer gre za upravljavce državnega omrežja,
               da na teh nevralgičnih točkah v najkrajšem času zagotovijo postavitev ustrezne
               prometne signalizacije, ki bo udeležence v takih primerih opozarjala na nevarnosti,
               ki jim lahko pretijo.</p>
               <p>Glede prepovedi prehitevanja tovornjakov; en del teh določb je že uresničen. Na
               posameznih odsekih v posameznih časovnih obdobjih so taki znaki že postavljeni.
               Povečati bo treba kontroling, ker smo opazili oziroma sodelavci me opozarjajo, da v
               mnogih primerih prihaja do kršitev teh postavljenih znakov, in v najkrajšem času –
               namen je bil, da bi to že storili, pa žal zaradi okoliščin, na katere nismo imeli
               vpliva, tega nismo mogli storiti, odstraniti moteče ovire predvsem na avtocestah. Kot
               vidite, včeraj se je zgodila ena huda nesreča zaradi teh ovir.</p>
               <p>Zelo veliko nepotrebno oviro trenutno predstavljajo ti otoki, te mitnice na čelnih
               cestninskih postajah, glede katerih so tudi mene, moram reči, dolgo časa
               prepričevali, da niso moteči in da ne predstavljajo omejitev. Prepričevali so me celo
               v to smer, da omogočajo, da se vozila tam zaustavijo in da se zmanjšajo hitrosti, kar
               seveda ne drži. Te ovire povzročajo ravno to, da se zaradi naleta vozil dostikrat
               zgodi zelo huda nesreča. Ne želim si, da bi se v prihodnje zgodila še kakšna hujša,
               kot se je ta včeraj. Zaradi tega bomo poskrbeli, da bodo te moteče ovire v letošnjem
               letu odstranjene.</p>
               <p>Del, kjer bomo največ dela lahko naredili v prihodnjem letu, so pa prometne
               situacije, kjer lahko z drugačno prometno rešitvijo odpravimo ta ozka grla – to so
               tako imenovana krožišča oziroma krožna krožišča –, tam, kjer je to mogoče narediti z
               majhnimi stroški. V tej smeri sem pred časom podpisal spremembo smernic glede
               ureditve teh situacij na ta način, da lahko te ureditve začasno urejamo tudi za
               daljše časovno obdobje, ne samo za pol leta.</p>
            </sp>
            <sp xml:id="SDZ6-Redna-04-2012-06-11.sp195">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa za odgovor.</p>
               <p>Imate predlog za dopolnitev odgovora?</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp196">
               <speaker>GAŠPAR GAŠPAR MIŠIČ (PS PS):</speaker>
               <p>Hvala lepa, predsednik. Hvala lepa, gospod minister za odgovor.</p>
               <p>Predvsem se vam želim zahvaliti za spremembo smernic, ki so onemogočale to, o čemer
               ste nazadnje odgovorili glede teh krožišč. Tako imamo že nekje urejeno zadevo na
               Obali. Upam, da bomo na vseh regionalnih cestah tudi odpravili vse nepotrebne
               semaforje in postavili krožišča.</p>
               <p>Kar se pa tiče varnosti in vsega tega, kar sem navedel v svojem vprašanju, se
               pripravljam, odkar sem nastopil mandat poslanca, sem bil dnevno na cesti me Piranom
               in Ljubljano. V zadnjih mesecih pa sem prevozil tudi precej cest tudi do Prekmurja in
               nazaj, po Štajerskem in ugotavljam, da so prav povsod po naših avtocestah narejene
               enake napake. Tam, kjer je neprekinjena, nepretrgana kolona tovornjakov, se dejansko
               prometna signalizacija na desni strani vozišča ne vidi.</p>
               <p>Glede na to, da smo tik pred turistično sezono in da se bo tranzit tovornega prometa
               še povečal, da bodo kolone turistov k nam prihajale kmalu, da se tam, kjer se
               urgentno lahko ukrepa že prej – ker kot udeleženec v prometu sem prepričan, da se
               številne nesreče zgodijo ravno zaradi nepregledne prometne signalizacije in zaradi
               nepotrebnega in po mojih ocenah nedopustnega prehitevanja tovornjakov. Tovornjak
               prehiteva tovornjak in prehiteva in prehiteva in nikakor ga prehiteti. Najhujše je
               to, ko se vam tovornjak vrže pred vozilo tik pred zdajci in ta problem naleta.
               Preprečimo to pred sezono, in če boste to naredili, boste dobili še eno zahvalo.
               Hvala lepa.</p>
            </sp>
            <sp xml:id="SDZ6-Redna-04-2012-06-11.sp197">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister gospod Zvonko Černač.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp198">
               <speaker>ZVONKO ČERNAČ:</speaker>
               <p>Hvala lepa za te besede.</p>
               <p>Ne rabimo, tudi jaz osebno ne, nobene zahvale. Po svoji najboljši moči poskušamo
               delati najboljše na tistem področju, za katerega smo zadolženi.</p>
               <p>Glede prometne signalizacije, gre za relativno majhen strošek, ki ga je mogoče
               urediti v relativno kratkem času. Tako kot pri drugih predlogih in pobudah, ki so
               bili podani v Državnem zboru in kjer ni šlo za velika sredstva in jih je bilo mogoče
               uresničiti, bomo ravnali tudi v tem primeru. Zagotavljam vam, da bomo na vseh tistih
               mestih in vseh tistih nevralgičnih točkah, kjer je ta problem najbolj pereč in
               izpostavljen, to prometno signalizacijo, ki je ni, zagotovili.</p>
               <p>Podobno smo ravnali tudi na tistih delih, ki so povezani z drugačno ureditvijo
               prometa, kjer prihaja zaradi semaforiziranih križišč ali pa zaradi neustreznih
               prometnih ureditev pri dostopu z več stranskih ulic, kjer smo pregledali situacijo na
               območju cele države in trenutno ugotavljamo, da bi s postavitvijo petintrideset
               začasnih krožišč lahko bistveno izboljšali prometno situacijo na posameznih območjih.
               Žal, ne glede na to, da so tukaj potrebna manjša sredstva kot pri stalnih ureditvah,
               tega ne bomo mogli narediti v letošnjem letu. Ocena je, da lahko posežemo v pet do
               deset takšnih primerov, v vse ostale pa bomo posegli v naslednjem letu, tudi na ta
               način, da bomo določen del sredstev, ki je namenjen trajnejšim rešitvam, raje
               preusmerili v te začasne rešitve in na ta način z enako količino sredstev poskusili
               rešiti več ozkih prometnih zamaškov.</p>
               <p>Tudi za naprej, če bomo seznanjeni in opozorjeni na posamezne rešitve, ki so lahko
               boljše, bomo po najboljši moči pristopili k uresničitvi teh zavez.</p>
            </sp>
            <sp xml:id="SDZ6-Redna-04-2012-06-11.sp199">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Za ministra za infrastrukturo in prostor gospoda Zvonka Černača ima poslansko
               vprašanje tudi gospa Alenka Pavlič.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp200">
               <speaker>ALENKA PAVLIČ (PS PS):</speaker>
               <p>Spoštovani minister Černač!</p>
               <p>Na kakšen način bo država pokrila dolg Slovenskim železnicam v višini 134 milijonov
               evrov?</p>
               <p>Ali bo to na kakršen koli drugačen način v povezavi z Luko Koper?</p>
               <p>Ali držijo informacije, da se za državni delež Luke Koper zanimajo tuji vlagatelji in
               kateri so to?</p>
               <p>Z Zakonom o družbi Slovenskih železnic, ki je bil sprejet lani, se je zagotovila
               enotnost delovanja sistema Slovenskih železnic. V medijih se je pojavila informacija,
               da se v okviru ministrstva za infrastrukturo pripravlja sprememba zakona, s katerim
               se želi oddvojiti družba za infrastrukturo iz enovitega sistema Slovenskih
               železnic.</p>
               <p>Sprašujem vas:</p>
               <p>Ali je to še aktualno in kakšni so razlogi za to?</p>
               <p>To bi pomenilo razbiranje integriranega železniškega sistema in prineslo negativne
               učinke na delovanje Slovenskih železnic. Če povzamem nemški model, po katerem se
               Vlada zgleduje, oni imajo to organizirano holdinško.</p>
               <p>Prejšnje Ministrstvo za promet je v letu 2010 sklenilo svetovalno pogodbo s podjetjem
               A. T. Kearney s ciljem sanacije in prestrukturiranja Slovenskih železnic.</p>
               <p>Zanima me:</p>
               <p>Ali je ta pogodba že zaključena, kakšni so konkretni rezultati pri doseganju v
               pogodbi postavljenih ciljev in koliko znašajo dosedanja plačila iz naslova tega
               svetovanja?</p>
            </sp>
            <sp xml:id="SDZ6-Redna-04-2012-06-11.sp201">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister gospod Zvonko Černač.</p>
            </sp>
            <sp xml:id="SDZ6-Redna-04-2012-06-11.sp202">
               <speaker>ZVONKO ČERNAČ:</speaker>
               <p>Hvala lepa tudi za ta vprašanja.</p>
               <p>Glede Slovenskih železnic in vprašanja glede dolga je treba povedati, da ne gre za
               dolg, vsaj formalno ne. Ta zakon glede pokritja preteklih vlaganj v infrastrukturo,
               tako se je ta zakon glasil, predlagala ga je prejšnja Pahorjeva vlada, bil je tudi
               sprejet v Državnemu zboru, je določal, da se Slovenskim železnicam iz naslova
               preteklih vlaganj v petih letih, torej v obdobju od 2012 naprej, povrne znesek 134
               milijonov 261 tisoč 600 evrov. Letno torej 26 milijonov 852 tisoč evrov. In letošnje
               leto je bilo tisto, v katerem bi bilo treba ta sredstva začeti Slovenskim železnicam
               na nek način v skladu z zakonom vračati.</p>
               <p>Kot veste, je to bila ena izmed tistih finančnih postavk, ki ni bila realna. Poleg
               številnih drugih, kjer je bilo treba poseči po racionalizaciji, je bila tudi ta
               postavka tista, ki ni imela zagotovljenih realnih virov financiranja. Poenostavljeno
               povedano teh sredstev v proračunu, sploh ne v teh razmerah, v katerih smo danes, ni
               bilo. Seveda bi morala država še dodatno povečati dolg, če bi želela ta sredstva od
               letošnjega leta naprej vračati. Zaradi tega je bila ta določba v Zakonu o
               uravnoteženje javnih financ spremenjena na takšen način, da še vedno ohranja
               obveznost do povračila teh sredstev v višini 134 milijonov evrov 261 tisoč 600 evrov,
               vendar v 10 letih, v obdobju od 2014 do 2023; torej 13 milijonov 426 tisoč evrov
               letno, brez obresti in na način, da Vlada Republike Slovenije in družba Slovenske
               železnice skleneta pogodbo o poplačilu po sprejemu vsakoletnega proračuna Republike
               Slovenije, ko bodo ta sredstva v proračunu zagotovljena. S to pogodbo se tudi vsako
               leto posebej določi tako datum zapadlosti kot način poplačila teh obveznosti.</p>
               <p>Drugo vprašanje se nanaša na vlagatelje v Luko Koper oziroma v naše pristanišče.
               Interesa glede vlaganj v Luko Koper je veliko. Prihajajo različni signali tako s
               strani posameznih podjetij iz tujine kot tudi iz Slovenije. Prepričan sem, da bosta
               Nadzorni svet, na eni strani in Uprava Luke Koper poskrbela, da bo, ko bodo pogoji za
               to pripravljeni, Luka Koper deležna strateškega partnerja, ki ji bo na največji
               mogoči meri omogočil njen nadaljnji razvoj.</p>
               <p>Luka Koper je namreč eno izmed pomembnih severnojadranskih pristanišč, umeščenih v
               pomembna strateška omrežja v Evropi, in od njenega razvoja in njene nadaljnje rasti
               je seveda odvisen tudi nadaljnji razvoj ostale, predvsem železniške infrastrukture v
               naši državi.</p>
               <p>Glede družbe Infrastruktura in Slovenskih železnic gre za vprašanje skladnosti z
               evropskimi direktivami oziroma z evropsko regulativo. Primer, ki ste ga omenili glede
               nemških železnic, je mogoče ne najboljši primer, ker verjetno tudi na tem primeru bo
               prišlo do nekih statusnih, takšnih ali drugačnih sprememb. Gre, preprosto povedano,
               za to, da evropska regulativa določa, da je treba ločiti tire od koles. To se da
               narediti na različne načine. Imeli smo podoben primer tudi na energetskem področju,
               kjer je bilo treba ločiti žice od električne energije, ki se po njih pretaka, tako da
               ena izmed variant je tudi v okviru takšnega ali drugačnega holdinga. Strinjati se je
               mogoče z vami, da gre za družbo, ki ima specifičen položaj, in da je treba pri
               kakršnih koli spremembah temeljito pretehtati vse možne rešitve, prioritetno pa
               moramo imeti pred očmi njen nadaljnji dolgoročen razvoj, njeno sanacijo in možnosti
               za njeno nadaljnjo rast.</p>
               <p>Zadnje vprašanje je bilo glede A. T. Kearneya. Pogodba, ki je bila podpisana, je bila
               težka milijon 500 tisoč evrov. Skrbnik, edini skrbnik te pogodbe je bil bivši državni
               sekretar na bivšem Ministrstvu za promet, tudi po tistem, ko ga fizično kar nekaj
               mesecev ni bilo več. Plačano je bilo pred mojim prihodom, mislim , okrog 830 tisoč
               evrov od milijona in 500 tisoč evrov.</p>
               <p>Takoj po tistem, ko se pregledal stanje in vse pogodbe, glede katerih ni bilo več
               interesa, da bi se nadaljevale glede na njihov učinek, sem to pogodbo v skladu z
               določbami pogodbe prekinil.</p>
            </sp>
            <sp xml:id="SDZ6-Redna-04-2012-06-11.sp203">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Boste imeli zdaj priložnost naprej, ker je gospa Alenka Pavlič zaprosila za
               dopolnitev odgovora.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp204">
               <speaker>ALENKA PAVLIČ (PS PS):</speaker>
               <p>Ja, prosila bi vas, če lahko nadaljujete z odgovorom. Poleg tega pa me zanima: glede
               na dejstvo, da je bil na zadnjem obisku predsednik vlade v Nemčiji, se je tudi on
               srečal z vodstvom nemških železnic. Po tem smo tudi v Državnem zboru gostili obisk,
               in sicer predstavnike nemškega parlamenta in nekaj dni kasneje so bili pri nas na
               obisku tudi člani Odbora za infrastrukturo.</p>
               <p>Zanima me:</p>
               <p>Kaj je bilo na srečanju dogovorjeno in kakšne aktivnosti v zvezi z bodočim delovanjem
               na področju transporta so predvidene v prihodnje?</p>
               <p>Pa še moje vprašanje:</p>
               <p>Ali vi pri tem tudi sodelujete in kakšne so vaše pristojnosti ali pa je to samo v
               pristojnosti izključno premierja?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp205">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Prosim za odgovor gospoda ministra, gospoda Zvonka Černača.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp206">
               <speaker>ZVONKO ČERNAČ:</speaker>
               <p>Hvala lepa tudi za to možnost, na nek način, da lahko do konca odgovorim na celotno
               vprašanje.</p>
               <p>Najprej glede te svetovalne pogodbe za milijon 500 tisoč evrov. Tako, laično
               povedano: po tistem, kar sem videl, je pri teh svetovalnih pogodbah nekaj podobnega,
               kot pri tisti, o kateri smo pred časom brali v medijih, pri družbi Dars, ki je bila
               težka, mislim, da milijon evrov. Potem, ko človek vidi izdelek in povzetek, glede na
               izkušnje, ki jih vsi nekako imamo tudi s tega področja, si lahko ustvarimo svoje
               mnenje glede tega in o vrednostnem obsegu.</p>
               <p>Ne želim nikogar prizadeti, vendar menim, da je bil v preteklosti ne samo na tem
               področju, tudi na številnih drugih področjih dan izjemno velik poudarek takim in
               drugačnim svetovanjem, študijam in iskanjem možnosti za študiozen pristop pri
               različnih zadevah, tudi pri infrastrukturi, žal, velik poudarek in žal tudi velika
               finančna sredstva. Zaradi tega smo danes tam, kjer smo, kjer nas realno ogrožajo
               prometni koridorji, predvsem na železniškem omrežju, ki pospešeno potekajo oziroma se
               izdelujejo in bodo, očitno, šli okrog nas. Če bi tak poudarek v preteklih letih dali
               izgradnji omrežja, kot je bil dan raznim študijam za te namene, potem bi po moje 5.
               koridor v tem obdobju že moral biti v celoti posodobljen in v skladu z evropsko
               regulativo.</p>
               <p>Ne glede na to, ta pogodba ni imela neke dodane vrednosti in po moji oceni je teh 670
               tisoč evrov prihranjen znesek za proračun, ni pa to edina pogodba. Odpovedal sem še
               nekaj pogodb podobne narave, katerih nerealiziran skupni znesek presega nekaj
               milijonov evrov. Zaradi tega jih vsake toliko dobivam z ene ali druge strani po
               glavi.</p>
               <p>Glede srečanja oziroma glede nemških železnic in tega projekta. Nobena skrivnost ni,
               da so potekali pogovori o tej povezavi v obdobju nekdanje Janševe vlade, v obdobju
               2005–2008, ki so se v letu 2008 na nek način prekinili, ne bom rekel zaključili, in
               se potem tudi pod Pahorjevo vlado nadaljevali, vendar niso bili deležni nekega
               ustreznega zaključka oziroma neke ustrezne odločitve.</p>
               <p>Nekako je ocena, da pogovori, ki so potekali v preteklosti glede strateškega
               povezovanja, niso bili slabi. Mogoče je velika škoda tudi za nadaljnji razvoj
               železniškega sistema v Sloveniji, da se niso v obdobju pretekle vlade nadaljevali.
               Mene na teh pogovorih, ki so se odvijali v Nemčiji, ni bilo. Verjamem pa in sem tudi
               trdno prepričan, da je beseda tekla tudi o tem, ali je mogoče oživiti pogovore, ki so
               v preteklosti... /izklop mikrofona/</p>
            </sp>
            <sp xml:id="SDZ6-Redna-04-2012-06-11.sp207">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa, gospod minister.</p>
               <p>Poslansko vprašanje ministru za izobraževanje, znanost, kulturo in šport dr. Žigi
               Turku bo postavil gospod Samo Bevk.</p>
            </sp>
            <sp xml:id="SDZ6-Redna-04-2012-06-11.sp208">
               <speaker>SAMO BEVK (PS SD):</speaker>
               <p>Hvala za besedo, gospod podpredsednik. Spoštovani zbor, spoštovani gospod minister
               dr. Žiga Turk!</p>
               <p>24. maja 2012 je Ustavno sodišče Republike Slovenije v postopku za oceno ustavnosti
               začasno zadržalo izvrševanje prvega odstavka 40. člena Zakona o varstvu
               dokumentarnega in arhivskega gradiva. Naj posebej opozorim, da je zahtevo za presojo
               podala varuhinja človekovih pravic.</p>
               <p>Omenjeni prvi odstavek 40. člena nalaga osebam javnega prava, da morajo Arhivu
               najkasneje 30 let po nastanku izročiti tudi tista gradiva, ki vsebujejo osebno
               občutljive podatke. Na Arhiv se morajo med drugim tako prenašati podatki
               psihiatričnih ustanov o psihiatričnem zdravljenju posameznikov. Po mnenju varuhinje
               človekovih pravic je to v neskladju z ustavo, in sicer z določili o pravni in
               socialni državi, enakosti pred zakonom, pravici do osebnega dostojanstva in varnosti,
               varstvu pravic zasebnosti in osebnostnih pravic ter varstvu osebnih podatkov. Podatki
               psihiatričnih ustanov namreč s prenosom na Arhiv postanejo pod določenimi pogoji
               javno dostopni, kot taki pa lahko povzročijo nepopravljivo škodo za osebno
               dostojanstvo ter osebnostne pravice posameznikov in njihovih družin.</p>
               <p>V zvezi s tem vas zato, gospod minister, sprašujem:</p>
               <p>Na kakšen način Ministrstvo za izobraževanje, znanost, kulturo in šport zagotavlja
               spoštovanje varovanja občutljivih osebnih podatkov pri razpolaganju z informacijami,
               ki jih pridobivajo uporabniki arhivskega gradiva?</p>
               <p>Gospod minister, že vnaprej najlepša hvala za odgovor.</p>
            </sp>
            <sp xml:id="SDZ6-Redna-04-2012-06-11.sp209">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Minister dr. Žiga Turk, prosim.</p>
            </sp>
            <sp xml:id="SDZ6-Redna-04-2012-06-11.sp210">
               <speaker>DR. ŽIGA TURK:</speaker>
               <p>Hvala lepa za vprašanje.</p>
               <p>O dostopnosti arhivskih gradiv, varovanju osebnih podatkov in podobnih dejansko
               občutljivih in pomembnih vprašanjih ne odloča ne minister, ne odloča ne ministrstvo,
               ampak so stvari urejene z ustrezno zakonodajo oziroma o stvareh odločajo za to
               pristojni organi.</p>
               <p>Arhiv Republike Slovenije je jeseni leta 2011 uvedel tako imenovano anonimizacijo
               arhivskega gradiva, in to takrat brez pravne podlage, tudi brez jasnih meril. Ker v
               Arhivu ne obstaja dovolj arhivistov, ki opravljajo to delo, to anonimizacijo, so
               nastale dolge čakalne dobe za dostop do zgodovinsko pomembnih arhivov, ki jih
               preiskujejo nekateri raziskovalci. Zelo resno dvomim, da gre tukaj za vsebine, ki ste
               jih navajali vi, torej za zdravstvene kartoteke, medicinske podatke in tako naprej,
               je pa seveda problem splošen.</p>
               <p>Vodilni pravniki, arhivisti in uporabniki so 16. aprila 2012 soglasno sprejeli
               stališče, da s tako nedorečeno anonimizacijo ni mogoče nadaljevati. Tisto, kar so
               predlagali, je, da se uporabnike arhiva posebno natančno seznani z njihovimi
               obveznostmi pri varstvu osebnih podatkov.</p>
               <p>To, kar vi sprašujete, je verjetno najbolj utemeljeno, najboljše v svojem javnem
               pismu meni na to opozoril dr. Dragan Matič, on izraža dvom nad tako odločitvijo.
               Glede na to, da je za pravila v zvezi z dostopnostjo do arhivskega gradiva pristojna
               arhivska komisija, bom njo prosil oziroma sem jo že prosil, da pripravi ustrezen
               odgovor. Seveda ta opozorila jemlje z vso resnostjo.</p>
            </sp>
            <sp xml:id="SDZ6-Redna-04-2012-06-11.sp211">
               <speaker>PODPREDSEDNIK JAKOB PRESEČNIK:</speaker>
               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Samo Bevk.</p>
            </sp>
            <sp xml:id="SDZ6-Redna-04-2012-06-11.sp212">
               <speaker>SAMO BEVK (PS SD):</speaker>
               <p>Hvala lepa, gospod podpredsednik, za besedo.</p>
               <p>Delno ste mi že odgovorili na to drugo vprašanje. Namreč, tudi sam sem vas hotel
               povprašati glede vašega komentarja na odprto pismo, ki ga vam je naslovil nekdanji
               direktor Arhiva dr. Dragan Matič. V njem opozarja na te probleme, opozarja na pravice
               in interese ljudi, ki so jim bile v preteklosti kršene človekove pravice.</p>
               <p>Kot trdi dr. Matič, nespoštovanja zakonodaje po razpolaganju z arhivskim gradivom
               odpira možnosti, da se tem ljudem lahko zgodi krivica in kršenje človekovih pravic
               tudi danes. Občutljivi osebni podatki posameznikov, ki so bili v preteklosti
               pridobljeni s strani nekdanje SDV, bi namreč morali biti pred dejanjem na vpogled
               zainteresiranemu uporabniku zaščiteni.</p>
               <p>Sami ste prej omenili besedo anonimizacija in potem ta sestanek arhivistov, ki temu
               oporeka. Toda temu danes po teh odločitvah ni več tako, saj naj bi bilo to gradivo z
               občutljivimi osebnimi podatki žrtev... /znak za konec razprave/ SDV dano v uporabo
               brez predhodnega pregleda arhivistov in brez ustreznega zakritja.</p>
               <p>V teh dokumentih so ravno tako občutljivi podatki kot prej, ko sem jih, recimo,
               povedal za zdravljene v psihiatričnih ustanovah.</p>
               <p>Zato vas, spoštovani gospod minister, sprašujem:</p>
               <p>Kaj boste storili, da bodo občutljivi osebni podatki anonimizirani oziroma ali
               načrtujete tudi kakršenkoli drugo zakonsko spremembo v zvezi s to diskusijo, ki je
               sedaj v stroki prisotna?</p>
               <p>Hvala lepa.</p>
            </sp>
            <sp xml:id="SDZ6-Redna-04-2012-06-11.sp213">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Prosim za dopolnitev. Minister.</p>
            </sp>
            <sp xml:id="SDZ6-Redna-04-2012-06-11.sp214">
               <speaker>DR. ŽIGA TURK:</speaker>
               <p>Hvala lepa.</p>
               <p>Povedal sem vam, da taka opozorila jemljem seveda resno. Za začetek prosim arhivsko
               komisijo, da se do tega opredeli, da se slišimo še njihove strokovne argumente za
               to.</p>
               <p>Rad bi pa še nekaj rekel. Vi pravilno ugotavljate, da tukaj gre za osebne podatke
               žrtev. Gre za ljudi, ki so bili žrtve nekega režima, nekega sistema, nekih metod
               nadzora nad prebivalstvom s strani, recimo, tajne policije, politične policije itn.
               Tukaj postavljamo dve stvari na tehtnico; na eni strani dostop do teh osebnih
               podatkov teh ljudi, na drugi strani izgovor, da se o delovanju tajne policije
               raziskovalci ne morejo podučiti zaradi tega, ker ta anonimizacija toliko časa traja.
               Če je to samo izgovor, jaz ne trdim, da je, ampak če je to samo izgovor, da se
               bistveno upočasni dostop do tega arhivskega gradiva, ki govori o delu tajne policije,
               politične policije in drugih organov totalitarne države, ali niso te žrtve, ki naj bi
               jih seveda in bi jih bilo pravilno anonimizirati – ali niso dvakrat žrtve? Prvič, ker
               so bile preiskovane, in drugič, ker se za njihovimi imeni skriva težnja, da ne bi
               prišli do razjasnitve tega, kar se je v tistih časih dogajalo.</p>
               <p>Kot pravim, dileme so težke in dajmo strokovnjakom nekaj časa, da nam o teh stvareh
               prikažejo obe plati.</p>
            </sp>
            <sp xml:id="SDZ6-Redna-04-2012-06-11.sp215">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Dr. Žiga Turk, imeli boste spet priložnost za odgovor. Vprašanje vam bo zastavil mag.
               Borut Ambrožič.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp216">
               <speaker>MAG. BORUT AMBROŽIČ (PS PS):</speaker>
               <p>Hvala za besedo, gospa podpredsednica. Pozdravljeni, spoštovani gospod minister!</p>
               <p>Dovolite, da na začetku postavim vprašanje, pa bom kasneje v danem času
               obrazložil.</p>
               <p>Kakšne so možnosti glede načrtovanja financiranja investicijskih projektov Evropske
               prestolnice kulture?</p>
               <p>Kot veste, gre, čeprav povezuje le del od 210 občin v Sloveniji, za vseslovenski
               projekt, ki privablja številne turiste v našo malo državo. Kljub temu se zlasti v
               mestu, iz katerega prihajam, še vedno ustrezne institucije, ki so vpletene v te
               investicijske cikle, sprašujejo, kako naprej glede na v preteklosti zastavljene cilje
               in strategije.</p>
               <p>Vlada Republike Slovenije je dne 20. 1. 2011 sprejela sklep, da bo v dveh letih
               zagotovila 10 milijonov evrov za sofinanciranje gradnje Mariborske knjižnice in
               posledično tudi ureditve Rotovškega trga. Realizacija tega sklepa je bila pogojena s
               pridobitvijo gradbene dokumentacije in ustrezno soudeležbo Mestne občine Maribor.</p>
               <p>Trenutno so se aktivnosti pri načrtovanju investicij ustavile, zaradi kritičnih
               prostorskih razmer Mariborske knjižnice, ki se iz dneva v dan stopnjujejo, pa bi bila
               uresničitev nujno potrebna. Pomanjkanje prostora za izvajanje redne dejavnosti
               knjižnice spremlja še dotrajanost obstoječe zgradbe, posebej električnih inštalacij,
               odtokov in še bi lahko naštevali. Ni zanemarljivo, da knjižnico dnevno obišče tudi
               tisoč in več uporabnikov in je bolj obiskana kot vse druge kulturne institucije
               skupaj.</p>
               <p>Vrednost celotne investicije je, torej tega projekta, 21,8 milijona evrov. Za leto
               2012 je v proračunu Mestne občine Maribor predviden znesek 475 tisoč evrov in
               pričakovani transfer iz države 4 milijone evrov.</p>
               <p>Knjižnica v sedanjih prostorskih pogojih ne zmore več normalno izvajati svoje redne
               dejavnosti, zato nas zanima oziroma me zanima:</p>
               <p>Kako bo država pomagala pri realizaciji investicije oziroma na kakšen način bo
               postavko vrnila v proračun?</p>
               <p>Podobna zgodba se pravzaprav dogaja v enako pomembni kulturni ustanovi mesta Maribor,
               Umetnostni galeriji Maribor, ki prav tako nestrpno pričakuje selitev v nove prostore.
               Hvala za odgovor.</p>
            </sp>
            <sp xml:id="SDZ6-Redna-04-2012-06-11.sp217">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Izvolite, dr. Turk.</p>
            </sp>
            <sp xml:id="SDZ6-Redna-04-2012-06-11.sp218">
               <speaker>DR. ŽIGA TURK:</speaker>
               <p>Hvala lepa za vprašanje.</p>
               <p>Dejansko mi dovolite najprej, da pohvalim vse dosedanje aktivnosti, ki so v Mariboru
               dogajajo v zvezi z Evropsko prestolnico kulture. To je zelo dober projekt, ki sicer
               ni narejen tako, da bi bila neka mega prireditev, ampak dejansko v mesto vnaša cel
               kup drobnih kulturnih prvin, ustvarja neke mreže, ki bodo, upam, delovale tudi
               kasneje.</p>
               <p>V sklopu EPK oziroma zato, ker je Maribor postal evropska prestolnica kulture, so se
               načrtovale tudi določene investicije v kulturno infrastrukturo mesta, ki jo Maribor
               nujno potrebuje, ki so se pa pospešile zaradi tega, ker je postal evropska
               prestolnica kulture.</p>
               <p>Ko sem prevzel ministrstvo, sem slišal različne zgodbe, različna pričevanja o tem,
               zakaj te investicije, gre predvsem za umetnostno galerijo, knjižnico in mariborski
               grad, zakaj ne napredujejo. Na eni strani boste uganili, kdo je trdil, da projekti
               niso pripravljeni, manjkajo dovoljenja, ni sofinanciranja in tako naprej. Na drugi
               strani so šle diskusije v smeri, da nam v Ljubljani nagajajo, nočejo, vedno zahtevajo
               nekaj novega in tako naprej. S tem, kar je bilo nazaj, se ne morem ukvarjati; na
               ministrstvu pa se zelo dobro zavedamo pomena, ki ga ima infrastruktura za kulturno
               podobo nekega mesta, in se zelo dobro zavedamo pomena, ki ga imajo investicije, zato
               da zdaj zaženemo gospodarski razvoj. Skratka, da se nekaj dogaja, da se evri, ki jih
               še imamo iz evropskih sredstev, obračajo.</p>
               <p>Seveda pa ne moremo mimo pravil, ki nam jih nalaga Evropska unija, oziroma pravil za
               črpanje evropskih sredstev. Delamo, kar se da. Ko sem slišal neke pripombe prejšnji
               teden, da se spet nekaj v zvezi z UGM zapleta, to je bilo v petek popoldne, sem
               poklical direktorja mag. Vihteliča, direktorja za investicije pri meni, kaj se
               dogaja. On se je isto popoldne, v petek popoldne, ob štirih usedel v avto, skozi
               dolgo kolono prišel ob sedmih zvečer v Maribor in so do polnoči sedeli in delali, kaj
               in kako se da stvari premakniti. Formalne stvari, ki mi jih je napisal in kje stvari
               stojijo, kje tečejo, če bom imel v nadaljevanju še kaj časa, vam lahko podatke povem.
               Na strani ministrstva je velika volja, da gredo stvari naprej, so pa nekateri od teh
               projektov dejansko v tako veliki zamudi, da bo roke, ki so pogodbena obveznost,
               razmeroma težko loviti.</p>
               <p>Recimo, za UGM. V tej pogodbi, ki ste jo citirali, 20. 1. 2011 Ministrstvo za kulturo
               – ja, 10 milijonov evrov za sofinanciranje gradnje UGM, in ta sredstva imamo, a ob
               primerljivi finančni participaciji Mestne občine Maribor, pod pogojem, da bo
               najkasneje do konca maja 2011 UGM razglašena za javno kulturno infrastrukturo in bo
               zagotovljena vsa projektna dokumentacija. Po podatkih, ki jih imam, je Mestna občina
               Maribor podala vlogo za potrditev sofinancerskih sredstev, vendar ta vloga še ni
               popolna. So velika vprašanja glede lastništva, javno-zasebnega partnerstva, javnih
               naročil. Finančna konstrukcija celega Maksa, v katerem je uvrščen UGM, pravzaprav ni
               zaprta.</p>
               <p>Podobno je v zvezi z Mariborsko knjižnico, kjer gradbeno dovoljenje za prvo fazo
               obstaja, ampak ta prva faza je samo za prestavitev in zaščito vodno-komunalne
               infrastrukture in za izvedbo podgradnje za gradbeno konstrukcijo, projektov za drugo
               fazo nismo prejeli, tudi gradbenega dovoljenja ne. Sklep Vlade zahteva primerno
               finančno participacijo Mestne občine Maribor, končnega terminskega plana nimamo.</p>
               <p>V zvezi z mariborskim gradom, vse aktivnosti, operacije, se pravi izdelava
               dokumentacije, gradbena dela, instalacije, nakup opreme in tako naprej, bi morala
               biti zaključena 30. 6. 2012 in do 31. 12. 2012 je čas samo za pridobitev uporabnega
               dovoljenja, vse ostale aktivnosti pa do konca tega meseca.</p>
               <p>Mestna občina še ni niti začela z izvajanjem tega dela del in nerealno je
               pričakovati, da bodo končali do 30. 6., posledica tega je kršitev pogodbe s strani
               mestne občine in odstop od pogodbe o sofinanciranju s strani ministrstva.</p>
            </sp>
            <sp xml:id="SDZ6-Redna-04-2012-06-11.sp219">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp220">
               <speaker>MAG. BORUT AMBROŽIČ (PS PS):</speaker>
               <p>Hvala za odgovor, gospod minister.</p>
               <p>Veseli me, da načelno ugotavljate, da si tudi Maribor kot aktualna evropska
               prestolnica kulture zasluži nove infrastrukturne objekte, ki bi jih lahko na dolgo in
               široko naštevali tudi v preteklih kulturnih prestolnicah, ki sicer nekatere res niso
               primerljive z Mariborom – lahko bi omenil Linz, pa še katero –, kjer so finančna
               razmerja popolnoma drugačna.</p>
               <p>Kljub temu mi pa dovolite, da bi si želel, tako kot ste sami vzorno opisali dogodek v
               petek, ko se je pristojni direktor direktorata osebno potrudil in usedel v avtomobil
               in odpeljal v Maribor – podobno zagnanost in vnemo bi bilo pričakovati tudi z druge
               strani; se pravi od zakonitih zastopnikov ustreznih kulturnih ustanov in tudi Mestne
               občine Maribor, da se zadeve le s skupnimi močmi premaknejo naprej.</p>
               <p>Kolikor sem vas razumel, je nekako zlasti projekt mariborskega gradu pase, še vedno
               pa ostaja neko tiho upanje za Mariborsko knjižnico in Umetnostno galerijo Maribor, ki
               si pa res zaslužita dokončno umestitev v nek nov prostor ali pa v novo preobleko, če
               želite, saj se zlasti za Umetnostno galerijo Maribor govori o spremembi lokacije že
               od leta 1950.</p>
               <p>V nadaljevanju bom hvaležen seveda dopolnilnega dogovora in pa naprezanja z obeh
               strani, da projekte pripeljemo do konca. Hvala.</p>
            </sp>
            <sp xml:id="SDZ6-Redna-04-2012-06-11.sp221">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Prosim za dopolnilni odgovor, gospod minister.</p>
            </sp>
            <sp xml:id="SDZ6-Redna-04-2012-06-11.sp222">
               <speaker>DR. ŽIGA TURK:</speaker>
               <p>Spoštovani poslanec, želja je obojestranska. Tudi partnerji na mariborski strani
               priznavajo, da smo se končno lotili stvari na pravi način, da gremo korak po koraku
               in odpravljamo ovire, ki tukaj stojijo. V kakšnih primerih kolegi ugotavljajo, da so
               pričakovanja, kako se da evropska sredstva koristiti, različna, včasih so nerealna,
               ampak jaz resnično upam, da bomo ta dva projekta na takšen ali drugačen način rešili.
               Ne delamo jih samo zato, ker je Maribor evropska prestolnica kulture, to bo samo še
               do 31. decembra, oba infrastrukturna kulturna objekta potrebuje predvsem za ves čas,
               ko ne bo evropska prestolnica kulture.</p>
            </sp>
            <sp xml:id="SDZ6-Redna-04-2012-06-11.sp223">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Naslednja bo vprašanje zastavila Patricija Šulin, in sicer ministru za finance dr.
               Janezu Šuštaršiču, ki ga ni z nami. Moram vas obvestiti, da je opravičil svojo
               odsotnost, in sicer od 18.30 ure dalje.</p>
            </sp>
            <sp xml:id="SDZ6-Redna-04-2012-06-11.sp224">
               <speaker>PATRICIJA ŠULIN (PS SDS):</speaker>
               <p>Predsedujoča, hvala za besedo. Pozdrav vsem prisotnim.</p>
               <p>Ministra za finance sprašujem:</p>
               <p>Kdaj se bo zgodila združitev Davčne uprave Republike Slovenije in Carinske uprave
               Republike Slovenije? Kako bodo v primeru združitve organizirane službe znotraj nove
               uprave? Ali bodo tem službam dane nove pristojnosti in katere?</p>
               <p>Še posebej me zanimata služba za postopke za nadzor sive ekonomije in posebna
               specializirana skupina za davčni nadzor z možnostjo zasega premoženja.</p>
               <p>In:</p>
               <p>Ali bo prišlo do premostitve delavcev iz dosedanje Carinske uprave Republike
               Slovenije v inšpekcijske službe dosedanjega Dursa in koliko?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp225">
               <speaker>PODPREDSEDNICA ROMANA TOMC:</speaker>
               <p>Hvala lepa za vprašanje.</p>
               <p>Glede na to, da ministra ni z nami, vas sprašujem, ali želite pisni odgovor ali boste
               zahtevali ustni ogovor na naslednji seji?</p>
            </sp>
            <sp xml:id="SDZ6-Redna-04-2012-06-11.sp226">
               <speaker>PATRICIJA ŠULIN (PS SDS):</speaker>
               <p>Želela bi ustni odgovor. Hvala.</p>
            </sp>
            <sp xml:id="SDZ6-Redna-04-2012-06-11.sp227">
               <speaker>PODPREDSEDNICA ROMANA TOMC:</speaker>
               <p>V redu, hvala lepa.</p>
               <p>Naslednja je za vprašanje ministru za izobraževanje, znanost, kulturo in šport dr.
               Žigu Turku na vrsti Tina Komel.</p>
            </sp>
            <sp xml:id="SDZ6-Redna-04-2012-06-11.sp228">
               <speaker>TINA KOMEL (PS PS):</speaker>
               <p>Spoštovani minister Žiga Turk!</p>
               <p>V medijih smo v zadnjih dneh lahko prebrali, da je zasebna Fakulteta za uporabne
               družboslovne študije, FUDŠ, dobila tretjino vseh sredstev na javnem razpisu vašega
               ministrstva. Vodja Direktorata za visoko šolstvo na vašem ministrstvu gospod Borut
               Rončević je tudi, glej ga zlomka, soustanovitelj te fakultete.</p>
               <p>S trditvijo, da se je kot vodja direktorata izločil iz odločanja, nas ne boste
               prepričali, da ni vplival na to, da si je priskrbel, kar tretjino sredstev za svojo
               zasebno fakulteto. Preveč dobro smo spoznali delovanje SDS v mandatu 2004 do 2008,
               kjer ste imeli prav takšne vzorce delovanja. Verjamem, da mi boste povedali, koliko
               projektov so prijavili in kaj vse dela ta zasebna fakulteta. Samo, lepo vas prosim!
               Če bi vsi s FUDŠ, vključno z vsemi študenti, sodelovali na vseh projektih, ne bi
               zapolnili enega razreda v veliki predavalnici Ekonomske fakultete v Ljubljani. Zato
               nikakor ni minimalnih pogojev za tako višino prejetih sredstev s strani vašega
               ministrstva. Ta isti gospod je na tej fakulteti petinsko zaposlen in prejema
               sredstva, ki so bila namenjena iz tega razpisa.</p>
               <p>Ali lahko potrdite, da ta gospod na fakulteti dejansko tudi dela in opravlja delo,
               ali pa ne prejema zgolj plače, ker je sam svoji fakulteti odobril ogromno
               sredstev?</p>
               <p>Da bomo vsi mirni, predlagam, da ta primer pregleda Računsko sodišče,
               protikorupcijska komisija in tudi policija, saj gre za tipične znake korupcije in
               klientelizma.</p>
               <p>Moje vprašanje se glasi:</p>
               <p>Kako boste ukrepali, da se sredstva enakopravno porazdelijo med javne državne
               fakultete in ostale privatne, ki niso bile deležne takih sredstev?</p>
               <p>Ali nameravate v primeru dokazanih sumov korupcije in klientilizma na vašem
               ministrstvu odgovarjati in odstopiti?</p>
            </sp>
            <sp xml:id="SDZ6-Redna-04-2012-06-11.sp229">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Kar veliko vprašanj.</p>
               <p>Izvolite, gospod minister.</p>
            </sp>
            <sp xml:id="SDZ6-Redna-04-2012-06-11.sp230">
               <speaker>DR. ŽIGA TURK:</speaker>
               <p>Ne vem, spoštovana poslanka Komel, ali ste si vi sami domislili tega vprašanja ali so
               vam ga podtaknili, ker tukaj ni nikakršne zgodbe. Nikakršne zgodbe v tem primeru
               ni.</p>
               <p>Pogoje tega razpisa je pisala prejšnja vlada...</p>
            </sp>
            <sp xml:id="SDZ6-Redna-04-2012-06-11.sp231">
               <speaker>PODPREDSEDNICA ROMANA TOMC:</speaker>
               <p>Gospod minister, oprostite. Me opozarjajo, če se še enkrat priklopite, ker čas ne
               teče.</p>
            </sp>
            <sp xml:id="SDZ6-Redna-04-2012-06-11.sp232">
               <speaker>DR. ŽIGA TURK:</speaker>
               <p>Torej, razpis je napisala prejšnja vlada pod vodstvom ministra Gregorja Golobiča.
               Komisijo, ki ocenjuje razpis, je imenovala prejšnja vlada, ko je bil resorni minister
               gospod Golobič. Kriterije ocenjevanja prispelih predlogov je postavila prejšnja vlada
               v času, ko je bil resorni minister gospod Gregor Golobič. Pogoji, ki jih je oziroma
               kriteriji ocenjevanja za te projekte so bili taki, da komisija ni imela arbitrarnih
               možnosti, da bi ocenjevala, kaj jim je bolj, kaj jim je pa manj všeč. Vsi pogoji so
               bili taki, kot jih, recimo, želite za, recimo, podeljevanje sredstev v športu, o
               čemur smo danes tukaj govorili.</p>
               <p>Ta komisija za isti razpis je že enkrat delala in podeljevala projekte v letu 2011,
               zdaj je bil samo drugi klic za isti razpis.</p>
               <p>Komisija je končala z delom 1. aprila 2012 in gospod Rončević je prišel v službo na
               ministrstvo za v. d. direktorja Direktorata za znanost in visoko šolstvo 2. aprila,
               torej dan kasneje.</p>
               <p>Vi izražate veliko skrb, zakaj javne univerze, javne fakultete niso bile na tem
               razpisu bolj uspešne. Tudi če se privatni zavodi sploh ne bi prijavili, javne
               fakultete ne bi bile v stanju počrpati vseh sredstev, ki so bila razpisana, ker so
               prijavile premalo projektov, ker se jim ni zdelo potrebno, vredno napisati,
               odgovoriti na ta razpis.</p>
               <p>Tako so vsi strahovi v zvezi s tem popolnoma odveč, gospa poslanka, pošljite
               protikorupcijsko komisijo, Računsko sodišče, policijo, kot ste rekli, vojsko, če se
               vam zdi – srečno! Mi smo vam z vsemi informacijami na voljo. Ker sem pričakoval, da
               če se slučajno zgodi, da bi kdo, ki ni iz največje univerze, dobil kakšna sredstva od
               ministrstva in da bo cel halo; ko sem dobil v podpis rezultate tega razpisa, sem
               rekel, da zadevo poglejmo, da ne bo kaj narobe, in sem dal stvari pogledati komisiji
               za interno revizijo. Seveda ni našla nobenih nepravilnosti, ki bi bile povezane s
               favoriziranjem javnih ali zasebnih, ali tega ali onega. Tako, prosim, v veliko
               veselje mi bo, če bomo na tem primeru nekatere stvari razčistili. Razpisov je
               ogromno. Na številnih razpisih je v že času, ko sem jaz minister, zmagala Univerza v
               Ljubljani, pa nihče ne problematizira, da je Turk tudi profesor na Univerzi v
               Ljubljani. Na ogromno razpisih je zmagala, ne vem, v času ministra Golobiča, tudi
               Univerza v Ljubljani, pa nihče ni problematiziral, da on tam študira. Je zmagala
               kakšna fakulteta, kjer je delal takratni državni sekretar, pa nihče ni tega
               problematiziral. Če pač je nekdo bil boljši, če je napisal boljše predloge za nek
               razpis, potem je pravilno, da mu čestitamo in da smo veseli, da se zasebni zavodi
               potrudijo za ta sredstva. Oni so se potrudili za ta sredstva zato, ker jim ni tako
               mehko postlano kot javnim zavodom, ki dobivajo sredstva marsikdaj mesečno in
               marsikakšna sredstva tudi brez razpisov.</p>
            </sp>
            <sp xml:id="SDZ6-Redna-04-2012-06-11.sp233">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Vidim, da želite dopolnitev.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp234">
               <speaker>TINA KOMEL (PS PS):</speaker>
               <p>Spoštovani minister!</p>
               <p>Z vašim odgovorom nisem zadovoljna in ne samo zato, ker dvomite v moje in naše
               sposobnosti, da bi lahko mi sami to izpisali in sestavili. Ampak tudi zaradi tega,
               ker – vam bom razložila.</p>
               <p>Univerzo v Ljubljani obiskuje približno 51 tisoč študentov. Na razpisu jim je vaše
               ministrstvo odobrilo štiri projekte in zanje so prejeli 90 tisoč evrov. To pomeni, da
               so na študenta prejeli dva evra. Fakulteto FUDŠ na vseh stopnjah obiskuje 369
               študentov. Na razpisu jim je vaše ministrstvo odobrilo 8 projektov in prejeli so 400
               tisoč evrov državnih sredstev. To pomeni, da je fakulteta FUDŠ prejela nekaj manj kot
               tisoč 100 evrov na študenta. Ali se vam zdi normalno, da je študent na Univerzi v
               Ljubljani vreden toliko kot en burek, na zasebni fakulteti FUDŠ pa toliko, kot
               najnovejši Applov računalnik? Te poštene logike razdelitev sredstev res ne
               razumem.</p>
               <p>Kot se mi dozdeva, vidim, da ne marate javnega šolstva. Pred meseci ste hoteli jim
               odvzeti 30 milijonov evrov sredstev, sedaj pa je na razpisu zasebna fakulteta FUDŠ
               pridobila več kot tretjino sredstev. Kot sem danes prebrala na spletni strani RTV, je
               ta ista zasebna fakulteta objavila anketo, v kateri vaša stranka SDS gladko vodi pred
               vsemi ostalimi.</p>
               <p>Verjetno so bila sredstva razpisa namenjena dobrim rezultatom SDS v javnomnenjskih
               raziskavah. Hvala.</p>
            </sp>
            <sp xml:id="SDZ6-Redna-04-2012-06-11.sp235">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Ne dvomim minister, da imate dodatna pojasnila.</p>
            </sp>
            <sp xml:id="SDZ6-Redna-04-2012-06-11.sp236">
               <speaker>DR. ŽIGA TURK:</speaker>
               <p>Predstavljam si, da bi se prav lahko našel nekdo, ki bi rekel: "Poglejte, ti
               Slovenci, dva milijona jih je in imajo svetovnega prvaka v smučarskih poletih. Nas,
               Kitajcev, je pa milijarda in pol, pa nismo dobili niti ene medalje."</p>
               <p>Osnovni razlog oziroma osnovno pravilo je, da se je treba na stvari prijavljati. Ne
               vem, mislim, da gospod Golobič očitno, ko je pisal pogoje tega razpisa, ni dal v
               razpisne pogoje, da mora največja univerza dobiti toliko projektov in da je število
               študentov neke univerze merilo izbora. Komisija je točkovala in je točkovala po takih
               in takih merilih. Javne ustanove so predlagale 20 projektov in jih je bilo izbrano
               13, torej približno dve tretjini. Zasebne ustanovne, zasebni visokošolski zavodi so
               predlagali 34 projektov in so zmagali oziroma so dobili financiranih 21, torej tudi
               približno dve tretjini. Vaša argumentacija me spominja na tistega gospoda, ki se je
               ves čas pritoževal, da ni pa ni zadel na loteriji. Potem mu je pa vendar eden
               razložil: "Pa daj, saj veš, da moraš srečko kupiti!" Če želiš dobiti projekte na
               razpisu, potem je za začetek dobro, da jih predlagaš.</p>
            </sp>
            <sp xml:id="SDZ6-Redna-04-2012-06-11.sp237">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Želite še kakšen predlog podati?</p>
            </sp>
            <sp xml:id="SDZ6-Redna-04-2012-06-11.sp238">
               <speaker>TINA KOMEL (PS PS):</speaker>
               <p>Po drugem odstavku 246. člena podajam predlog za javno razpravo. Hvala.</p>
            </sp>
            <sp xml:id="SDZ6-Redna-04-2012-06-11.sp239">
               <speaker>PODPREDSEDNICA ROMANA TOMC:</speaker>
               <p>Hvala lepa za predlog. O tem predlogu bomo glasovali v okviru glasovanj.</p>
               <p>Naslednja je na vrsti gospa Renata Brunskole, ki bo prav tako postavila vprašanje
               ministru dr. Žigi – in ne Žigu, kot tu napačno piše... / oglašanje iz dvorane/ Hvala
               lepa, zdaj nekaj več vemo. Hvala lepa.</p>
               <p>Skratka, minister dr. Žiga Turk bo odgovarjal na vprašanje gospe Renate Brunskole.
            </p>
            </sp>
            <sp xml:id="SDZ6-Redna-04-2012-06-11.sp240">
               <speaker>RENATA BRUNSKOLE (PS PS):</speaker>
               <p>Spoštovana predsedujoča, gospod minister, vsi prisotni!</p>
               <p>Gospod minister, postavljam vam vprašanje v zvezi z ravno tako izredno zanimivo temo,
               mislim, da v zadnjem času aktualno, bi pa res prosila, da bi bil ta najin dialog čim
               bolj konstruktiven in ne morda ciničen. Namreč, pri predhodnem vprašanju je bilo,
               žal, temu tako.</p>
               <p>Torej, spoštovani dr. Žiga Turk, minister za izobraževanje, znanost, kulturo in
               šport, sprašujem vas o načrtih glede predvidenega zvišanja standardov v osnovnih
               šolah in morebitnih spremembah šolskih okolišev v naslednjem šolskem letu.</p>
               <p>Zanimivo je, da bi si za tako velike, da ne rečem, za šolstvo kar zgodovinsko usodne
               ukrepe morali vzeti več časa ter omogočiti javno razpravo in izmenjavo mnenj, v kar
               bi morali biti vključeni aktualni strokovni delavci na področju šolstva in
               izobraževanja, tudi z drugih strokovnih področij, ravnatelji in širša strokovna
               javnost. Do takrat pa nam ostaja veljavni sistem, veljavni normativi mreže šol. Tako
               bi nekako bilo pravilno. Vendar v zadnjem času beremo: "Zaradi varčevalnih ukrepov so
               sredstva za izvajanje programa" – tega in tega, kateregakoli ministrstva –
               "zmanjšana" in tako naprej. Potem beremo, da bi potrebovali več psihologov, da so
               ljudje v stiskah, v težavah, vendar, žal, tudi za to področje sredstev ni. Predlogi
               bi morali prihajati v javnost natančno in celovito opredeljeni in takšni ukrepi bi
               pomenili, kot jih sedaj predvidevate za novo šolsko leto, da bi se breme države
               preselilo z državnega proračuna na lokalne skupnosti.</p>
               <p>To vprašanje postavljam tudi zato, ker je videti, da to resnično veliko ministrstvo,
               ki ga vodite, razmišlja ravno v drugi smeri, kot so pričakovanja državljank in
               državljanov. Naj povem na konkretnem primeru. Z interventnimi ukrepi na področju
               osnovnega šolstva, na primer v Beli krajini, ki je demografsko ogroženo območje po
               sklepu Vlade, bi še povečali neposeljenost, prizadeli mlade družine in praktično
               izselili mlado prebivalstvo s podeželja v večja mesta.</p>
               <p>Prosim za odgovor v zvezi z morebitnimi spremembami šolskih okolišev in predvidenim
               zvišanjem standardov v šolah v Republiki Sloveniji.</p>
            </sp>
            <sp xml:id="SDZ6-Redna-04-2012-06-11.sp241">
               <speaker>PODPREDSEDNICA ROMANA TOMC:</speaker>
               <p>Hvala za vprašanje.</p>
               <p>Minister, izvolite.</p>
            </sp>
            <sp xml:id="SDZ6-Redna-04-2012-06-11.sp242">
               <speaker>DR. ŽIGA TURK:</speaker>
               <p>Hvala za vprašanje, je popolnoma na mestu.</p>
               <p>O teh stvareh smo v preteklih mesecih že veliko govorili. Največ je bilo slišati o
               tem, da se pogovarjamo s sindikati, ki jih ta stvar, zaradi delovnih mest in
               obremenitev, upravičeno zanima in zelo skrbi. Pogovarjali smo se tudi z župani
               oziroma predstavniki občin, ki jih stvar ravno tako zanima, včasih morda z nekoliko
               drugega stališča, ker bi za boljšo organizacijo vzgoje in izobraževanja, predvsem
               predšolske, tudi kakšen občinski proračun lahko z manj naredil več.</p>
               <p>V zvezi s tem naj pojasnim, da smo se s koordinacijo stavkovnih odborov sindikatov
               javnega sektorja, torej Vlada se je s koordinacijo stavkovnih odborov sindikatov
               javnega sektorja 10. maja 2012 dogovorila za sporazum o razrešitvi stavkovnih zahtev.
               Veste, da so bili ena centralnih tem, eno centralnih vprašanj v času, ko smo se s
               sindikati pogovarjali, ravno standardi, normativi, šolski okoliši in drugo.</p>
               <p>Skratka, dogovorili smo se, in citiram: "Prvič, da se spremembe standardov in
               normativov na področju vzgoje in izobraževanja uskladijo s socialnimi partnerji v
               okviru socialnega sporazuma. Drugič," spet citiram, "da so standardi in normativi za
               področje vzgoje in izobraževanja, zdravstva, raziskovanja in javne uprave, ki ne bodo
               usklajeni v okviru socialnega sporazuma, predmet nadaljnjega usklajevanja s
               socialnimi partnerji s ciljem doseči dogovor."</p>
               <p>Dialog v okviru socialnega partnerstva poteka te dni in s to razpravo tukaj ne bi
               želel ne izboljševati ne poslabševati naših pogajalskih izhodišč v zvezi s tem.
               Tisti, ki so diskusije spremljali, v katero smer gre Vlada v smislu tako standardov
               in normativov kot tudi šolskih okolišev, vedo, da gre v smeri rahlega približevanja
               normativov, ki jih imajo slovenski pedagogi nekemu povprečju v Evropski uniji, in da
               gre glede šolskih okolišev v smeri, ki bi v večjih krajih, v večjih urbanih središčih
               omogočili boljšo popolnjenost razredov.</p>
               <p>Nam ne gre za to, da natrpamo razrede z 28, 29, 30 učenci, nam pa gre za to, da tiste
               najmanjše razrede boljše popolnimo in dosegamo normativ približno 24 otrok v razredu
               kot spodnjo mejo. To je tudi število otrok, ki jih pedagoška stroka pripoznava kot
               neko zdravo število, znotraj katerega se lahko oblikujejo določene skupine otrok,
               prijateljstva; skratka, da razred funkcionira kot razred. Ne slučajno so bili skozi
               celotno zgodovino razredi približno toliko veliki, seveda so bili v preteklosti še
               večji, pa smo tudi nekako doštudirali, ampak naj bom zelo jasen: ne želimo iti nazaj
               v velikosti razredov, ki bi šli čez 30.</p>
               <p>Šolski okoliši. Kot pravim, v funkciji tega, da lahko na nivoju nekega urbanega
               središča, kjer se ljudje premikajo, lahko optimiziramo oziroma zvišamo tiste
               minimalne razrede, da nimamo na vsaki šoli enega razreda, kjer jih je pa notri deset
               ali pa sta dva razreda po, recimo, 15 otrok, ampak jih bo tam 24 pa v drugi šoli še
               24 in podobno.</p>
            </sp>
            <sp xml:id="SDZ6-Redna-04-2012-06-11.sp243">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Dopolnilno vprašanje gospa Brunskole.</p>
            </sp>
            <sp xml:id="SDZ6-Redna-04-2012-06-11.sp244">
               <speaker>RENATA BRUNSKOLE (PS PS):</speaker>
               <p>Dopolnilno vprašanje. Hvala za dosedanji vaš odgovor, vendar žal nisem ravno
               zadovoljna.</p>
               <p>Predvsem, zakaj. Ne zato, ker sem opozicijska poslanka, ampak zaradi tega, ker
               ugotavljamo na območju Slovenije, posebej v bolj odmaknjenih območjih, kot sem prej
               govorila o Beli krajini. Vam bom kar konkretno povedala: pozabili smo na otroke s
               posebnimi potrebami, pa ne samo v Beli krajini, tudi drugje; pozabili smo na 20 %
               romske populacije, ki je v belokranjskih šolah in predstavlja specifiko pri izvajanju
               vzgojno-izobraževalnega dela.</p>
               <p>Četrtega maja so vam belokranjske občine in aktiv ravnateljev belokranjskih šol tudi
               pisali pismo. Prejeli so vaš odgovor, da boste poskusili vključiti v spremembo zakona
               tudi te specifike, vendar, celostno gledano, očitno pristojno ministrstvo in Vlada ne
               upoštevata preteklih sklepov Vlade, da spada Bela krajina med demografsko ogrožena
               območja.</p>
               <p>Kar me skrbi pri generaciji "baby boom", generaciji 2009, ki bo prišla v šole, to
               pomeni, da bo zopet prihajalo do težav. Bojim se tega, o čemer je danes že bilo
               postavljeno vprašanje, da bomo žal javne šole na nek način zmanjševali. Konkretno v
               Beli krajini bomo šolo Stari trg, šolo Dragatuš, šolo Podzemelj dali v podružnično
               šolo, 35 profesorjev – brez dela, otroci naj se vozijo itd. O tem vprašanju sploh ne
               bo treba razpravljati, ampak bomo pa, izgleda, preferirali nekatere zasebne šole.</p>
               <p>Bojim se, da se odmikamo od pravne, demokratične in socialne države Republike
               Slovenije. In to me skrbi, gospod minister.</p>
            </sp>
            <sp xml:id="SDZ6-Redna-04-2012-06-11.sp245">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Minister, prosim, dopolnilni odgovor.</p>
            </sp>
            <sp xml:id="SDZ6-Redna-04-2012-06-11.sp246">
               <speaker>DR. ŽIGA TURK:</speaker>
               <p>Moram zelo odločno zavrniti ta namigovanja, ki se rada pojavljajo s te strani v zvezi
               s preferiranjem zasebnih šol.</p>
               <p>Pri prejšnjem vprašanju smo slišali pravzaprav veliko govorjenja o tem, kako bi bilo
               edino pravilno, da se preferirajo javne univerze oziroma da se preferirajo javne
               ustanove. Naše ministrstvo stoji na stališču, da moramo biti pošteni in da moramo vse
               obravnavati enako; če je nekdo prijavil boljši projekt, je prijavil boljši projekt –
               pa če je javen ali pa če je zaseben, če je rdeč ali pa če je črn.</p>
               <p>Delim vašo skrb v zvezi s podružničnimi šolami, v zvezi s šolsko mrežo v predlogu, ki
               ga potem nismo uvrstili v ZUJF. Ni bilo ideje, da bi katero koli šolsko lokacijo
               ukinili. Bile so edino ideje, da bi katero šolo spremenili v podružnično, kar za
               otroke spremeni zelo malo, malo več spremni za ravnatelja, občini celo nekaj poceni,
               ampak smo ta predlog pravzaprav zelo hitro črtali. In šlo je za 8 šol, če so te tri
               iz Bele krajine med temi 8, potem bodite brez skrbi.</p>
               <p>Pravite, da smo pozabili posebne šole, smo pozabili na Rome in tako naprej. Mislim,
               da odkar je ta vlada, nismo ničesar dodatno pozabili. Nič se ni na tem področju
               posebej poslabšalo. Nobenih sistemskih ukrepov na tem področju nismo počeli in
               nobenih sistemskih ukrepov na tem področju nismo počeli, ki bi te standarde
               prizadeli.</p>
            </sp>
            <sp xml:id="SDZ6-Redna-04-2012-06-11.sp247">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Imate predlog?</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp248">
               <speaker>RENATA BRUNSKOLE (PS PS):</speaker>
               <p>Glede na izjemno pomembnost tega vprašanja v povezavi z mrežo osnovnih šol, šolskih
               okolišev, standardov in normativ in da ne pozabimo tudi na otroke s posebnimi
               potrebami, ki so v klasičnih naših osnovnih šolah, pa rabijo posebno pomoč,
               predlagam, da na osnovi 2. odstavka 246. člena Poslovnika, opravimo javno
               razpravo.</p>
               <p>Upam, da bo tudi javna predstavitev mnenj, preden se kar koli sprejme.</p>
            </sp>
            <sp xml:id="SDZ6-Redna-04-2012-06-11.sp249">
               <speaker>PODPREDSEDNICA ROMANA TOMC:</speaker>
               <p>Hvala lepa za predlog.</p>
               <p>O tem bomo odločali v okviru glasovanj.</p>
               <p>Sedaj pa je na vrsti mag. Ivan Vogrin, ki naj bi zastavil vprašanje ministru za
               finance dr. Janezu Šušteršiču, ki sem ga že opravičila za njegovo odsotnost.</p>
               <p>Magister Vogrin, želite zastaviti vprašanje ali lahko počakate na naslednjo sejo in
               boste takrat zastavili to isto vprašanje?</p>
            </sp>
            <sp xml:id="SDZ6-Redna-04-2012-06-11.sp250">
               <speaker>MAG. IVAN VOGRIN (NeP):</speaker>
               <p>Hvala lepa za priložnost. Hvala lepa vsem skupaj. Bom kar danes postavil vprašanje,
               glede na to, da je aktualno in da sem se z ministrom o tem že tudi pogovarjal; in
               tudi s kakšnim drugim ministrom.</p>
               <p>Gre za Zakon o uravnoteženju javnih financ, s katerim smo mi več ali manj linearno
               zmanjšali plače, prejemke vsem zaposlenim v javnem sektorju. Dejstvo pa je, da neto
               plača pod 800 evri omogoča le životarjenje. Menim, da ljudem, ki imajo tako nizke
               prejemke, ne bi smeli nižati prejemkov, kajti s tem jim jemljemo tudi njihovo
               dostojanstvo. Tega pa, mislim, da s pravico do izvolitve ali imenovanja nismo
               dobili.</p>
               <p>Ob tem, da je tudi predsednik Vlade danes govoril o tem, da imamo močan paradržavni
               sektor, ki je država v državi, kjer imajo zaposlene v tem paradržavnem sektorju –
               Slovenske železnice, Vzajemna in še kaj –, višje plače od predsednika Vlade, od
               ministrov in tako dalje. In seveda meni, da je dovolj rezerve, da bi poiskali
               uravnoteženje javnih financ tam, kjer imajo ljudje velike prejemke. In je pravzaprav
               po svoje groteskno, da dobiva nek direktor zavoda ali nekega drugega paradržavnega
               organa večjo plačo kot sam predsednik vlade ali pa minister za finance, ki mu je
               formalno nadrejen.</p>
               <p>Zato sprašujem finančnega ministra in še kakšnega drugega ministra ali Vlado:</p>
               <p>Kdaj boste predlagali zakon oziroma takšne rešitve za vzdržnost javnih financ, da bo
               maksimalna razlika med najvišjo in najmanjšo plačo v javnem sektorju 1 : 5?</p>
               <p>Seveda bi bilo to v teh kriznih razmerah tudi etično.</p>
               <p>In drugo vprašanje:</p>
               <p>Kdaj boste s ciljem za uravnoteženje javnih financ zahtevali na seji Vlade spremembo
               zakonodaje za javna podjetja in javne gospodarske družbe oziroma družbe v pretežni
               lasti države, tako da bo zanje tudi veljal Zakon o sistemu plač v javnem
               sektorju?</p>
               <p>O tem sva se že pogovarjala tudi z ministrom dr. Pličaničem, ki je tudi prisoten.
               Hvala lepa.</p>
            </sp>
            <sp xml:id="SDZ6-Redna-04-2012-06-11.sp251">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Vas moram še vseeno vprašati. Bi bilo v redu, če vam minister poda pisno vprašanje,
               pardon odgovor seveda?</p>
            </sp>
            <sp xml:id="SDZ6-Redna-04-2012-06-11.sp252">
               <speaker>MAG. IVAN VOGRIN (NeP):</speaker>
               <p>Čisto v redu je.</p>
               <p>Tukaj so štirje ministri, mislim, da je vprašanje na mestu. Resnično sem se že
               pogovarjal o tem in načeloma ministri soglašajo oziroma so mnenja, da bi vendar
               kazalo tudi to področje urediti, predvsem področje, da bo imela vlada vpliv na
               državna, paradržavna podjetja oziroma podjetja v pretežni lasti države, tako da bo
               tudi plačno politiko lahko uravnavala.</p>
            </sp>
            <sp xml:id="SDZ6-Redna-04-2012-06-11.sp253">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Potem bomo ministra zaprosili za pisni odgovor.</p>
               <p>Enako za dr. Janeza Šušteršiča, ministra za finance, ima vprašanje gospod Mirko
               Brulc.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp254">
               <speaker>MIRKO BRULC (PS SD):</speaker>
               <p>Lep dober večer.</p>
               <p>Prepričan sem, da je ministru znano, da je v našem nacionalnem morju preveč ribičev
               vseh tehnologij. Ne nazadnje tudi zaradi napačne ribiške državne politike.</p>
               <p>Od razpoložljivih ukrepov Evropske unije, od Evropskega sklada za ribištvo 2007–2013
               imenovan ukrep razrez ali trajna ukinitev ribolovnih dejavnosti, se ta ukrep
               financira 75 % iz sredstev Evropske unije in 25 % iz nacionalnih sredstev za
               izvajanje operativnega programa. Novi predlog Vlade, da se obdavči vse prejemke nad
               63 tisoč evrov, pomeni 50 % davka za vse, ki bi prejeli sredstva za razrez ribiške
               ladje. Absurd je v tem, da bo država za ukrep razdelila do 25 % sredstev, vzela pa 40
               ali 50 % namenskih sredstev za prenehanje dejavnosti. V Italiji ista sredstva niso
               obdavčena, kar je logično, saj ne gre za dohodek iz dejavnosti.</p>
               <p>Z neobdavčitvijo se je strinjal tudi aktualni minister za kmetijstvo in okolje, kajti
               na odboru za kmetijstvo je bila ta tema obravnavana konec aprila 2012 in sprejeta
               skupna ugotovitev, da dohodek ne gre iz dejavnosti ribolova, temveč gre za dohodek,
               ki bi ga ribiči prejeli, zato da prenehajo opravljati to dejavnost in s tem
               prispevajo k trajnostnemu koriščenju ribolovnih virov. Obenem se odvečnim ribičem
               omogoči dostojen umik iz te dejavnosti, preostalim pa dolgoročno upravljanje ribištva
               brez pomoči države in verjetno gre, to nam je vsem jasno, za neke vrste
               odpravnine.</p>
               <p>Ministra sprašujem:</p>
               <p>Zakaj ni realiziran soglasno sprejet sklep na ustreznem oboru, da sprejme sklep, s
               katerim bo davčna obravnava premij za razrez v celoti upoštevala uredbo Sveta EU št.
               1198/2006?</p>
               <p>Vladi tudi podam predlog, da še pred objavo javnega razpisa v primeru, da je to
               seveda potrebno, pripravi ustrezno spremembo Zakona o dohodnini, in sicer tako, da se
               premije za razrez plovila ne bi obravnavale kot obdavčljiv dohodek. Hvala lepa.</p>
            </sp>
            <sp xml:id="SDZ6-Redna-04-2012-06-11.sp255">
               <speaker>PODPREDSEDNICA ROMANA TOMC:</speaker>
               <p>Hvala lepa za vprašanje.</p>
               <p>Tudi vas sprašujem, gospod Brulc ali bi zadostoval pisni ali želite ustni odgovor? V
               redu. Hvala za vaš predlog. Posredovali ga bomo ministru.</p>
               <p>Naslednja pa je na vrsti gospa Maša Kociper, vprašanje bo zastavila ministru za
               pravosodje in javno upravo dr. Senku Pličaniču.</p>
            </sp>
            <sp xml:id="SDZ6-Redna-04-2012-06-11.sp256">
               <speaker>MAŠA KOCIPER (PS PS):</speaker>
               <p>Spoštovani gospod minister, končno eno vprašanje tudi za vas.</p>
               <p>Kot veste, državljani naše države kot enega največjih problemov izpostavljajo
               neučinkovito in prepočasno delovanje pravosodja, znotraj njega zlasti sodstva. Zato
               bi moral biti eden največjih izzivov vsake vlade, tudi vaše, kako optimalno delovati
               v pravosodju in kako izboljšati delo celotnega pravosodja, zlasti pa delo sodišč.</p>
               <p>V Pozitivni Sloveniji smo med sprejemanjem rebalansa proračuna večkrat opozorili na
               to, da politika linearnega zmanjševanja proračunskih sredstev deluje tudi v sodstvu
               in v pravosodju, saj so se zmanjševali stroški tako tožilstvu, policiji, kot tudi
               sodiščem. Vodilni v sodstvu so takrat opozorili, da bo takšne zmanjševanje zagotovo
               negativno vplivalo na delovanje sodišč, saj prihrankov na sodiščih praktično ni
               mogoče doseči drugače kot z zmanjševanjem števila rešenih zadev, kar pa posledično
               zmanjšuje pravno varnost fizičnih in pravnih oseb. Za proračune sodišč je namreč
               značilno, da pretežni del, in sicer več kot 70 %, zajemajo plače, sledijo pa stroški
               sodnih postopkov, materialni stroški in stroški za brezplačno pravno pomoč. Če ne
               upoštevamo sredstev za plače, je pretežni del sredstev torej namenjen za kritje
               sodnih in materialnih stroškov, v takšnem razrezu pa stroški brezplačne pravne pomoči
               zajemajo kar 15 %. Zaskrbljujoče je zlasti to, da se ti stroški v zadnjih letih iz
               meseca v mesec izrazito povečujejo, kar pomeni, da se na ta račun dejansko
               zmanjšujejo razpoložljiva sredstva sodišč za sodne postopke. Vrhovno sodišče ob tem
               opozarja, da je velik del sredstev za BPP namenjen za plačilo začetnih stroškov
               stečajnega postopka, kar je uvedla novela Zakona o finančnem poslovanju, postopkih
               zaradi insolventnosti in prisilnem prenehanju.</p>
               <p>Poleg problema naraščajočih sredstev s tega naslova nastajajo zaradi postopka
               odobritve brezplačne pravne pomoči tudi dejanski zastoji v stečajnem postopku, saj
               stečajni dolžniki, ki zaprosijo za to pomoč, že izpolnjujejo vse pogoje za začetek
               stečajnega postopka in bi jim moral sodišče sklep izdati v roku treh dni, kar pa se
               seveda ne zgodi. Poleg finančnih težav in zastojev v stečajnem postopku je takšna
               ureditev v insolventnem zakonu tudi v nasprotju z namenom Zakona o brezplačnem
               pravnem postopku, ki določa, da je njegov namen prav uresničevanje pravice do sodnega
               varstva po načelu enakopravnosti, upoštevajoč socialni položaj oseb, ki brez škode za
               svoje preživetje te pravice ne morejo uresničevati. Gre torej za pomoč fizičnim in ne
               pravnim osebam.</p>
               <p>Sprašujem torej, spoštovani gospod minister:</p>
               <p>Ali glede na povedano razmišljate o optimiziranem delovanju sodstva?</p>
               <p>Ali že imate konkretne rešitve za zajezitev naraščajočih stroškov brezplačne pravne
               pomoči?</p>
               <p>Ali v tej zvezi načrtujete kakršne koli spremembe Zakona o finančnem poslovanju,
               postopkih zaradi insolventnosti in prisilnem prenehanju?</p>
               <p>Hvala lepa.</p>
            </sp>
            <sp xml:id="SDZ6-Redna-04-2012-06-11.sp257">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Prosim za odgovor, minister.</p>
            </sp>
            <sp xml:id="SDZ6-Redna-04-2012-06-11.sp258">
               <speaker>DR. SENKO PLIČANIČ:</speaker>
               <p>Spoštovana podpredsednica. Spoštovana gospa Kociper, spoštovane poslanke in
               poslanci!</p>
               <p>To vaše vprašanje razumem dvodelno. Najprej, če razmišljamo o racionalizaciji
               stroškov, ki jih sodišča namenjajo brezplačni pravni pomoči na splošno, in potem v
               drugem delu, v tistem, ko so ta sredstva namenjena oprostitvi predujma, ki je pogoj
               za začetek stečajnega postopka, kadar ga predlaga dolžnik, fizična ali pravna
               oseba.</p>
               <p>Glede prvega lahko povem, da smo začeli skupaj z Vrhovnim sodiščem pripravljati
               analizo o tem, kako se porabljajo sredstva brezplačne pravne pomoči na splošno.
               Podlaga ali pa izhodišče za to analizo je ravno to vaše vprašanje, ki je zelo
               utemeljeno, da poskušamo tukaj skupaj doseči bolj racionalno porabo teh sredstev, še
               posebej v teh časih, ko so proračuni vseh proračunskih uporabnikov omejeni. Hkrati bo
               pa ta analiza dala podlago tudi za eventualno spremembo ali pa razmislek o tem, kako
               bi ta vprašanja brezplačne pravne pomoči, ki se, kot rečeno, v stečajnih postopkih
               daje v obliki oprostitve plačila predujma, ki je pogoj za začetek stečajnega
               postopka. Torej razmislek o tem, ali se da tudi tukaj bolj racionalno ta sredstva
               uporabljati v okviru teh postopkov.</p>
               <p>Tukaj naj povem še to, da je po obstoječi ureditvi zakona o finančnem poslovanju
               podjetij in prisilni poravnavi plačilo predujma predpostavka, pogoj za začetek
               stečajnega postopka, kadar ga predlaga dolžnik sam. Ta dolžnik je lahko fizična oseba
               in pravna oseba. Če ta predujem ni plačan, se stečajni postopek ne more začeti. Če
               fizična oseba ali pa tudi pravna, zlasti fizična seveda, nima dovolj sredstev za
               preživljanje, torej in izpolnjuje pogoje iz Zakona o brezplačni pravni pomoči, potem
               sodi v kategorijo tistih oseb, ki se jim lahko brezplačna pravna pomoč odobri, kot
               sem že omenil, v obliki oprostitve plačila tega predujma. Hkrati bi pa opozoril še na
               določbo veljavnega 233. člena prej navedenega zakona o finančnem poslovanju podjetij
               in prisilni poravnavi, ki določa, da v primeru, ko vrednost unovčene stečajne mase
               presega znesek predujma, tega, za katerega sredstva je dal proračun sodišča in s tem
               proračun države, sodišče, ki vodi stečajni postopek, odloči, da se ta plačila vrnejo
               v dobro proračuna sodišča, in to prednostno. Torej, poenostavljeno povedano, če je
               vrednost stečajne mase večja od dolgov, potem se iz tega izkupička najprej poplača
               ravno ta predujem, sredstva za predujem, ki jih je založilo sodišče taki osebi. Tako
               tu neka varovalka že obstaja v smislu vračila teh stroškov.</p>
               <p>Res pa je, kar ugotavljate, da se je v zadnjem času skokovito povečalo sploh
               odobravanje pravnih pomoči in s tem stroški in v tem okviru, kar tudi pravilno
               ugotavljate, povečanje stroškov brezplačne pomoči na način oprostitve plačila
               predujma. Vendar pa tu sam ne vidim načina, kako se temu izogniti, če ureditev ostane
               taka, kot je; torej, da je predujem predpostavka za začetek postopka, da se postopek
               sploh uvede.</p>
               <p>Omenil bi še to, da je ta medresorska delovna skupina, ki smo jo pred časom že
               napovedali, namenjena je pa spremembi ali pa neki bolj celoviti noveli zakona o
               finančnem poslovanju podjetij in prisilni poravnavi, bila ustanovljena že takoj po
               tem, ko smo to napovedali. Mislim, da bomo že pred poletjem imeli neke obrise nove
               ureditve, pri čemer bomo izhajali iz novele, ki jo je prejšnja vlada pripravila, in
               jo poskušali še nadgraditi in v tem okviru tudi nek razmislek vložiti v to vprašanje,
               o katerem govorimo.</p>
               <p>Hkrati pa ponavljam, da zaenkrat ne vidim načina, kako bi se temu lahko izognili. Še
               enkrat ponavljam: dokler je predujem podlaga za začetek postopka in če oseba, ki je
               dolžnik in želi sprožiti ta postopek, teh sredstev nima in izpolnjuje druge pogoje iz
               Zakona o brezplačni pravni pomoči, potem je preprosto najbrž treba ohraniti veljavno
               ureditev. Da pa se zelo verjetno – to bo analiza, ki sem jo omenil, pokazala – bolj
               racionalno uporabiti sredstva za brezplačno pravno pomoč na splošno, še posebej pa v
               tem okviru, o katerem govorimo.</p>
               <p>Na podlagi te analize bomo to ocenili in če bomo našli način, to vgradili v novelo
               zakona o finančnem poslovanju podjetij in prisilni poravnavi.</p>
            </sp>
            <sp xml:id="SDZ6-Redna-04-2012-06-11.sp259">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Dodatno vprašanje, gospa Kociper.</p>
            </sp>
            <sp xml:id="SDZ6-Redna-04-2012-06-11.sp260">
               <speaker>MAŠA KOCIPER (PS PS):</speaker>
               <p>Hvala lepa za pojasnila, gospod minister.</p>
               <p>V nadaljevanju sprašujem:</p>
               <p>Ali je mogoče tudi časovno opredeliti, kdaj lahko pričakujemo te spremembe?</p>
               <p>V tem smislu zlasti:</p>
               <p>Ali razmišljate tudi o bolj dolgoročnih sistemskih rešitvah?</p>
               <p>V smislu sistemskih rešitev bi bilo mogoče odgovoriti tudi na ta vprašanja, ki ste si
               jih sami zastavili. Mene pa zanimajo zlasti dolgoročne rešitve na področju BPP v
               smislu drugačne ureditve tega vprašanja, morda celo o prenosu postopkov brezplačne
               pravne pomoči izven sodstva. Prosim, če lahko odgovorite še na to. Hvala lepa.</p>
            </sp>
            <sp xml:id="SDZ6-Redna-04-2012-06-11.sp261">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Še to dopolnitev prosim, minister.</p>
            </sp>
            <sp xml:id="SDZ6-Redna-04-2012-06-11.sp262">
               <speaker>DR. SENKO PLIČANIČ:</speaker>
               <p>Hvala.</p>
               <p>Rok za novelo ZFPPIPP, torej zakona o finančnem poslovanju podjetij in prisilni
               poravnavi, interni rok za pripravo na vladi, je 30. 9. 2012, to lahko povem. O
               vsebinskih rešitvah še ne bi mogel govoriti v tem trenutku, koliko nameravamo poseči
               v veljavno ureditev. Vsekakor je izhodišče, narediti bolj racionalno in bolj
               učinkovito.</p>
               <p>Kar se pa tiče Zakona o brezplačni pravni pomoči, pa je ravno ta analiza tista, ki bo
               pokazala, kaj v bodoče narediti. Mislim pa, da ideja, ki ste jo predlagali, ni slaba,
               si jo bomo zabeležili in tudi o tej ideji razmislili.</p>
            </sp>
            <sp xml:id="SDZ6-Redna-04-2012-06-11.sp263">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospod Tomaž Lisec bo postavil vprašanje dvema ministroma, ministru za kmetijstvo in
               okolje gospodu Francu Bogoviču ter ministru za pravosodje in javno upravo dr. Senku
               Pličaniču.</p>
               <p>Ministra, kdo bo odgovarjal prvi? Izvolite, gospod dr. Pličanič. Se opravičujem,
               najprej bi radi slišali vprašanje.</p>
            </sp>
            <sp xml:id="SDZ6-Redna-04-2012-06-11.sp264">
               <speaker>TOMAŽ LISEC (PS SDS):</speaker>
               <p>Hvala. Lep pozdrav, spoštovana predsedujoča, spoštovana ministra!</p>
               <p>Mnogi lastniki kmetijskih zemljišč in predstavniki občin vidijo v komasaciji možnost
               izboljšanja kmetovanja, ureditev dela infrastrukture in tudi možnost izboljšanja ter
               urejanja prostora, v katerem delajo in živijo. S komasacijami, kar je tema mojega
               vprašanja, se lahko uspešno rešujejo tudi vsi večji posegi v prostor, ki mnogim
               povzročajo velike probleme.</p>
               <p>V komasacijskem postopku se lahko ti problemi uspešno rešujejo na dokaj neboleč in
               hiter način z relativno majhnimi stroški, vsaj naj bi bilo tako, vendar pa je zadnja
               novela Zakona o zemljiški knjigi iz leta 2011, ki je s 1. 5. uvedla informatizirano
               zemljiško knjigo, prinesla verjetno več težav in problemov kot pa rešitev. Na to
               opozarjajo tako uporabniki, strokovnjaki, predstavniki geodetskih uprav, predstavniki
               upravnih enot in vsi ostali, ki se jih komasacija dotika. Govorimo predvsem o
               problemu ukinitve zemljiškoknjižnih vložkov, krajevne pristojnosti ter uvedbo
               elektronskega vlaganja teh predlogov.</p>
               <p>Zato mi dovolite par vprašanj. Najprej glede problema programske rešitve zemljiške
               knjige. Očitno je, da sedanji sistem ne omogoča vpisa komasacij.</p>
               <p>Kako nameravate to rešiti?</p>
               <p>Kot vemo, je do prenove oziroma elektronske zemljiške knjige v praksi to potekalo
               tako, da so bile lahko potem takoj te komasacije vpisane v zemljiško knjigo. Tako je
               bilo tudi zagotovljeno, da so lahko komasacijski udeleženci kot lastniki normalno
               uporabljali svoje zemljiške parcele. Po tem zakonu jim je to onemogočeno.</p>
               <p>Kakšne rešitve boste tu predlagali?</p>
               <p>Nadalje me tudi zanima:</p>
               <p>Kako in kdaj se bodo rešile posamezne pritožbe in odločbe komasacij?</p>
               <p>Zanima me tudi:</p>
               <p>Kakšno je vaše mnenje glede arbitražnega reševanja problematike komasacij? To je ena
               izmed tematik, ki je verjetno tudi prihodnost na tem področju.</p>
               <p>Potem me zanima:</p>
               <p>Kako boste rešili problem krajevne pristojnosti?</p>
               <p>Ali zagovarjate odpravo krajevnih pristojnosti ali njeno ohranitev?</p>
               <p>In na koncu mi dovolite še eno vprašanje glede problema ukinitve zemljiškoknjižnih
               vložkov:</p>
               <p>Ali nameravate z novo e-rešitvijo v zemljiški knjigi odpraviti tudi te probleme?</p>
               <p>To bi bilo zaenkrat to. Verjamem, da je veliko vprašanj, in upam, da bodo odgovori
               zanimivi.</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp265">
               <speaker>PODPREDSEDNICA ROMANA TOMC:</speaker>
               <p>Res je, oba ministra pa imata za vse odgovore samo 5 minut časa.</p>
               <p>Izvolite, dr. Pličanič.</p>
            </sp>
            <sp xml:id="SDZ6-Redna-04-2012-06-11.sp266">
               <speaker>DR. SENKO PLIČANIČ:</speaker>
               <p>Hvala, spoštovana podpredsednica. Spoštovane poslanke in poslanci, spoštovani gospod
               Lisec!</p>
               <p>Odgovoril bom na prvi del vaših vprašanj, upam, da se bom lahko dotaknil vseh, potem
               pa bo kolega minister Bogovič še na drugi del vprašanj.</p>
               <p>Najprej naj pojasnim, da sem seznanjen s to problematiko, ki izhaja iz vaših
               vprašanj. Rad bi povedal tudi to, da je pisno vprašanje z enako ali podobno vsebino
               postavil tudi poslanec Državnega zbora mag. Dejan Židan in na to vprašanje
               pripravljamo obširnejši pisni odgovor.</p>
               <p>Glede konkretnih problemov, ki jih omenjate, torej problemov, povezanih z vpisom
               komasacijskih odločb v zemljiško knjigo, pa naj povem naslednje. Že kmalu po
               uveljavitvi Zakona o spremembah in dopolnitvah Zakona o zemljiški knjigi iz leta
               2011, ta je uveljavil celovito informatizacijo zemljiškoknjižnega postopka, smo na
               ministrstvu prejeli obvestilo upravnih enot o težavah pri vpisu komasacijskih odločb
               v zemljiško knjigo.</p>
               <p>O problematiki je bilo nemudoma obveščeno tudi Vrhovno sodišče Republike Slovenije,
               natančneje evidenčni oddelek tega sodišča, v katerega pristojnosti sodi operativna
               izvedba projekta e-zemljiške knjige oziroma informatizacije zemljiške knjige ter tudi
               nadzor in vodenje informacijskega sistema elektronske zemljiške knjige. Normativna
               ureditev je in še vedno omogoča, da se tudi komasacijske odločbe in pogodbe lahko
               vpisujejo v zemljiško knjigo, vendar pa je tudi za te postopke določeno, da mora biti
               predlog oziroma obvestilo za vpis podano v elektronski obliki. S strani Vrhovnega
               sodišča Republike Slovenije smo prejeli zagotovilo, da je vpis komasacijskih odločb
               mogoč, torej na ta elektronski način, vendar se je izkazalo, da bodo potrebne
               določene nadgradnje obstoječega informacijskega sistema, ki bo omogočal nov način
               vpisovanja komasacijskih odločb, informacijsko, elektronsko, ne pa na ročen način,
               kot je to potekalo do zdaj in iz česar izvirajo problemi.</p>
               <p>Na to smo se na ministrstvu takoj odzvali in 8. 5. 2012 na predlog Vrhovnega sodišča
               podali soglasje za izvedbo postopka javnega naročila za nadgradnjo sistema
               elektronske zemljiške knjige v tem delu. Ravno v tem delu, kjer so problemi; torej v
               delu, ki se nanaša na vpisovanje komasacijskih odločb. Po zagotovilih Vrhovnega
               sodišča – poudarjam, da so oni tisti, ki so za to pristojni – bo prav ta nadgradnja
               omogočila nemoteno in hitrejše vpisovanje komasacijskih odločb v zemljiško
               knjigo.</p>
               <p>Tisto, kar lahko še povem, je, da ocenjujem, da bo ta postopek javnega naročila, o
               katerem sem vam govoril, da čim prej uspešno, hitro končan in da bo v resnici s to
               nadgradnjo ta problem rešen.</p>
               <p>V drugem delu sprašujete, kaj mislimo narediti na Ministrstvu za pravosodje in javno
               upravo pri nadgradnji samega sistema zemljiške knjige. Omenili ste problem
               zemljiškoknjižnih vložkov. Tukaj lahko povem, da je eden od projektov našega
               ministrstva, ki izhaja tudi iz koalicijske pogodbe, zlasti združitev informacijskega
               sistema zemljiškega katastra in zemljiške knjige. To je glavna prioriteta, da bomo
               imeli opravka z eno evidenco in ne z dvema, tako kot do sedaj; vse z vidika
               poenostavljanja za uporabnike, da bo lahko uporabnik z vstopom v informacijski sistem
               dobil vse podatke, tako o katastru, o parceli, o mejah parcele itn., in tudi o
               pravnih vprašanjih, ki so na tej parceli, torej o lastninski pravici in drugih
               stvarnih pravicah. To je zaenkrat glavni cilj.</p>
               <p>Zaenkrat nismo še predvideli kakšnih obsežnejših posegov v sam sistem zemljiške
               knjige, čeprav razmišljamo tudi o tem, vemo, da so problemi tudi pri delovanju
               zemljiške knjige kot takšne, vendar pa moramo to še malo bolj natančno analizirati in
               bom potem lahko že pred poletjem kaj več o tem vedel, vsekakor pa septembra.</p>
            </sp>
            <sp xml:id="SDZ6-Redna-04-2012-06-11.sp267">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Še minister.</p>
            </sp>
            <sp xml:id="SDZ6-Redna-04-2012-06-11.sp268">
               <speaker>FRANC BOGOVIČ:</speaker>
               <p>Ker je bilo več vprašanj za gospoda Pličaniča, verjamem, da bom sam lažje odgovoril v
               tem kratkem času.</p>
               <p>Na dvajsetih komasacijskih območjih je danes še 59 pritožb, ki so v reševanju pravne
               službe na ministrstvu. Od ene pa do enajst teh pritožb je na posamezno območje. Vemo,
               da Slovenci imamo zelo radi svoja zemljišča, zato pride do teh številnih zapletov.
               Postopki trajajo zelo različno dolgo, ker je tudi zahtevnost različna. Včasih gre za
               neurejena, neusklajena zemljiška, katastrska stanja, potem je neusklajenost s
               stanjem, posestnim listom in stanjem v naravi. Mnogokrat so pri vrednotenjih, in pri
               tem zaradi tega pride do pritožb, potrebni tudi izvedenci, ki opravijo potem tudi
               izvedeniško mnenje, zato so tudi ti roki dolgi.</p>
               <p>Ocena kolegov je, da bi glede na težo teh problemov, do maja 2013 nekje lahko bile
               vse te pritožbe rešene, glede na... /izklop mikrofona/</p>
            </sp>
            <sp xml:id="SDZ6-Redna-04-2012-06-11.sp269">
               <speaker>PODPREDSEDNICA ROMANA TOMC:</speaker>
               <p>Dodatno vprašanje, gospod Lisec.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp270">
               <speaker>TOMAŽ LISEC: (PS SDS):</speaker>
               <p>Hvala.</p>
               <p>Ker je bilo veliko vprašanj, dajem možnost za mogoče še kakšen odgovor.</p>
               <p>Predvsem pa me zanima – in moje vprašanje gre v tej smeri:</p>
               <p>Kakšno je mnenje glede arbitražnega reševanja problematike komasacij? Če je tukaj
               kakšno mnenje oziroma če je kakršno koli razmišljanje v tej smeri.</p>
               <p>Seveda me zanima problematika krajevne pristojnosti glede odprave:</p>
               <p>Ali ste za to, da krajevna pristojnost ostane?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp271">
               <speaker>PODPREDSEDNICA ROMANA TOMC:</speaker>
               <p>Hvala lepa za vprašanje.</p>
               <p>Vprašanje imamo. Kdo bo odgovarjal? Gospod Bogovič, izvolite.</p>
               <p>Imamo proceduralni zaplet v smislu, da... Ne morete se prijaviti. Se lahko z drugim
               mikrofonom prijavi minister? Mora biti na svojem.</p>
               <p>Nas boste opozorili, ko bo.</p>
            </sp>
            <sp xml:id="SDZ6-Redna-04-2012-06-11.sp272">
               <speaker>FRANC BOGOVIČ:</speaker>
               <p>Je že. Upam, da bom lahko odgovoril.</p>
               <p>Kar se tiče krajevne pristojnosti, je bilo to lansko leto, ko se je sprejemal ta
               zakon, eno od vsebinskih vprašanj, ali ne bo pri marsikaterem takšnem zemljiškem
               vpisu težje to reševati, ker se ta krajevna pristojnost sedaj ne upošteva več.</p>
               <p>Mislim, da je to predvsem stvar pravosodja, da mogoče razmisli, ali bi za takšne
               postopke, kjer je treba na licu mesta dosti reševati probleme, bila takšna
               rešitev.</p>
               <p>Glede arbitražnega reševanja moram reči, da sem v svoji prejšnji funkciji kot župan
               občine Krško bil udeležen v komasacijskih postopkih, kjer smo imeli v nekem obdobju
               približno 900 hektarjev odprtih komasacij, in da je to arbitriranje med posameznimi
               ljudmi mnogokrat narejeno v neke postopkih uvedbe komasacijskega postopka. Druga
               zgodba je pa prav v tem pravnem postopku in sam ocenjujem, da bi najbrž arbitražni
               postopek, tako kot kje drugje, tudi tu lahko pospešil nekatere probleme ki se jih da
               rešiti.</p>
               <p>Mogoče pa kolega želi kaj več o tem dodati.</p>
            </sp>
            <sp xml:id="SDZ6-Redna-04-2012-06-11.sp273">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Želite še kaj dodati dr. Pličanič? <stage>(Ne.)</stage> Hvala lepa za vprašanje in odgovore.</p>
               <p>Naslednja je na vrsti mag. Leja Hercegovac, ki bo zastavila vprašanje ministru za
               zdravje gospodu Tomažu Gantarju.</p>
            </sp>
            <sp xml:id="SDZ6-Redna-04-2012-06-11.sp274">
               <speaker>MAG. LEJLA HERCEGOVAC (PS PS):</speaker>
               <p>Lep pozdrav vsem prisotnim.</p>
               <p>Delovnega programa na Ministrstvu za zdravje za leto 2012 še nimamo. Delavnega
               programa za zdravstveno reformo na ministrstvu še nimamo, ampak ga res
               potrebujemo.</p>
               <p>Spoštovani minister, ker je v pripravi zdravstvena reforma, ki obsega spremembe več
               zakonov: Zakon o zdravstvenem varstvu in zavarovanju, Zakon o zdravstveni dejavnosti,
               zakon o zdravstveni negi in terapiji, Zakon o pacientovih pravicah, Zakon o duševnem
               zdravju – in alternativni medicini –, vas, gospod minister, sprašujem:</p>
               <p>Kdaj in v kolikšnem času bodo spremembe pripravljene?</p>
               <p>Namreč, od časovnice in kakovosti izvajanja omenjenih zakonov je odvisna učinkovitost
               našega zdravstvenega sistema. Iz vaših predhodnih izjav je razbrati, da bo reforma
               res posegla v obstoječe pravice in načela socialne države.</p>
               <p>Zato vas sprašujem:</p>
               <p>Na kakšen način bo Ministrstvo za zdravje financiralo in na kakšen način bo izvajalo
               nadzor nad porabo sredstev ter razmejilo javno in zasebno zdravstvo?</p>
               <p>Ali bo mreža zdravstvene službe urejena po principu enakopravnega dostopa do
               zdravstvenih storitev?</p>
               <p>Kdaj bodo spremembe pripravljene in v katerem času?</p>
               <p>Hvala za odgovor.</p>
            </sp>
            <sp xml:id="SDZ6-Redna-04-2012-06-11.sp275">
               <speaker>PODPREDSEDNICA ROMANA TOMC:</speaker>
               <p>Izvolite, minister.</p>
            </sp>
            <sp xml:id="SDZ6-Redna-04-2012-06-11.sp276">
               <speaker>TOMAŽ GANTAR:</speaker>
               <p>Hvala. Spoštovani!</p>
               <p>Tu je toliko vprašanj, da lahko pol ure govorim, ker vam ne bom mogel vse na hitro
               odgovoriti, ste zelo zelo široko zastavili vprašanja.</p>
               <p>Glede programa sem omenjal že tudi v prejšnjih odgovorih, kaj ima prednost, kaj je
               prioriteta dela. Sigurno sta to dva zakona, ki bistveno vplivata na organizacijo in
               tudi na financiranje zdravstva, se pravi Zakon o zdravstvenem varstvu in zdravstvenem
               zavarovanju in pa Zakon o zdravstveni dejavnosti.</p>
               <p>Ostalega dela na ministrstvu, kar ste našteli, je seveda veliko. Vedeti morate, da so
               to zakoni, ki so se leta in leta pripravljali, že prej, eni so bili sprejeti, eni
               niso bili. V kratkem roku vseh – enostavno tudi ministrstvo ne razpolaga z dovolj
               ljudmi, da bi lahko pet ali pa še več zakonov vzporedno peljali. Tako bodo določene
               stvari morale počakati.</p>
               <p>Poleg tega se na ministrstvu ukvarjamo tudi z drugimi stvarmi. Tu so še investicije,
               so projekti, kot je e-zdravje, poleg zakonodaje, priprava mreže, priprava splošnega
               dogovora, ki ne potrebuje predhodne zakonske podlage in tako naprej. Vmes bo tudi
               socialni dialog, ki nam bo kar nekaj časa vzel. Saj pravim, žal mi je, da ste
               odpovedali sestanek na to temo, ko ste se najavili pri meni, brez razloga, zakaj.
               Tako vam bi lažje malo širše obrazložil.</p>
               <p>Seveda je verjetno bolj pomemben del, kot kaj vse mi počnemo na ministrstvu,
               vsebinski. Se pravi, kaj bomo s temi zakoni določali. Mislim, da sem tudi tu nakazal:
               prvič, moje videnje, ki je v temu trenutku verjetno premalo. Se pravi, želim
               dostopen, solidaren javni zdravstveni sistem, jasno ločevanje med zasebnim in javnim
               zdravstvom. Seveda je tukaj še veliko odprtih vprašanj, tudi znotraj koalicije – kot
               prej že omenjeno, kaj bomo delali s prispevno stopnjo, kakšen bo način organizacije,
               kakšna bo košarica pravic, na kakšen način bomo ločevali dopolnilno zavarovanje ali
               dodatno od obveznega in tako naprej. To so teme, ki so gotovo glede na pomen tiste,
               ki morajo biti stvar širšega dialoga in dialoga s socialnimi partnerji. Tudi zato,
               tudi to je razlog, da te temen niso bile predlog sprememb v okviru Zakona o
               uravnoteženju javnih financ, ampak da jih puščamo za redni postopek, za redno
               proceduro sprejemanja, tudi preko Državnega zbora. In kakršna koli trditev danes o
               tem, kakšen bo na koncu predlog, bi bilo z moje strani verjetno neresno in tudi
               preuranjeno. Tako razen mojih pogledov v tem trenutku zelo težko povsem konkretne
               rešitve dajem, ker mislim, da bi bilo neodgovorno. Seveda, lahko bi pač nekaj
               napisal, ampak mislim, da to ni to. In to bi pomenilo ponovno, kar se dogaja že 10
               let, da od teh pomembnih zakonov ne bi bil sprejet niti eden.</p>
               <p>Tako tukaj prosim za malo potrpljenja, glede na redni postopek boste pravočasno
               obveščeni. Kaj je prioriteta, smo rekli; sta te dva zakona, in to bomo poskušali v
               nekem dogovoru z vsemi pripeljati do točke, ki bi, upam da, bila tudi primerna za
               sprejem.</p>
            </sp>
            <sp xml:id="SDZ6-Redna-04-2012-06-11.sp277">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Dodatno vprašanje, gospa Hercegovac.</p>
            </sp>
            <sp xml:id="SDZ6-Redna-04-2012-06-11.sp278">
               <speaker>MAG. LEJLA HERCEGOVAC (PS PS):</speaker>
               <p>Hvala za odgovor, gospod minister, ampak moje vprašanje je bilo: časovnica, termini
               in kateri prvi zakon bo obravnavam.</p>
               <p>Pa vas še enkrat sprašujem:</p>
               <p>Ali nam lahko zagotovite, da se boste v bodoče držali postavljenih terminov, ki jih
               poveste?</p>
               <p>Kateri zakon boste kot prvega posredovali v obravnavo in kdaj?</p>
               <p>Zdaj ste omenjali Zakon o zdravstvenem varstvu in zdravstvenem zavarovanju,
               ampak:</p>
               <p>Kdaj, gospod minister?</p>
               <p>To je zelo pomembno vprašanje. Hvala.</p>
            </sp>
            <sp xml:id="SDZ6-Redna-04-2012-06-11.sp279">
               <speaker>TOMAŽ GANTAR:</speaker>
               <p>Ja, res je pomembno. Predvidevam, da bomo v jeseni uspeli predlog pripraviti, ni pa
               odvisno samo od nas, odvisno je tudi od dogovora, ki ga bomo uspeli s socialnimi
               partnerji doseči ali ne, in tudi o rešitvah se bo treba pogovarjati. Tako ni vse na
               ministrstvu. Mi ga lahko relativno hitro napišemo, kdaj bo primeren za sprejem,
               seveda je to drugo vprašanje.</p>
               <p>Želim si, da bi v letošnjem letu v jeseni imeli predlog na mizi. Seveda pa tukaj
               garancije ne morem dajati.</p>
            </sp>
            <sp xml:id="SDZ6-Redna-04-2012-06-11.sp280">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Še dodaten predlog.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp281">
               <speaker>MAG. LEJLA HERCEGOVAC (PS PS):</speaker>
               <p>Pravzaprav mi potrebujemo delovni program in prav to, kar ste rekli: kaj bo na mizi.
               To je zelo pomembno in dejansko je potrebna široka razprava in lepo prosim, da bolj
               decidirano terminsko opredelite. Hvala.</p>
            </sp>
            <sp xml:id="SDZ6-Redna-04-2012-06-11.sp282">
               <speaker>PODPREDSEDNICA ROMANA TOMC:</speaker>
               <p>Mag. Hercegovac, vas lahko vprašam, kakšen je bil vaš predlog.</p>
            </sp>
            <sp xml:id="SDZ6-Redna-04-2012-06-11.sp283">
               <speaker>MAG. LEJLA HERCEGOVAC (PS PS):</speaker>
               <p>Proceduralni.</p>
            </sp>
            <sp xml:id="SDZ6-Redna-04-2012-06-11.sp284">
               <speaker>PODPREDSEDNICA ROMANA TOMC:</speaker>
               <p>Proceduralni, kakšen? Za splošno razpravo, o kateri bomo...</p>
            </sp>
            <sp xml:id="SDZ6-Redna-04-2012-06-11.sp285">
               <speaker>MAG. LEJLA HERCEGOVAC (PS PS):</speaker>
               <p>Za splošno razpravo, lepo prosim.</p>
            </sp>
            <sp xml:id="SDZ6-Redna-04-2012-06-11.sp286">
               <speaker>PODPREDSEDNICA ROMANA TOMC:</speaker>
               <p>V redu.</p>
               <p>Hvala lepa za predlog. O vašem predlogu bomo odločali v okviru glasovanj.</p>
               <p>Sedaj pa prehajamo na naslednje vprašanje, ki ga bo zastavila gospa Alenka Bikar, in
               sicer ministru za notranje zadeve dr. Vinku Gorenaku.</p>
            </sp>
            <sp xml:id="SDZ6-Redna-04-2012-06-11.sp287">
               <speaker>ALENKA BIKAR (PS PS):</speaker>
               <p>Pozdravljeni vsi prisotni! Gospod minister!</p>
               <p>Vlada je 24. maja 2012 potrdila dopolnjeni selitveni načrt, ki zajema celovito
               reševanje prostorske problematike ministrstev in vladnih služb.</p>
               <p>Če se osredotočim predvsem na ministrstvo, ki je vaše ministrstvo, za katerega ste vi
               pristojni, bi želela vedeti:</p>
               <p>Kakšni so stroški selitve Ministrstva za notranje zadeve v okviru tega selitvenega
               načrta Vlade?</p>
               <p>V medijih se namreč pojavljajo različne informacije od 30 tisoč evrov pa tja do 300
               tisoč evrov, po nekaterih podatkih celo milijon evrov.</p>
               <p>Seveda me zanimajo tudi stroški, povezani z vašim predlogom, da naj bi se Nacionalni
               preiskovalni organ selil z Dimičeve na Litostrojsko. S tem bodo povzročili drugim
               ministrstvom, ki se bodo morali zaradi tega seliti, dodatne stroške – če moji podatki
               držijo, naj bi se z Litostrojske selili uslužbenci Ministrstva za kmetijstvo in
               okolje ter Uprave za jedrsko varnost.</p>
               <p>Zanima me:</p>
               <p>Ali ocenjujete, da je stavba na Litostrojski primerno opremljena za kriminaliste, in
               če ne, kakšen delež sredstev pade tudi na dodatna opremljanja in prilagajanja
               prostorov na Litostrojski kriminalistični dejavnosti?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp288">
               <speaker>PODPREDSEDNICA ROMANA TOMC:</speaker>
               <p>Hvala za vprašanje.</p>
               <p>Izvolite minister.</p>
            </sp>
            <sp xml:id="SDZ6-Redna-04-2012-06-11.sp289">
               <speaker>DR. VINKO GORENAK:</speaker>
               <p>Hvala lepa.</p>
               <p>Direktno se na vaše vprašanje ne bo dalo odgovoriti, če ste od mene pričakovali
               eksaktne številke v tem trenutku, ker jih pač še preprosto nimam. Ampak lahko pa čas
               vseeno izkoristiva za to, da razjasniva nekatere okoliščine in tudi tisto, o čemer
               pišejo raznorazni mediji na to temo. Osnovni selitveni načrt Vlade je bil sprejet
               konec marca in ne konec maja; datum, ki ste ga vi citirali, 24. maj je bil zgolj
               popravek tistega selitvenega načrta, in sicer v tistem smislu, da tako imenovana
               jedrska varnost, če poenostaviva ostane na Litostrojski, kar prvotno ni bilo
               predvideno.</p>
               <p>Sicer je pa treba reči naslednjo zadevo. Ministrstvo za notranja zadeve skupaj s
               policijo ima danes v Ljubljani najetih 8 lokacij. Vseh 8 lokacij so pravzaprav
               privatni prostori. Znotraj teh privatnih prostorov je najobsežnejši oziroma največji
               najem tako imenovana Dimičeva NPU, ki nas stane 136 tisoč evrov na mesec ali okoli
               milijon in pol na letni ravni.</p>
               <p>Selitveni načrt predvideva naslednje, da bomo sukcesivno v roku enega leta – zakaj v
               roku enega leta? Zaradi tega, ker so stare pogodbe narejene tako, da so ponekod
               odpovedni roki pol leta, ponekod pa so eno leto, poudarjam pa, da je večina
               odpovednih rokov vezanih na pol leta, tako da bomo približno do 25. oktobra preselili
               pomemben del uslužbencev in med drugim odpovedali tudi Dimičevo v Ljubljani, ker
               takrat potečejo pogodbe. Nekaj malega pogodb pa poteče po enem letu, to pomeni v
               marcu naslednje leto. Končni cilj bo naslednji. Ministrstvo za notranje zadeve skupaj
               s policijo ne bo več v najetih prostorih, ampak bomo skoncentirali vse uslužbence na
               Litostrojsko – žal ne čisto vse, ker tam vendar ostaja Statistični urad in Uprava za
               jedrsko varnost. In drugi del, kjer bodo še naši uslužbenci samo še na Štefanovi 2.
               To bo pomenilo, da bomo v celoti bom rekel preseljeni in da ne bomo več koristili
               prostorov, ki so v privatni rasti in plačevali teh prostorov privatnikom.</p>
               <p>Kar se tiče selitvenih stroškov, vam številke v tem trenutku ne morem povedati, ker
               je preprosto niti nimam. Zakaj je nimam? Iz temeljnega razloga, ker se pogovarjamo z
               DSU o tem, da bo del stroškov, ki so potrebni za selitev, prevzela DSU, s tem bo tudi
               najemnina nekoliko višja, ampak gre izključno za to, da bomo vse tri inštitucije,
               tako statistični zavod, potem jedrska varnost, kot tudi mi, precej, naj uporabim ta
               izraz, stisnili uslužbence v manjše prostore, če smem temu tako reči. Pač prostori ne
               bodo tako razkošni, kot je bilo prvotno predvideno. Zato bo treba nabaviti nekoliko
               stolov in miz, kaj drugega posebnega ne.</p>
               <p>Od kod različne cifre vselitvenih stroškov? Stroški preprosto izhajajo iz tega, ker
               si določeni uslužbenci želijo kaj več. Ob tem, ko se preselijo, si želijo še kaj
               nabaviti, recimo. Zato potem take informacije tudi prihajajo v medijih. Slišal sem
               celo že višji znesek, tudi tri milijone je bilo slišati, ne en milijon, kot ste
               poudarili vi. Ampak rekel bom vam tako: zelo jasno bom tudi povedal, da sama selitev
               ne pomeni in ne bo pomenila nobenega dodatnega razkošja. Mi se bomo preprosto
               preselili, zagotovili osnovne varnostne pogoje in to je pa tudi vse. Nihče si ne bo
               ničesar izmišljeval.</p>
               <p>Selitveni stroški v tem trenutku niso jasni zaradi tega, ker jih moramo razdeliti med
               DSU in nas. Če bo DSU prevzel določene stroške v smislu nabav miz, stolov in tako
               naprej, potem bo pač najemnina nekoliko večja, v nasprotnem primeru pa obratno.</p>
               <p>Tisto, kar je pa najpomembnejša pri celi stvari, in to se mi zdi, da vam moram
               povedati vam in javnosti, je pa naslednje: naš cilj mora biti jasen. Skupna najemnina
               za vseh osem prostorov, ki jih imamo danes najetih, je nek znesek okoli dva milijona
               in pol na letni ravni, naš cilj je, da na novi lokaciji, na Litostrojski, seveda
               plačujemo manj; in to lastnemu državnemu podjetju, ne privatnikom. Hvala.</p>
            </sp>
            <sp xml:id="SDZ6-Redna-04-2012-06-11.sp290">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Gospa Bikar imate dodatno vprašanje?</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp291">
               <speaker>ALENKA BIKAR (PS PS):</speaker>
               <p>Seveda.</p>
               <p>Sedaj se počutim kot učiteljica pred učencem, ki ni naredil svoje domače naloge.
               Vprašala sem vas o številkah, vi se izgovarjate, da mi teh številk ne morete
               povedati. Ali mi res ne morete povedati? Ali nimate narejenih niti najmanjših ocen,
               koliko bodo te selitve zares stale? Koliko bomo privarčevali na račun teh selitev?
               Tudi na Litostrojski se bo plačevala najemnina, ko se boste na Litostrojsko selili,
               in treba jo bo dodatno opremiti, da se bodo lahko v prostore na Litostrojski vselili
               uslužbenci MNZ. In da se bodo lahko uslužbenci MNZ vselili v prostore na
               Litostrojski, bodo morali uslužbenci Ministrstva za kmetijstvo in okolje ter Uprava
               za jedrsko varnost te prostore zapustiti in se preseliti v najemniške.</p>
               <p>Ne vem, ne razumem te matematike:</p>
               <p>Kako boste v tem primeru privarčevali?</p>
               <p>To me res zanima.</p>
               <p>In če bodo ti stroški res tako visoki, kot se govori, ne vem, kaj bo s to našo
               policijo, ker po drugi stran režete finančna sredstva za športne programe policistov,
               za izobraževanje, za usposabljanje policistov.</p>
               <p>Se vam mogoče ne zdi, da ste se lotili varčevanja na napačni strani?</p>
               <p>Konec koncev se sprašujem:</p>
               <p>Ali vas nič ne skrbi, kakšna bo psihofizična pripravljenost naših policistov, ki pa
               pravzaprav morajo biti 100 % – se strinjate?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp292">
               <speaker>PODPREDSEDNICA ROMANA TOMC:</speaker>
               <p>Hvala lepa. Izvolite, minister.</p>
            </sp>
            <sp xml:id="SDZ6-Redna-04-2012-06-11.sp293">
               <speaker>DR. VINKO GORENAK:</speaker>
               <p>Hvala lepa.</p>
               <p>Moj lep namen je bil, povedati vam vse tisto, kar je bilo treba povedati, bil sem
               zelo vljuden in korekten, zdaj pa vidim, da moram uporabiti metode, kakršne sem tudi
               pri gospe Kresalovi, ker ona je potem šele razumela, prej pa ni razumela nekaterih
               zadev.</p>
               <p>Če govoriva o selitvenih stroških, potem je to prevoz in nič drugega. Večino bomo
               opravili sami, samo pri kakšni železni omari bomo rabili kakšno pomoč, po možnosti
               vojske – tako da smo si na jasnem. Kar se tiče pa nabav opreme – je ne bomo
               nabavljali, razen stvari, kjer gre za večje število miz in stolov, zaradi tega ker
               ožimo delovne prostore oziroma več uslužbencev spravljamo v iste prostore.</p>
               <p>Naslednja zadeva, jedrska varnost se ne seli nikamor, zato stroškov ne bo. Jedrska
               varnost ostane tam, torej ni stroškov.</p>
               <p>Kar se tiče pa ostalega, bi pa najrajši naredil to, kar sem pri gospe Kresalovi, ki
               sem ji nazorno pojasnil z denarnico, ampak vam bom pa vseeno, ker se prvič
               pogovarjava, na naslednji način: Ministrstvo za notranje zadeve danes plačuje dva in
               pol milijona evrov na letni ravni za najemnino privatnikom, med njimi gospodu
               Pogačarju v njegov privatni žep. Milijon in pol je tega denarja. Ministrstvo za
               notranje zadeve pa bo v bodoče plačevalo DSU. DSU je pa državna firma. Ali povedano
               drugače: Ministrstvo za notranje zadeve oziroma država bo v temu primeru denar dajala
               iz levega v desni žep, še vedno bo ostal denar državni, ker podjetje DSU vi lahko
               kadar koli ukinete in s tem postanete lastnik nepremičnin in kreditov.</p>
               <p>Skupno sem pa že povedal, da je cilj Vlade oziroma znotraj tega podcilj Ministrstva
               za notranje zadeve, da so ti stroški manjši in bodo manjši kot so danes. Hvala
               lepa.</p>
            </sp>
            <sp xml:id="SDZ6-Redna-04-2012-06-11.sp294">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Nimate dodatnih predlogov, zato nadaljujemo.</p>
               <p>Vprašanje bo postavil mag. Štefan Tisel ministru za infrastrukturo in prostor gospodu
               Zvonku Černaču.</p>
            </sp>
            <sp xml:id="SDZ6-Redna-04-2012-06-11.sp295">
               <speaker>MAG. ŠTEFAN TISEL (PS SDS):</speaker>
               <p>Lep pozdrav vsem, spoštovana gospa podpredsednica Državnega zbora, spoštovani
               ministri, poslanke in poslanci!</p>
               <p>Vprašanje postavljam ministru za infrastrukturo in prostor gospodu Zvonetu Černaču,
               in sicer:</p>
               <p>Kako bo omogočeno normalno delovanje kamnolomov, ki jim letos, se pravi v letu 2012,
               poteče koncesija?</p>
               <p>Vemo, da je bil novi zakon oziroma prenovljeni Zakon o rudarstvu sprejet v letu 2010
               in začel veljati s 1. 1. 2011. Ta zakon zahteva nove pogoje, se pravi dodatna
               soglasje, in ne upošteva obstoječih dovoljenj in zahteva pridobitev nove koncesije
               tudi za že obstoječe kamnolome. Največji problem pa je, ker mora biti območje
               kamnoloma opredeljeno v občinskih prostorskih aktih. Vemo pa, da so ti akti marsikje
               še zelo v povojih in traja leta in leta, da bo do tega prišlo.</p>
               <p>Zato sprašujem, kako bo omogočeno tistim, ki so delali zdaj po koncesiji, koncesija
               jim poteče, vlagali so sredstva v opremo in tehnologijo, ki še ni amortizirana,
               zaradi gospodarske krize pa se je dejavnost močno zmanjšala, prepolovila. Odkopi
               marsikje niso dosegli niti 50 % načrtovanega, hkrati izvajajo tudi sanacijo, ki je
               predpisana na obstoječih območjih, kar tudi nekaj stane, ni bilo novih odjemalcev,
               kajti prevozi so vedno dražji in na daljše lokacije se ne splača prevažati. Nekaterim
               koncesionarjem letos poteče koncesija, zato sprašujem, da bodo lahko nemoteno delali
               naprej:</p>
               <p>Kako omogočiti delovanje teh kamnolomov še naprej, dokler ne bo sprejet nov zakon
               oziroma spremenjen Zakon o rudarstvu?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp296">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Izvolite minister, za odgovor.</p>
            </sp>
            <sp xml:id="SDZ6-Redna-04-2012-06-11.sp297">
               <speaker>ZVONKO ČERNAČ:</speaker>
               <p>Hvala lepa tudi za to vprašanje spoštovanemu poslancu Tislu.</p>
               <p>Okrog Zakona o rudarstvu sem enkrat v Državnem zboru že govoril. Takrat sem povedal,
               da predstavlja določeno težavo pri nadaljevanju koncesijskih razmerij v tistih
               primerih, kjer surovina še obstaja in je možna eksploatacija, novela Zakona o
               rudarstvu, ki je bila sprejeta v letu 2010, ker se je skozi izvajanje pokazalo, da je
               neka ovira pri normalnemu podaljševanju oziroma pri omogočanju nadaljnje
               eksploatacije, predvsem kar se kamnolomov tiče na podlagi koncesijskih razmerij.</p>
               <p>Zakon o rudarstvu določa, da ko koncesijska pogodba preneha, preneha tudi rudarska
               pravica. Zakon pa omogoča, da v primerih, ko na določenem območju še vedno obstaja
               potencial za izkoriščanje, surovina, v času trajanja koncesijske pogodbe tak
               koncesionar poda vlogo za podaljšanje te rudarske pravice ali če tega podaljšanja ni,
               vlogo za pridobitev rudarske pravice za izkoriščanje mineralne surovine na istem
               pridobivalnem prostoru. Torej, če obstoječi koncesionar takšne vloge ne bi
               posredoval, da se takšna vloga presoja v skladu z določili Zakona o rudarstvu,
               konkretno 50. člen je tisti, ki govori o pogojih, pod katerimi je mogoče podaljšati
               rudarsko pravico za izkoriščanje. Nekaj teh pogojev lahko naštejem.</p>
               <p>Zakon pravi, da časa veljavnosti rudarske pravice za izkoriščanje ni mogoče
               podaljšati, razen če zaradi velikih vlaganj v izkoriščanje določene mineralne
               surovine na določenem območju in ob rednem in dobro izvedenem izkoriščanju zaradi
               višje sile ni bilo mogoče izčrpati zalog na pridobivalnem prostoru. Kar nekaj je
               takšnih primerov v Republiki Sloveniji. V takšnem primeru se lahko rudarska pravica
               za izkoriščanje v primeru izkoriščanja energetskih mineralnih surovin podaljša, in
               sicer za največ 10 let, v primeru izkoriščanja drugih mineralnih surovin pa za največ
               tri leta, vsakič, kadar nosilec rudarske pravice za izkoriščanje z ustreznimi
               dokazili dokaže obstoj zalog mineralne surovine znotraj pridobivalnega prostora in
               pod pogojem, da je bila na pridobivalnem prostoru izvedena predpisana sprotna
               sanacija zemljišč, degradiranih z rudarskimi deli.</p>
               <p>Nadalje zakon določa, da za podaljšanje časa veljavnosti rudarske pravice za
               izkoriščanje lahko nosilec rudarske pravice zaprosi pred iztekom roka, za katerega je
               bila rudarska pravica za izkoriščanje podeljena, in o tem podaljšanju odloča
               ministrstvo, ki je pristojno za rudarstvo z odločbo, v tem primeru je to Ministrstvo
               za infrastrukturo in prostor. Odločba se podaljša, če se ugotovi, da je nosilec
               rudarske pravice za izkoriščanje pred vložitvijo vloge izvajal rudarsko pravico na
               predpisan način. Potem, če se ugotovi, da so za podaljšanje časa veljavnosti rudarske
               pravice za izkoriščanje izpolnjeni pogoji iz prvega odstavka tega člena, to pomeni,
               da ni bilo mogoče ob normalni eksploataciji izkoristiti vsega potenciala na določenem
               nahajališču.</p>
               <p>In tretjič, da za podaljšanje časa veljavnosti ne obstajajo neke druge omejitve, ki
               jih določa zakon.</p>
               <p>Tako v vseh tistih primerih, kjer na podlagi obstoječih koncesijskih pogodb za
               izkoriščanje posameznih mineralnih surovin v primeru kamnoloma obstaja nadaljnji
               potencial za izkoriščanje in so bila v vmesnem obdobju oziroma v času trajanja
               koncesijskega razmerja opravljena vsa ustrezna dela v skladu s podeljeno koncesijo,
               obstaja že v okviru tega zakona legalna možnost za pridobitev odločbe o podaljšanju
               take rudarske pravice s podelitvijo oziroma pridobitvijo nove koncesije največ za
               obdobje, za katerega je bila ta koncesija doslej na istem prostoru podeljena.</p>
               <p>Ob tej priliki je treba povedati, da sta bili v preteklosti podeljeni dve vrsti teh
               rudarskih pravic, nekatere za krajše, nekatere za daljše časovno obdobje, nekatere za
               10, nekatere za 20 let, v posameznih primerih verjetno tudi na podlagi ocene zalog
               posameznega potenciala. V posameznih primerih je prišlo do tega, kot ste sami
               ugotovili, da izkoriščanje ni bilo tako ekstenzivno oziroma tako močno, kot je bilo
               predvideno v času, ko se je ta koncesija podeljevala. V vseh teh primerih so že po
               sedanjem zakonu izpolnjeni pogoji za podaljšanje, če je vloga podana pred iztekom
               koncesijskega razmerja.</p>
            </sp>
            <sp xml:id="SDZ6-Redna-04-2012-06-11.sp298">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Še dopolnilno vprašanje, izvolite.</p>
            </sp>
            <sp xml:id="SDZ6-Redna-04-2012-06-11.sp299">
               <speaker>MAG. ŠTEFAN TISEL (PS SDS):</speaker>
               <p>Hvala za odgovor, gospod minister. Saj ravno za to gre, ker se v moji poslanski
               pisarni oglašajo zainteresirani, ki imajo te kamnolome. Gre za manjše kamnolome na
               podeželju, na periferiji, kjer je kar nekaj delovnih mest odvisnih od tega, da se
               delo nadaljuje, da se lokalno oskrbuje tako lokalno prebivalstvo, gradbinci,
               asfalterji in podobno. Gre točno za te primere, ko izkoriščenost še ni bila v taki
               meri, kot je bilo predvideno. Bilo je veliko vloženih sredstev, vloge so bile tudi že
               poslane, niso pa še dobili odgovorov – ravno na podlagi tega 50. člena obstoječega
               zakona, ki omogoča v teh posebnih primerih.</p>
               <p>Hkrati pa tudi predlagajo, da bi vključili tudi strokovno javnost pri načrtovanju
               spremembe zakona, kot je Društvo tehničnih vodij, saj bi le na ta način lahko
               naredili resnično življenjski zakon, ki se ga bo dalo realno izvajati, in da bodo
               kamnolomi z veljavnimi dovoljenji za izkoriščanje normalno lahko obratovali
               naprej.</p>
               <p>Še enkrat, hvala za odgovor. Torej, pot je, tako lahko pričakujemo, da bodo dobili
               ustrezne odgovore in bodo lahko nadaljevali z delom v teh kamnolomih. Hvala lepa.</p>
            </sp>
            <sp xml:id="SDZ6-Redna-04-2012-06-11.sp300">
               <speaker>PODPREDSEDNICA ROMANA TOMC:</speaker>
               <p>Minister, dodatno pojasnilo prosim.</p>
            </sp>
            <sp xml:id="SDZ6-Redna-04-2012-06-11.sp301">
               <speaker>ZVONKO ČERNAČ:</speaker>
               <p>Hvala lepa tudi za to priložnost, da lahko dodatno odgovorim.</p>
               <p>Drži to, kar ste ugotovili. Ne glede na določbe tega zakona, je praksa pokazala, da
               izvajanje teh določb ne poteka na najbolj optimalen način. Iz tega razloga smo
               opravili tudi določene spremembe v preteklih mesecih, kar se tiče izvrševanja določb
               tega zakona, vendar pa je ena izmed bistvenih novela, ki bo omogočila, da bodo
               postopki, ki jih je bilo v preteklih ne samo mesecih, v zadnjem letu dni začetih kar
               nekaj, v optimalnem roku tudi zaključeni.</p>
               <p>Upam, da nam bo uspelo to novelo zakona obravnavati še na julijski seji Državnega
               zbora, v najslabšem primeru pa potem na naslednji seji. Na ministrstvu pa bomo seveda
               storili vse, da v vseh tistih primerih, kjer gre za odprte postopke, te pospešimo in
               v najbolj optimalnem roku tam, kjer so upravičeni pogoji za nadaljevanje
               izkoriščanja, tudi zaključimo.</p>
            </sp>
            <sp xml:id="SDZ6-Redna-04-2012-06-11.sp302">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Naslednji je na vrsti gospod Jerko Čehovin, ki bo vprašanje postavil ministru za
               kmetijstvo in okolje gospoda Franca Bogoviča.</p>
            </sp>
            <sp xml:id="SDZ6-Redna-04-2012-06-11.sp303">
               <speaker>JERKO ČEHOVIN (PS PS):</speaker>
               <p>Hvala lepa, predsedujoča. Lep pozdrav četici 23. poslancev in trem ministrom, ki še
               vztrajamo v dvorani!</p>
               <p>Medtem ko se cela Slovenija ukvarja z vprašanjem, kaj se dogaja v južni Koreji, kdo
               je kaj napisal, kdo je kaj rekel, se v ozadju pri nas dogajajo druge zadeve. Ministra
               za kmetijstvo in okolje sprašujem. Po nekaterih podatkih je Sklad kmetijskih zemljišč
               in gozdov izplačal visoke odškodnine tujcem na osnovi 72. člena Zakona o
               denacionalizaciji. Vloženih je še več zahtevkov, ki jih po ocenah nekaterih
               strokovnjakov Sklad ne bo mogel poravnati. Ocena je, da bo skupni znesek odškodnin
               blizu 100 milijonov evrov. V tem primeru sodišča lahko vknjižijo zastavne pravice,
               tako imenovane plombe na premoženje Sklada, kar pomeni blokado opravljanja in kasneje
               pobot terjatev z nepremičninami. To torej pomeni, da bo ostalo državi zelo malo
               nepremičnin.</p>
               <p>Sprašujem vas, spoštovani minister Bogovič:</p>
               <p>Kaj boste storili, če Sklad ne bo mogel izplačati odškodnin in bo sodišče vknjižilo
               zastavno pravico na premoženje sklada?</p>
               <p>Zakaj ustrezne institucije, med njimi Državno pravobranilstvo, ne poskrbijo za
               zaščito državnega interesa s korektnim izračunom ogromnih vlaganj v te gozdove, ki bi
               jih odšteli od vrednosti odškodnin za nezmožnost gospodarjenja?</p>
               <p>Zakaj niso za izračune sprejeti ustrezni predpisi oziroma navodila, ki bi natančno
               opredelili metodologijo izračuna odškodnin?</p>
               <p>Za vprašanja se vam zahvaljujem.</p>
            </sp>
            <sp xml:id="SDZ6-Redna-04-2012-06-11.sp304">
               <speaker>PODPREDSEDNICA ROMANA TOMC:</speaker>
               <p>Za odgovor.</p>
               <p>Izvolite gospod Bogovič.</p>
            </sp>
            <sp xml:id="SDZ6-Redna-04-2012-06-11.sp305">
               <speaker>FRANC BOGOVIČ:</speaker>
               <p>Hvala za to vprašanje. To je vprašanje, o katerem je bilo govora v Državnem zboru že
               v prejšnjem sestavu državnega zbora, kjer se je na Odboru za kmetijstvo, gozdarstvo
               in prehrano spregovorilo o tej problematiki. Govora je bilo tudi takrat, ko se je
               sprejemala sprememba zakona o skladu, in gre za resno vprašanje z velikimi
               posledicami. Tako, kot ste dejali, je Sklad kmetijskih zemljišč in gozdov Republike
               Slovenije na področju izplačevanja odškodnin po 72. členu Zakona o denacionalizaciji
               in 145.c člena Zakona o izvrševanju kazenskih sankcij zavezanec za izplačila teh
               odškodnin zaradi nezmožnostjo upravljanja z nepremičninami, ki so se skozi leta
               vračala v denacionalizacijski postopkih. Doslej je Sklad izplačal že za 10 milijonov
               216 tisoč 954 evrov zahtevkov. Tu so zajete tako odškodnine, obresti, pravdni stroški
               in v letošnjem letu je bilo takšnih odškodnin izplačanih že 4 milijone 823 tisoč 127
               evrov. V postopkih je tako nekaj izvensodnih postopkov kakor tudi sodnih zahtevkov,
               tako da je v tem trenutku izvensodnih zahtevkov za 3 milijone 480 tisoč in pa sodnih
               zahtevkov za 18 milijonov in pol. Kot vidite, gre za resne in pa velike številke, ki
               so, kot sem že dejal, tudi resna grožnja delovanju Sklada, kar ste tudi sami pravilno
               ugotovili. Sklad na tem področju skupaj z odvetniki in pa v pogovorih s temi, ki
               vlagajo te zahtevke, poskuša doseči izvensodne poravnave, kolikor se da te izvensodne
               poravnave skleniti. Nekaj tega je bilo sklenjenega, nekaj je bilo tudi sodnih, kot
               sem že dejal,. Sklad ima sprejeto interno metodologijo za izračun te višine
               odškodnine, ločeno za kmetijska zemljišča in za gozdove, kjer je upoštevano ravno to,
               kar ste povedali, tako vlaganje v zemljišča, v gozdove, upravljanje in, kot sem že
               rekel, je takšna interna metodologija narejena. Odškodnina je izračunana na podlagi
               te metodologije, ki pride v poštev, če se stranki dogovorita in dosežeta izvensodno
               poravnavo. V teh zahtevkih velikokrat pride do precejšnjih razhajanj, tudi za
               trikratnik, štirikratnik se dogaja. Poznam te izračune, me je direktorica o tem že
               predhodno obvestila, zato je mnogokrat zelo težko doseči to poravnavo in sodišča
               potem prepuščajo oziroma v sodnih postopkih se velikokrat pridobijo sodna izvedeniška
               mnenja, za katere pa lahko mirno rečem, da so mnogokrat zelo različna od teh zneskov
               na koncu, ki so po tej metodologiji, ki jih je Sklad pripravil. Tako da velikokrat
               pride do teh velikih razhajanj in na Skladu imajo mnogokrat resna razhajanja in
               pritožbe na te postopke in podobno. Kot ste že omenili – in prav je, da tudi vsi vemo
               –, je to resna grožnja.</p>
               <p>Kar se tiče zastavne pravice na premoženje Sklada. Sklad je v osnovi tisti, ki
               upravlja z državnim premoženjem, je pa v skladu z zakonom zavezanec za te zadeve,
               zato bo treba zagotovo v prihodnje iskati rešitve, kako najprej doseči čim boljše
               poravnave, na drugi strani pa tudi, kako zagotoviti vire sredstev za te poravnave.
               Skrajna možnost je tudi dejansko poravnava z eventualno zamenjavo zemljišč, ki pa so,
               kot sem že rekel, v lasti države, ne v lasti Sklada. Je pa to eno resnih vprašanj, s
               katerimi se bomo ukvarjali. Številka, ki ste jo pa omenili, je pa malce ali pa precej
               previsoka.</p>
            </sp>
            <sp xml:id="SDZ6-Redna-04-2012-06-11.sp306">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Dodatno vprašanje ima še gospod Čehovin.</p>
            </sp>
            <sp xml:id="SDZ6-Redna-04-2012-06-11.sp307">
               <speaker>JERKO ČEHOVIN (PS PS):</speaker>
               <p>Gospod minister Bogovič, hvala za korekten odgovor. Mislim, da ste lahko s tem, ko
               korektno odgovarjate, tudi zgled marsikateremu drugemu ministru z vaše vlade.</p>
               <p>Dejansko imamo mi resnično neko čudno zakonodajo, ki po eni strani ovrednoti vse
               tisto, kar ni bilo možno gospodariti, po drugi strani pa ne ovrednoti tistega, kar je
               bilo vlagano v ta zemljišča in kar je dejansko pridodalo k dodani vrednosti. Mislim,
               da bi tukaj morali to zakonodajo delno spremeniti. Ali bomo res še zadnje ostanke
               državnih gozdov dali v last tujcem in pa tistim, ki so dobili vrnjena premoženja
               fevdalnega izvora? Prav presenetljivo je, da ta metodologija izračuna odškodnin ne
               temelji na neki posebni vladni uredbi ali kakšni drugi podzakonski regulativi. To je
               več ali manj prepuščeno izbranim sodnim cenilcem gozdarske stroke. Prav zanimivo bi
               bilo videti, kakšen je spisek teh cenilcev, ki imajo popolnoma drugačna merila ko
               delijo ocenitve za denacionalizacijske upravičence ali pa ko delijo ocenitve za
               zastavo gozdov za bančne institucije.</p>
               <p>Mislim da bi bilo prav, glede na to, da ste sami priznali, da gre za velik problem,
               da se vaše ministrstvo oziroma vlada tudi ustrezno odzove na ta problem. Hvala.</p>
            </sp>
            <sp xml:id="SDZ6-Redna-04-2012-06-11.sp308">
               <speaker>PODPREDSEDNICA ROMANA TOMC:</speaker>
               <p>Kakšno dodatno pojasnilo?</p>
               <p>Izvolite minister.</p>
            </sp>
            <sp xml:id="SDZ6-Redna-04-2012-06-11.sp309">
               <speaker>FRANC BOGOVIČ:</speaker>
               <p>Kar se tiče izvedeniških mnenj, so upoštevana v sodnih postopkih, medtem ko ta
               metodologija, ki jo je pripravil Sklad temelji ravno na znanih principih, kako so se
               tudi v preteklosti in se še danes obračunajo stroški in prihodki iz gozdov. Pri tem
               prihaja tudi do enega resnega problema, ko sodišča zelo različno ocenijo te prihodke
               iz teh gozdov, kakor so v preteklosti v resnici za državo tudi realizirala. Tudi to
               je eno resno vprašanje, kako naprej.</p>
               <p>Kot ste že omenili, sam zelo resno jemljem to vprašanje, ki ga imam namen na vladnem
               nivoju odpreti ob sprejemanju programa Sklada kmetijskih zemljišč in gozdov in tudi
               na ta način z vladnega nivoja opozoriti na to zadevo in hkrati tudi poiskati rešitve,
               ki pa kot sem že dejal, gredo predvsem v tej smeri, kako zagotavljati vire skladov. V
               zadnjih spremembah zakona o Skladu kmetijskih zemljišč je tudi prišlo do ukinitve
               nekaterih prihodkov, ki se zdaj delijo, tako da bo treba okoli tega resno debato
               opraviti. Kar se tiče pa same sodne prakse in pa sodne veje in pa glede na to
               razmejitev teh vej, bo treba najbrž kje drugje spregovoriti kot samo na vladnem
               nivoju.</p>
            </sp>
            <sp xml:id="SDZ6-Redna-04-2012-06-11.sp310">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Predlog za splošno obravnavo?</p>
            </sp>
            <sp xml:id="SDZ6-Redna-04-2012-06-11.sp311">
               <speaker>JERKO ČEHOVIN (PS PS):</speaker>
               <p>Ja, predlagam v skladu z 246. členom, še zlasti, ker je tudi sam minister povedal, da
               gre za resen problem, da tudi v Državnem zboru opravimo resno obravnavo tega
               problema. Jaz sicer verjamem, da boste morda pripravili kakšne spremembe zakonodaje,
               ampak na žalost nas izkušnja uči, da je boljše imeti nekaj na zalogi, kot pa da samo
               zaupamo, da boste to opravili. Namreč, čeprav ste rekli, da ta številka 100 milijonov
               evrov, o kateri sem govoril, ni mogoča oziroma da je precej manjša, vendar pa ste že
               našteli kar precej milijonov evrov. Mislim, da skupaj z raznimi, bom rekel, obrestmi,
               zamudnimi obrestmi in tako naprej lahko pride tudi blizu te številke, o kateri sem
               govoril. Zato menim, da je prav, da se opravi splošna obravnava. Hvala.</p>
            </sp>
            <sp xml:id="SDZ6-Redna-04-2012-06-11.sp312">
               <speaker>PODPREDSEDNICA ROMANA TOMC:</speaker>
               <p>Hvala za vaš predlog, o katerem bomo odločali v sklopu glasovanj.</p>
               <p>Zdaj pa je na vrsti gospa Mateja Pučnik, zastavila bo vprašanje ministru za notranje
               zadeve dr. Vinku Gorenaku.</p>
            </sp>
            <sp xml:id="SDZ6-Redna-04-2012-06-11.sp313">
               <speaker>MATEJA PUČNIK (PS SDS):</speaker>
               <p>Hvala lepa za besedo, spoštovana podpredsednica. Lepo pozdravljeni vsi prisotni!</p>
               <p>Spoštovani minister za notranje zadeve dr. Vinko Gorenak, na 13. dnevih varstvoslovja
               v Portorožu ste poudarili, da je odnos med policisti in državljani mogoče izboljšati
               le s kakovostnim policijskim delom. Preden nadaljujem, bi želela pozdraviti eno od
               nedavnih kakovostnih del policistov, ki so se v preteklem mesecu zaključila z uspešno
               zaključeno akcijo, ki so jo izvedli kriminalisti in policisti v obsežni mednarodni
               kriminalistični preiskavi kaznivih dejanj organizirane kriminalitete. Kakovostno delo
               policista je vsekakor povezano z ustreznim materialnim in moralnim vrednotenjem
               policijskega dela, kakovostjo opreme in delovnih sredstev. Prav tako je povezano z
               ustreznim vodenjem, s človeškimi medsebojnimi odnosi in notranjim občutkom
               pripadnosti policiji. V razmerju do državljanov se to odraža v varnosti. Se pa dobro
               zavedam, da kvalitetno delo policistov precej otežuje obseg administrativnih opravil,
               ki jih mora vsak opraviti. Na aprilski seji sem vas poleg reorganizacije znotraj
               vašega ministrstva že dodatno vprašala tudi o odpravi administrativnih ovir pri delu
               policistov. Po meni dostopnih podatkih, policist kar 60 % svojega delovnega časa
               preživi za mizo ob izpolnjevanju naštetih obrazcev.</p>
               <p>Zato vas sprašujem, spoštovani minister:</p>
               <p>Kako poteka projekt odprave administrativnih ovir?</p>
               <p>Na kakšen način ste ali še boste policiste razbremenili administrativnega dela, da
               bodo lahko bolj aktivni tam, kjer jih dejansko potrebujemo?</p>
               <p>Hvala lepa za odgovor.</p>
            </sp>
            <sp xml:id="SDZ6-Redna-04-2012-06-11.sp314">
               <speaker>PODPREDSEDNICA ROMANA TOMC:</speaker>
               <p>Izvolite, dr. Gorenak.</p>
            </sp>
            <sp xml:id="SDZ6-Redna-04-2012-06-11.sp315">
               <speaker>DR. VINKO GORENAK:</speaker>
               <p>Hvala lepa.</p>
               <p>Mogoče najprej nekaj besed o odnosih med policisti in državljani, s čimer ste tudi vi
               začeli. Res je, v sodobnem svetu v glavnem govorijo o tako imenovanem policijskem
               delu v skupnosti, to pomeni, da gre za reševanje varnosti problemov na relaciji
               lokalna skupnost odnosno skupnost–policisti, ker so skupnost in policisti pravzaprav
               partnerji. Jaz sem res govoril o teh zadevah v Portorožu na enem strokovnem
               posvetovanju in seveda to policijsko delo v skupnosti je temelj v Evropi, za to si
               prizadevamo tudi pri nas. Ampak bistvo vašega vprašanja so administracija in
               administrativne ovire. 60 % – ta podatek je točen, izhaja iz neke raziskave izpred
               nekaj let, novejših raziskav na temu področju sicer ni bilo narejenih, verjamem pa,
               da je ta podatek za današnji čas verjetno še slabši, pomeni, da so verjetno še bolj
               administrativno obremenjeni. Projekt priprave administrativnih ovir smo pričeli kar v
               samem startu mojega prihoda, čeprav je treba reči, da so nekatera prizadevanja tekla
               tudi že prej.</p>
               <p>Za ponazoritev nekaj številk, poglejte, policija obravnava na letni ravni kar nekaj
               nad 33 tisoč kaznivih dejanj, kjer se pravzaprav storilci preganjajo na tako
               imenovani predlog, za katerega je predlog treba podati. Potem policija obravnava
               vrsto kaznivih dejanj, v lanskem letu kar 12 tisoč takšnih primerov, kjer je
               materialna škoda pod 100 evrov. Tukaj seveda trči ob vprašanje, ali niso
               administrativni stroški države s policijo, s sodstvom in še kom, večji kakor je pa ta
               ukradeni predmet. Seveda te dileme na nek način ne sme biti, ker potem bi bilo pač
               dovoljeno krasti vse, kar je do 100 evrov. Ampak moramo pa seveda znotraj tega
               zmanjšati administracijo in zmanjšati vse tisto, da bo tudi postopek bistveno bolj
               enostaven. Jaz imam znotraj tega 2. člena Zakona o policiji kar nekaj možnosti dajati
               nekatere usmeritve in navodila, v letošnjem letu sem jih samo na tem področju izdal
               že kar nekaj. V nekaterih primerih je pa seveda situacija takšna, da so potrebne
               zakonske spremembe in da ni mogoče brez zakonskih sprememb narediti odločnih korakov
               naprej. Seveda ne gre samo za tako imenovano bagatelno kriminaliteto, ki pomembno
               bremeni policiste, gre tudi za vrsto nekaterih drugih administrativnih opravil, kot
               so recimo plačilni nalogi, obrazci za pridržanje, obrazci za hišne preiskave, obrazci
               za osebne preiskave in tako dalje, ki so se v zadnjem času izjemno izjemno, to moram
               poudariti, razbohotili in dejansko pomenijo eno veliko oviro. Zdaj, če lahko
               nadaljujem, bom rekel takole. Mi smo nekatere stvari, ki niso vezane na spremembo
               zakonodaje, že uredili. Nekatere stvari bomo še uredili, nekatere stvari pa
               pričakujem, da jih bo možno urediti jeseni, ko bomo spremenili Kazenski zakonik,
               Zakon o kazenskem postopku kot tudi Zakon o prekrških, za katere je pa seveda
               pristojno pravosodno ministrstvo in z njimi peljemo tudi konkretne dogovore in
               postavljamo konkretne rešitve.</p>
               <p>Za zaključek mogoče to, kaj smo do zdaj uspeli narediti, poudarjam, to je tisto, kar
               je narejeno brez zakonskih sprememb. Kot prva stvar so bile narejene poenostavitve na
               področju plačilnih nalogov odnosno potrdil o plačanih globah. Ti obrazci so obsegali
               prej kar 3 strani, danes je vrsta teh rubrik že črtana in policisti tega ne
               izpolnjujejo več. Gre za plačilni nalog odnosno obvestilo o prekršku. Se pravi, danes
               policisti izpolnjujejo nekako, bom rekel, 3 strani teh rubrik, prej pa so jih kar
               5.</p>
               <p>Če mi bo dovoljeno, bom lahko še nadaljeval, ker imam še nekaj primerov, ampak čas je
               potekel. Hvala.</p>
            </sp>
            <sp xml:id="SDZ6-Redna-04-2012-06-11.sp316">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Dodatno vprašanje, gospa Pučnik.</p>
            </sp>
            <sp xml:id="SDZ6-Redna-04-2012-06-11.sp317">
               <speaker>MATEJA PUČNIK (PS SDS):</speaker>
               <p>Hvala lepa za besedo še enkrat.</p>
               <p>Hvala lepa za odgovor, spoštovani minister. Glede na to, da ste že poudarjali, da ste
               predlagali spremembe zakonodaje za takšne primere, na primer spremembe Zakona o
               kazenskem postopku, vprašanje dopolnjujem s tem:</p>
               <p>Kdaj predvidoma in v katero smer bodo šle te napovedane spremembe?</p>
               <p>Za odgovor se zahvaljujem. Hvala.</p>
            </sp>
            <sp xml:id="SDZ6-Redna-04-2012-06-11.sp318">
               <speaker>PODPREDSEDNICA ROMANA TOMC:</speaker>
               <p>Hvala lepa.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp319">
               <speaker>DR. VINKO GORENAK:</speaker>
               <p>Hvala lepa.</p>
               <p>Na tem področju moram reči, da smo nekaj naredili že brez spremembe Kazenskega
               zakonika.</p>
            </sp>
            <sp xml:id="SDZ6-Redna-04-2012-06-11.sp320">
               <speaker>PODPREDSEDNICA ROMANA TOMC:</speaker>
               <p>Minister, prehitri ste bili, še enkrat se prijavite, ker čas ne teče.</p>
            </sp>
            <sp xml:id="SDZ6-Redna-04-2012-06-11.sp321">
               <speaker>DR. VINKO GORENAK:</speaker>
               <p>Hvala lepa.</p>
               <p>Nekaj je na tem področju že narejenega brez spremembe Kazenskega zakonika, in sicer
               gre za kazenske ovadbe za tako imenovano bagatelno kriminaliteto, kazenske ovadbe
               zoper neznanega storilca in pa za umik predloga za pregon. Tukaj pred menoj je en
               obrazec, ki danes obsega stran in pol, prej pa je obsegal kar 4 strani. Tisto, kar pa
               bo moralo počakati na spremembe zakona, je pa naslednje: zapisnik o osebni preiskavi
               po odredbi sodišča in zapisnik o osebni preiskavi brez odredbe sodišča. Tukaj sta
               bila prej dva obrazca, vsega skupaj 4 strani, uspelo nam je spraviti na 1,5 strani.
               Poudarjam, to še ni v veljavi, čaka na spremembe zakona. Nadalje, zapisnik o
               preiskavi stanovanja in drugih prostorov brez odredbe zapisnikov o preiskavi
               stanovanja in drugih prostorov, z odredbo vsega skupaj 4 strani, dva obrazca,
               spravljeno bo na 1,5 obrazca. Pridržanja, znamenita, tudi teh je kar nekaj, odločbe o
               pridržanju poznamo, sklepe o pridržanju poznamo, 5 strani so izpolnjevali policisti,
               predvidevamo na 1,2 strani – jaz poudarjam, ko bo spremenjen zakon –, pridržanja,
               uradni zaznamki, na to temo prej 2 strani, v bodoče predvidevamo 1 stran. Mogoče
               zanimiva stvar uradni zaznamek o odvzemu prostosti, odločba o odvzemu prostosti
               oziroma pridržanju, mi imamo zdaj tu dva dokumenta, kjer policisti izpolnjujejo 6
               strani podatkov, po spremembi zakona, jaz predvidevam, da bo to kmalu v jeseni, pa
               bodo izpolnjevali 2 strani podatkov. Uradni zaznamek o zadržanju, to je ta zadeva do
               6 ur, 3 strani, predvidevamo 1 stran, poudarjam – po spremembi zakona.</p>
               <p>Naštel sem le nekatere primere, vseh verjetno ni mogoče našteti, poudarjam pa, da je
               treba verjetno tudi na še mnogih drugih področjih te stvari peljati in narediti s
               ciljem, da je policist več na cesti, po domače povedano, da je več na terenu in da je
               manj v pisarni. Hvala lepa.</p>
            </sp>
            <sp xml:id="SDZ6-Redna-04-2012-06-11.sp322">
               <speaker>PODPREDSEDNICA ROMANA TOMC:</speaker>
               <p>Hvala lepa tudi vam.</p>
               <p>Alenka Jeraj ima vprašanje, prav tako za ministra za notranje zadeve dr.
               Gorenaka.</p>
            </sp>
            <sp xml:id="SDZ6-Redna-04-2012-06-11.sp323">
               <speaker>ALENKA JERAJ (PS SDS):</speaker>
               <p>Hvala za besedo. Lep pozdrav vsem!</p>
               <p>Jutri bomo na seji Državnega zbora obravnavali novelo Zakona o državnem tožilstvu.
               Tiste spremembe so bolj tehnične narave, ker moramo zakon uskladiti z Zakonom o vladi
               in Zakonom o državni upravi, ki sta pristojnosti glede državnotožilske uprave
               prenesla pod okrilje Ministrstva za notranje zadeve. V svojem odgovoru na vprašanje
               mojega poslanskega kolega na prejšnji seji pa ste napovedali, da bo po pogovoru z
               državnimi tožilci treba tudi vsebinsko spremeniti Zakon o državnem tožilstvu. Ob tem
               ste povedali, da s tem ne želite razrešiti sedanjega generalnega državnega tožilstva,
               pač pa gre za spremembe in dopolnitve, s katerimi se bo okrepila vloga tako tožilcev
               kot tudi generalnega državnega tožilca. Pred časom smo v medijih lahko prebrali, da
               še ni bila sprejeta politika pregona, ki jo mora sprejeti generalni državni tožilec
               po predhodnem obrazloženem mnenju Državnotožilskega sveta. Sama ocenjujem, zato je
               tudi v zakonu ta zahteva, da gre za strateški dokument tožilstva in da tudi pomeni
               usmerjanje dejavnosti državnih tožilcev, v nadaljevanju pa tudi policije, v smeri
               uresničevanja določenega cilja. Politika pregona je zagotovo nujno izhodišče pri
               pripravi ukrepov, na podlagi katerih bodo delali policisti in državni tožilci pri
               preiskovanju in pregonu. Velikokrat rečemo, da tožilstvo ni učinkovito, se tudi
               verjetno tako javnost kot tudi sama sprašujem, kaj to pomeni, da torej še nismo
               sprejeli politike pregona, kdaj jo bomo oziroma bi lahko rekla, da tožilstvo deluje
               brez nekega kompasa, v kaj se bomo usmerili. Ob tem si bom dovolila eno kritiko. Jaz
               sem že v lanskem letu, ko sem kot predsednica preiskovalne komisije, naslovila na
               Državno tožilstvo tudi kazensko ovadbo v nekaterih primerih, ki smo jih preiskovali v
               naši komisiji, naslovila na generalnega državnega tožilca tudi predlog, da ustanovi
               posebno skupino za preiskavo določenih ljudi, ki smo jih preiskovali tudi sami, pa se
               to ni zgodilo. No, zdaj je to sicer narejeno, posebna skupina je bila ustanovljena
               konec marca. Spet se lahko vprašamo, zakaj dva meseca po tistem, ko je Davčna uprava
               že podala kazensko ovadbo na to temo.</p>
               <p>Skratka, zanima me:</p>
               <p>Kakšne ukrepe predvidevate v vsebinskem smislu in kdaj lahko pričakujemo novelo
               Zakona o državnem tožilstvu?</p>
            </sp>
            <sp xml:id="SDZ6-Redna-04-2012-06-11.sp324">
               <speaker>PODPREDSEDNICA ROMANA TOMC:</speaker>
               <p>Izvolite, odgovor.</p>
            </sp>
            <sp xml:id="SDZ6-Redna-04-2012-06-11.sp325">
               <speaker>DR. VINKO GORENAK:</speaker>
               <p>Hvala lepa.</p>
               <p>Mogoče dve besedi o tistem zakonu, ki ste ga omenili in ki je na tej seji Državnega
               zbora. Tisti zakon je res tehnične narave in prenaša pristojnosti s pravosodnega na
               notranje ministrstvo, kaj več pa ne, zato v jeseni pripravljamo tako imenovano B
               novelo, o kateri bom govoril v nadaljevanju. Zakon pa, ki bo ta teden na dnevnem redu
               Državnega zbora, je dvignil v javnosti kar veliko prahu, ker je bilo rečeno, da
               spreminjamo zakon zato, da bi lahko ena oseba, kar konkretno gospa Brezigarjeva,
               odšla iz notranjega ministrstva v kabinet predsednika Vlade. To seveda ni res.
               Poudarjam, to seveda ni res. Zakon je sicer res spremenjen v tej smeri, da vsem 180
               tožilcem omogoča tisto, kar je nam, državljanom, vsem ostalim, že omogočeno. Namreč,
               če kdorkoli izmed nas postane funkcionar, državni sekretar, minister, poslanec, se
               ima, kot veste, pravico vrniti se na svoje delovno mesto, pod določenimi pogoji
               seveda. Tega tožilci nimajo. In zato smo to predvideli za vseh 180 tožilcev. In nismo
               naredili tako, kot je bilo narejeno v prejšnjem mandatu, v prejšnjem mandatu je moj
               predhodnik gospod Zalar na notranjem ministrstvu oziroma takrat v vlogi ministra za
               pravosodje spremenil zakon samo zato, da je lahko odslovil določeno osebo, in sicer
               generalno sekretarko tožilstva, in zaposlil novo osebo po svoji volji. Takrat se je
               res tako delalo. Zdaj se tako ne dela in se tudi ne bo.</p>
               <p>Bistvo vašega vprašanja pa se nanaša na zakon, ki šele prihaja. Končnih podatkov na
               temo, kaj bo v tem zakonu, v tem trenutku še ne morem dati, iz temeljnega razloga,
               ker ga pač pripravljamo, ker potekajo še številna posvetovanja s tožilci, pogovori s
               tožilci, komunikacije z Državnotožilskim svetom, in zato končnih rešitev še ni. Res
               pa je, kar pravite, da tako imenovane politike pregona še ni. Mi čakamo to politiko
               pregona že 6 mesecev. Politiko pregona določi generalni državni tožilec. Tako bi bilo
               treba kakšno vprašanje še kam drugam nasloviti odnosno ga bom moral jaz nasloviti,
               verjetno drugič. To je pomemben dokument, dokument, ki dejansko predstavlja kompas
               državnega tožilstva, da se ve, kam bo državno tožilstvo šlo, da se ve, kaj bo ta
               organizacija prioritetno obravnavala in kaj bo manj prioritetno obravnavala. Žal tega
               dokumenta, vsaj po mojih podatkih, še ni.</p>
               <p>Kar se tiče predvidenih sprememb, poudarjam, težko bi me držali za besedo, ker je
               nemogoče napovedati vse. Ampak kaže pa, da bomo spreminjali zakon jeseni v približno
               naslednjih smereh. Namreč, zdaj opravljamo več diskusij z državnimi tožilci. Potekajo
               pogovori z državnimi tožilci, potekajo pogovori z Državnotožilskim svetom, dodatno
               pričakujemo še stališča generalnega državnega tožilca. Smer sprememb bo približno
               naslednja. Želimo predvsem debirokratizirati postopke tudi v tožilski organizaciji.
               Ta zakon, ki je bil sprejet v prejšnjem mandatu, obsega trikrat več členov, kot smo
               jih poznali prej. Prej smo poznali približno 70, 80 členov, danes jih poznamo 240,
               sprejetih v prejšnjem mandatu. Kaže, da je zakon precej neoperativen, da je potreben
               debirokratizacije, da ima kar nekaj napak in nejasnosti, tožilci se ne znajdejo, kako
               nekatere stvari urejati, in to je prva smer. Drugič je treba poudariti še to, zakon
               ima nekatere nesmisle. Na te nesmisle sem opozarjal v času, ko nisem vedel, da bom
               pristojen tudi za državno tožilstvo. In že takrat sem rekel, da gre za politizacijo
               tožilstva. Seveda ne bomo spreminjali ničesar od tistega, kar smo povedali v
               preteklem mandatu v opoziciji, ampak imam namen držati jasen kurz v isti smeri. Če mi
               boste dovolili, bom to razložil. Hvala.</p>
            </sp>
            <sp xml:id="SDZ6-Redna-04-2012-06-11.sp326">
               <speaker>PODPREDSEDNICA ROMANA TOMC:</speaker>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp327">
               <speaker>ALENKA JERAJ (PS SDS):</speaker>
               <p>Tudi jaz bom še nekaj dodala.</p>
               <p>Potem se lahko strinjava, da generalni državni tožilec, kot je bilo prej rečeno, ni
               opravil svoje domače naloge oziroma ni naredil tistega, kar bi moral narediti. Še
               enkrat bom poudarila svojo kritiko. Jaz sem, kot rečeno, v lanskem letu že
               predlagala, da se ustanovi posebna skupina, ker smo tudi sami pri svojem delu v
               preiskovalni komisiji zaznali problem nesodelovanja državnih organov, Davčne uprave,
               Urada za preprečevanje pranja denarja, NPU, pa se to ni zgodilo. Od lanskega junija
               je generalni državni tožilec tak predlog imel od, bom rekla, najbrž ne nepomembne
               institucije oziroma preiskovalne komisije.</p>
               <p>Zanima me ob tem pa še nekaj. V medijih so se pojavljali tudi podatki, da po dani
               kazenski ovadbi s strani Davčne uprave v januarju, kjer so ponovno tudi oni
               predlagali, da se ustanovi posebna skupina in generalni državni tožilec se je po dveh
               mesecih le odločil in jo tudi ustanovil, hvala bogu, končno, bi lahko rekli.</p>
               <p>Ali je potekal kakšen nadzor, kako so tisti podatki takrat morda vplivali na ponovno
               predlaganje gospoda Jankovića za predsednika Vlade?</p>
               <p>Namreč po medijih smo lahko prebrali, da je s strani generalnega državnega tožilstva
               bila dana informacija tistemu, ki lahko tak predlog poda v zvezi s tem, da poteka
               preiskava.</p>
               <p>Ali je bil opravljen notranji nadzor oziroma ali so v zvezi s tem kaj ugotovili na
               tožilstvu?</p>
            </sp>
            <sp xml:id="SDZ6-Redna-04-2012-06-11.sp328">
               <speaker>PODPREDSEDNICA ROMANA TOMC:</speaker>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp329">
               <speaker>DR. VINKO GORENAK:</speaker>
               <p>Hvala lepa.</p>
               <p>Tu je zdaj treba reči nekaj, jaz o tej posebni skupini, o kateri govorite, ne bom
               govoril. Seveda določene podatke imam, tiste do katerih lahko pridem po Zakonu o
               policiji ali po Zakonu o državnem tožilstvu. Prepustil bom stvari obema organoma, da
               svoje delo opravita, ker ga pač preprosto morata opraviti.</p>
               <p>Kar se tiče nadzora, mi posebnega nadzora na tožilstvu še, poudarjam, še nismo
               opravljali.</p>
               <p>Če lahko nadaljujem tam, kjer sem prej končal, bom rekel pa takole. Jaz sem že takrat
               opozarjal na nekatere velike nesmisle v državnotožilskem zakonu, in sicer poglejte,
               državnotožilski red predpiše minister – to piše v zakonu – in si pridobi mnenje
               generalnega državnega tožilca. To sem jaz lansko leto kritiziral in sem rekel, da je
               to politizacija tožilstva. Ampak tako stanje danes imamo. V istem kurzu opozicijskega
               poslanca, ne glede na to, da danes opravljam nalogo ministra, še vedno isto menim.
               Sedaj bomo zakon v tem pogledu tudi spremenili. Predpiše ga naj minister, ampak
               predlaga ga pa vendarle naj generalni državni tožilec. Generalni državni tožilec je
               tisti, ki mora delati red v svoji hiši, ne pa, da mu ga minister dela.To je ena od
               možnih sprememb.</p>
               <p>Druga od možnih sprememb so seveda razpisni postopki za tožilce. Ti danes trajajo
               tako, da dobimo tožilca po enih šestih mesecih. To je nedopustno, to je predlogo. Te
               postopke moramo speljati bistveno hitreje. To bo tudi ena od smeri, v kateri računam,
               da bomo spreminjali zakon.</p>
               <p>Gre tudi za nekatere druge stvari, kot je recimo to, da nameravamo predlagati črtanje
               napredovanja o nazivu po samem zakonu, in sicer brez predvidenih postopkov za
               napredovanje v primerih, ko je državni tožilec imenovan za nacionalnega predstavnika
               v Uradu za evropsko pravosodno sodelovanje – Eurojust in podobne stvari.</p>
               <p>Skratka, končnih določil zakona ni, zakon še ni spisan, spremembe zakona nastajajo in
               bodo šle v smeri krepitve vloge tožilstva in krepitve vloge tožilca, odpravljanje
               administrativnih ovir, odpravljanje nesmislov, skrajševanje postopkov, kar naj bi vse
               skupaj doprineslo k boljšemu delu tožilske organizacije. Hvala lepa.</p>
            </sp>
            <sp xml:id="SDZ6-Redna-04-2012-06-11.sp330">
               <speaker>PODPREDSEDNICA RENATA BRUNSKOLE:</speaker>
               <p>Hvala lepa.</p>
               <p>Naslednji bo ministru za finance dr. Janezu Šuštaršiču, ki je opravičen od 18.30, ter
               ministru za delo, družino in socialne zadeve mag. Andreju Vizjaku, ki je ravno tako
               opravičen in odsoten, postavil poslansko vprašanje gospod Jožef Horvat. Boste vseeno
               postavili vprašanje?</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp331">
               <speaker>JOŽEF HORVAT (PS NSi):</speaker>
               <p>Hvala lepa, kolegica podpredsednica. Dovolite, da poslansko vprašanje predstavim, in
               tudi pričakujem, da bosta naslovnika odgovorila na moje vprašanje ustno na naslednji
               seji, da nekako ohranimo to interaktivnost.</p>
               <p>Spoštovani kolegice in kolegi, spoštovani gospodje ministri, lep pozdrav v tej dokaj
               pozni uri vsem skupaj!</p>
               <p>Gotovo tako se tako kot vi, kolegice in kolegi, tudi sam srečujem na terenu, v
               poslanski pisarni pa seveda tudi tukaj v Državnem zboru z državljankami in
               državljani, ki imajo različne probleme. Moram reči, da sem teh srečanj imel res
               veliko v poslanski pisarni, več pa pravzaprav tudi na obiskih Poslanske skupine Nove
               Slovenije na terenu. V ponedeljek bo četrti takšen obisk terena, to seveda niso neki
               izleti na teren, ampak je ta dan izjemno izjemno aktiven, izjemno zaseden urnik, ko
               se srečujemo z gospodarstveniki, s šolami, z raznimi javnimi zavodi in tako naprej in
               detektiramo probleme, ki na terenu so, in jih potem v obliki poslanskih vprašanj,
               pobud ali kakor koli že, lansiramo do naših ministrstev. Zadovoljen sem, da dobivamo
               pozitivne odzive tudi s strani ministrstev.</p>
               <p>Tudi to vprašanje, ki ga bom predstavil, je pravzaprav bistvo našega obiska, naših
               razgovorov z gospodarstveniki, ki so, vsaj meni, nekako najbližji, najljubši
               sogovorniki, ker znajo zelo jasno artikulirati svoje probleme. Nam vsem je znan
               izreden pomen malega gospodarstva za narodno gospodarstvo, saj so zdrava mikro in
               mala podjetja garancija gospodarskega razvoja države. Tudi Slovenija v evropski zvezi
               ni in ne sme biti izjema. Žal pa številni podjetniki v zadnjem času poročajo, da jih
               močno pesti plačilna nedisciplina v Sloveniji, velikokrat so v nepravičnem položaju,
               za svoje posle odgovarjajo z vsem svojim premoženjem, pri plačilih prispevkov in
               davkov jih država terja takoj, v veliko primerih pa ne dobijo plačanega opravljenega
               dela, predvsem takrat, ko so v vlogi podizvajalcev. Velika težava, s katero se mala
               podjetja soočajo, je tudi nelojalna konkurenca – številna podjetja, ki na črno
               zaposlujejo delavce in ponujajo znatno nižje cene, s čimer seveda oškodujejo
               naročnike, državo, podjetja, ki zaposlujejo v skladu s predpisi, in ne nazadnje tudi
               delavce, ki pri njih delajo na črno. Tukaj podjetniki polagajo velike upe v delovanje
               inšpekcije za delo, ki deluje v okviru Ministrstva za delo, družino in socialne
               zadeve.</p>
               <p>Zato ministra, oba, sprašujem:</p>
               <p>Kakšne ukrepe bosta uvedla pri ukrepanju proti delu na črno in glede uvajanja
               plačilne discipline?</p>
            </sp>
            <sp xml:id="SDZ6-Redna-04-2012-06-11.sp332">
               <speaker>PODPREDSEDNICA ROMANA TOMC:</speaker>
               <p>Ustni odgovor boste prejeli na naslednji seji Državnega zbora.</p>
               <p>Vprašanje ministru za infrastrukturo in prostor gospodu Zvonku Černaču bo postavila
               gospa Irena Tavčar.</p>
            </sp>
            <sp xml:id="SDZ6-Redna-04-2012-06-11.sp333">
               <speaker>IRENA TAVČAR (PS SDS):</speaker>
               <p>Hvala lepa za besedo, gospa podpredsednica. Spoštovani prisotni!</p>
               <p>Kriza v gradbeništvu, ki je prizadela dobršen del gradbenih podjetij v državi, se
               odraža predvsem na področju brezposelnosti, v naravi pa kot nedokončana dela, za
               katera ni nujno vzrok pomanjkanja finančnih sredstev. Zato svoje vprašanje navezujem
               na problem dokončanja škofjeloške obvoznice, ki se vleče že 35 let. Takrat se je
               gostota prometa na škofjeloški vpadnici s Poljanske doline začela povečevati,
               predvsem se je povečal promet težkih vozil zaradi izkoriščanja Rudnika urana v
               Žirovskem vrhu. Sledile so študije, variante, idejni projekti, vendar se je vedno
               znova zataknilo pri lastnikih, po čigar zemljiščih naj bi potekala trasa obvoznice.
               Promet se je seveda povečeval in danes dosegel več desetkratnik tistega izpred 35
               let. Končno so prebivalci tega področja pred nekaj leti dočakali začetek gradnje in
               se z dokajšnjo mero potrpežljivosti vsak dan prebijali skozi ozka grla s prometom
               prenatrpane Škofje Loke. Ker ta projekt enostavno nima sreče, so se dela na dveh
               etapah pred kratkim ustavila, na eni zaradi težav izvajalca Primorja iz Ajdovščine in
               na drugi strani zaradi razveljavitve gradbenega dovoljenja tretje podetape prve faze
               obvoznice. Poudarjam, da gospodarstvo v dolini od Žirov do Škofje Loke stagnira,
               kajti investitorji se kljub naravnim danostim ne odločajo za vlaganje v projekte,
               katerih delovanje bi bilo z vidika nemogočih prometnih razmer zelo omejeno.</p>
               <p>Sprašujem ministra Černača:</p>
               <p>Kako načrtuje ministrstvo reševati nastalo situacijo?</p>
               <p>Časa ni več veliko, kajti 43 milijonov evrov vredna obvoznica, ki jo financira tudi
               Evropska unija, bi morala biti dokončana avgusta 2013. Za odgovor se vam najlepše
               zahvaljujem.</p>
            </sp>
            <sp xml:id="SDZ6-Redna-04-2012-06-11.sp334">
               <speaker>PODPREDSEDNICA ROMANA TOMC:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp335">
               <speaker>ZVONKO ČERNAČ:</speaker>
               <p>Hvala lepa tudi za to vprašanje.</p>
               <p>Tisto, kar lahko ugotovim skupaj z vami, je, da ta rok ni več realen. Avgust 2013
               definitivno ni več realen rok za dokončanje te obvoznice. Na ministrstvu in predvsem
               na Direkciji Republike Slovenije za ceste bomo seveda storili vse, da bi bilo
               podaljšanje zaključka čim krajše. Ocenjujemo, da bi bil, če bomo pri tem uspešni, ta
               rok lahko zamaknjen za približno pol leta, je pa to odvisno od več faktorjev. Kot je
               bilo ugotovljeno, gre za zaustavitev del zaradi dveh različnih problemov. V enem
               delu, torej na tretji podetapi prve faze, ki obsega gradnjo krožnega križišča na Suhi
               in mostu preko Sore, je bilo odpravljeno gradbeno dovoljenje. Upravno sodišče je
               odločbo Upravne enote Škofja Loka z dne 1. april 2011 s sodbo z dne 15. 3. 2012
               odpravilo in zadevo vrnilo upravnemu organu prve stopnje v ponovni postopek. V zvezi
               s tem na Direkciji Republike Slovenije za ceste pripravljajo ustrezna pojasnila in
               dopolnitev projektne dokumentacije za obnovitev postopka pridobitve gradbenega
               dovoljenja za tretjo podetapo prve faze. Gradnja te tretje podetape se bo nadaljevala
               po ponovni pridobitvi dokončnega gradbenega dovoljenja. Datum dokončnosti tega akta
               pa je odvisen predvsem od poteka postopka, ki se vodi preko pristojne upraven enote,
               in reševanja morebitnih pritožb na drugostopenjski ravni.</p>
               <p>Osebno ocenjujem, da to ni bistven del problema, tako da bi se zaradi odprave tega
               gradbenega dovoljenja lahko ta terminski plan in časovnica še nekako normalno
               iztekla. Večji problem predstavlja ta drugi del, ki je bil omenjen, problem z glavnim
               izvajalcem oziroma z izvajalcem Primorje. Na direkciji so se na ta črn scenarij že
               pred časom začeli pripravljati, ker so okoliščine in situacija kazale na to, da
               Primorje zaradi težav z likvidnostjo in vsemi ostalimi težavami ne bo sposobno
               zaključiti teh del. In to se je dejansko tudi 6. junija letos zgodilo. Primorje je
               tega dne popolnoma ustavilo izvajanje del na tej obvoznici, kar pomeni, da bo treba
               glede na vložen stečaj tega podjetja nemudoma pričeti s postopkom ponovnega javnega
               naročila in iskati novega izvajalca. Problem je toliko težji zaradi tega, ker je
               velika verjetnost, da glede na naravo del, ki jih je še treba izvesti na tem
               projektu, takega izvajalca na območju Republike Slovenije verjetno ne bo mogoče
               najti. Težava je iz dveh razlogov, prva zaradi časovnice in druga zaradi vrednosti
               tega projekta. Velika verjetnost je, da bo tudi izjemno težko dokončati ta projekt v
               okviru zastavljene finančne konstrukcije, ki je bila nekako zastavljena v okviru
               obstoječe pogodbe s sedanjim izvajalcem. Kakorkoli že, ocenjujemo, da ne glede na vse
               te postopke, ki jih je treba izpeljati, bo mogoče v okviru postopkov, ki jih določa
               Zakon o javnih naročilih, in ostalih postopkov dela zastaviti tako, da bo mogoče ta
               projekt zaključiti s časovnim zamikom približno pol leta, kar še vedno pomeni, da
               bomo v rokih, ki nam omogočajo črpanje evropskih sredstev za ta namen, to investicijo
               tudi v celoti zaključili. Res pa je, da bo v tem obdobju tega zamika to predstavljalo
               dodatno težavo za normalno mobilnost na tem območju, ki je, kot ste sami omenili,
               problem že nekaj časa. Tako da je odgovor v tej smeri, da škofjeloška obvoznica bo
               zaključena z nekim časovnim zamikom, vendar še vedno na tak način, kot je bila
               planirana na začetku.</p>
            </sp>
            <sp xml:id="SDZ6-Redna-04-2012-06-11.sp336">
               <speaker>PODPREDSEDNICA RENATA BRUNSKOLE:</speaker>
               <p>Gospod Ivan Grill bo zastavil vprašanje ministru za kmetijstvo in okolje gospodu
               Francu Bogoviču.</p>
            </sp>
            <sp xml:id="SDZ6-Redna-04-2012-06-11.sp337">
               <speaker>IVAN GRILL (PS SDS):</speaker>
               <p>Lep dober večer vsem prisotnim, še posebej pa ministrskemu zboru!</p>
               <p>Gospod minister, zopet smo priča težavam pri sobivanju človeka z velikimi zvermi. V
               mislih imam seveda medveda, kajti v prejšnjem mesecu smo bili priča napada medveda na
               človeka, ki se je sprehajal. Poleg tega pa smo lahko večkrat zasledili tudi opažanja
               ljudi, da je medved prisoten v naseljih, v vaseh in to celo v bližini velikih mest,
               tako Ljubljane kot Novega mesta. Medved je bil opažen na Dolžu, na Otočcu, kjer so ga
               celo lahko snemali – to so vasi neposredno ob mestu – in pa seveda tudi na
               Karteljevem. Medved sedaj ogroža ljudi, ki se sprehajamo blizu gozdov, tudi v
               gozdovih. Velikokrat lahko vidimo odtise šap medveda, kar pomeni, da je medved zelo
               zelo blizu v okolju, kjer ljudje bivajo in pa tudi kjer se lahko rekreirajo ali
               sprehajajo. To sedaj že postaja velika nevarnost za ljudi in upravičena je bojazen
               ljudi, da velikokrat pomišljajo, ali je varno iti v gozd oziroma v bližino ali ne.
               Poleg tega medved dela škodo tudi čebelarstvu. Velikokrat je posamezen čebelnjak ali
               pa panj žrtev napada in uničenja s strani medveda. To danes postaja velik
               problem.</p>
               <p>Zato vas sprašujem:</p>
               <p>Ali se ministrstvo, ki ga vodita, ukvarja s tem problemom oziroma na kakšen način se
               bo lotilo tega vprašanja?</p>
               <p>Kajti nenazadnje je v Sloveniji po podatkih, če so pravi, ne vem najbolj točno, v
               Sloveniji nahaja blizu 500 medvedov. Pred 15 leti je bilo to število menda nekje
               okoli 280, kar pomeni, da je že skoraj dvakrat večje število. Zato se nam tudi
               upravičeno poraja vprašanje, ali je potrebno, da imamo v Sloveniji tako veliko
               število teh nevarnih zveri, ali ne bi razmišljali o tem, da se jih izvozi v neko
               drugo državo, kjer so tudi pogoji za njihovo bivanje, da se razbremeni slovenske
               gozdove prevelikega števila teh nevarnih živali. Hvala lepa za odgovor.</p>
            </sp>
            <sp xml:id="SDZ6-Redna-04-2012-06-11.sp338">
               <speaker>PODPREDSEDNICA RENATA BRUNSKOLE:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp339">
               <speaker>FRANC BOGOVIČ:</speaker>
               <p>Hvala lepa.</p>
               <p>Hvala za to aktualno vprašanje, ki govori, kako je včasih tudi sobivanje zahtevno.
               Kot vemo, je medved v skladu z Uredbo o zavarovanih prostoživečih živalskih vrstah
               žival s statusom zavarovane živalske vrste. Je vrsta, ki je tudi pod posebnim,
               strogim varstvom številnih konvencij in direktiv EU, najpomembnejši sta Bernska
               konvencija in Direktiva o habitatih. Republika Slovenija je tudi podpisnica teh
               konvencij, kar pomeni, da jih tudi mora spoštovati. V Sloveniji upravljanje z rjavim
               medvedom temelji na določilih strategije upravljanja z rjavim medvedom v Sloveniji,
               ki ga je sprejela Vlada Republike Slovenije leta 2002, od tukaj naprej pa na osnovi
               operativnih akcijskih načrtov, ki veljajo za določeno časovno obdobje in jih tudi
               sprejema Vlada Republike Slovenije. V Slovenije se za ravnanje vseh institucij in
               posameznikov na podlagi teh dokumentov trudimo dosledno zasledovati oba enakovredna
               cilja, dolgoročno ohraniti vrsto rjavega medveda skupaj z naravnim življenjskim
               okoljem in hkrati omogočati sobivanje, sožitje z ljudmi in pa tudi aktivnostmi. Kot
               vidimo, je včasih to, predvsem v pomladanskem času, zelo težko. Populacija rjavega
               medveda se v Sloveniji na podlagi izjem, ki jih dovoljuje omenjeni pravni dokumenti z
               raziskovanci, z nosilci, z možnostmi okolja, ljudmi, letno posega z odstrelom.
               Odstrel se izvaja v skladu s Pravilnikom o odvzemu osebkov rjavega medveda in volka
               iz narave, podlago za pripravo pravilnika in strokovno mnenje pripravi Zavod za
               gozdove Republike Slovenije, pisno stališče k temu strokovnemu mnenju pa poda Zavod
               Republike Slovenije za varstvo narave. Nato pa ta dokument pred izdajo pravilnika
               obravnavata še dve imenovani komisiji resornega ministrstva. Prva je strokovna,
               sestavljena iz strokovnjakov za upravljanje z rjavim medvedom, druga vključuje
               souporabnike prostora, kot so predstavniki skupnosti občin Slovenije, Združenje občin
               Slovenije, Zveze rejcev drobnic Slovenije, Kmetijsko-gozdarske zbornice Slovenije,
               Društva proti mučenju živali, Društvo za pravice živali in Uprave lova Lovske zveze
               Slovenije. Torej, cela vrsta teh deležnikov, ki se jih poskuša čim bolj enakopravno
               obravnavati in na koncu izdelati ta program odstrela. Kvota odstrela vključuje tako
               imenovani redni odstrel v lovni dobi in tudi tako imenovani izredni odstrel, to je pa
               kadarkoli potreba za to nastane in nastaja, kot vidimo, zaradi konflikta sobivanja
               medveda in človeka. V skladu z veljavnim pravilnikom je možno v obdobju do oktobra
               2011 do septembra 2012 za to obdobje odstreliti 74 medvedov, do konca meseca maja pa
               je bilo odstreljenih 71 medvedov. To pomeni, da je od tukaj naprej do jeseni možen le
               izredni odstrel, da je redni odstrel in s tem uravnavanje populacije, glede na to,
               kar sem omenil, že narejen. Če pa bi prišlo do večjega števila izrednega odstrela, je
               to treba upoštevati potem v naslednjem obdobju. Vsak posamezni primer na terenu
               obravnavajo uslužbenci Zavoda za gozdove Republike Slovenije in na podlagi strokovnih
               kriterijev odločijo o podajanju predloga Agencije Republike Slovenije za tak predlog,
               da ga odobri ali pa ne odobri. Imenovana je tudi intervencijska skupina, ki vedno
               deluje, dosegljiva je 24 ur, odzivna na številki 112, 113 in v teh primerih tudi
               vedno odreagira. Teh neprijetnih dogodkov je bilo v preteklosti kar nekaj. Povprečje
               je tukaj nekje od enega do tri na leto, to je statistika zadnjih 30 let, v zadnjih 70
               letih pa so bile registrirane 3 smrtne žrtve na tem področju, zadnja pa v 70. letih
               prejšnjega stoletja. Kot sem pa že v uvodu dejal, večina teh dogodkov se zgodi v
               pomladanskem času prihodov iz brlogov, ko odhajajo na odprta območja, kot so
               travniki, pašniki, ki so tudi blizu hrane, predvsem pa, ko se medvedka pojavi z
               mladiči. V nadaljevanju pa mogoče še kaj več tudi o tem, kaj še namen.</p>
            </sp>
            <sp xml:id="SDZ6-Redna-04-2012-06-11.sp340">
               <speaker>PODPREDSEDNICA RENATA BRUNSKOLE:</speaker>
               <p>Izvolite, gospod Grill.</p>
            </sp>
            <sp xml:id="SDZ6-Redna-04-2012-06-11.sp341">
               <speaker>IVAN GRILL (PS SDS):</speaker>
               <p>Najlepša hvala za prvi del odgovora. Strinjam se s tem, da je treba to živalsko vrsto
               ohranjati tudi v naših gozdovih, vendar bi pričakoval, da bi tisti, ki so za to
               zadolženi, skrbeli predvsem za to, da bi njihov življenjski prostor, ki ne more biti
               vse, kar je v Sloveniji poraščeno, omejili predvsem na tista področja, kjer ni
               nevarnosti, da se tako pogosto srečujejo z ljudmi, z drobnico in nenazadnje tudi s
               čebelami. Zato bi mogoče iskali rešitev v smeri, da lovske družine ali neke druge
               institucije skušajo ta prostor, kjer naj bi se medved lahko nahajal, oddaljiti od teh
               naselij.</p>
               <p>Sprašujem vas tudi to:</p>
               <p>Ali je število, ki v Sloveniji trenutno obstaja, tisto optimalno ali ne bi veljalo,
               da se ga zmanjša?</p>
               <p>Ne mislim s tem, da je treba povečati število odstrela, ampak naj mogoče kakšna
               država, ki je takšno konvencijo tudi podpisala, kot smo jo v Sloveniji, velikodušno
               sprejme, da nekaj teh medvedov podarimo tudi njim, pa naj tudi oni imajo neko takšno
               priložnost, da se bodo tudi oni ukvarjali s takšno problematiko, ki je v Sloveniji
               vedno bolj pereča. Nikakor ne smemo dovoliti, da bodo te intervencijske skupine šle
               na teren ali pa reagirale takrat, ko bo mogoče prišlo do srečanja s to nevarno
               živaljo in do tragičnih posledic, ki so bili ob zadnjem primeru, na srečo,
               prihranjeni, da ni bilo posledica tega hujša, kot je bila sicer. Hvala lepa.</p>
            </sp>
            <sp xml:id="SDZ6-Redna-04-2012-06-11.sp342">
               <speaker>FRANC BOGOVIČ:</speaker>
               <p>K sreči, kot ste ugotovili, teh tragičnih dogodkov s človeškimi žrtvami že nekaj časa
               ni, upajmo, da bo tako. Obžalujemo, normalno, lahko vsi skupaj vsak tak bližnji
               konflikt, ki je neprijeten in zagotovo pusti posledice na vsakomur.</p>
               <p>Kar se tiče teh ukrepov, ki so na nek način v načrtu, in tudi kar se izvaja, je ves
               čas tudi v okviru teh naših služb ta preventivni del, kjer se zelo opozarja, predvsem
               v teh kritičnih mesecih, na obnašanju ljudi in na to, da se poskuša izogibati tistim
               območjem, kjer se v tem času lahko približamo predvsem medvedki z mladičem. Pri tem
               delu je tudi nekaj poskusov, ki jim lahko mirno rečem, proaktivni. Treba je biti
               pozoren na zbiranje, odvoz smeti, da niso smetnjaki problem. V to smer gredo ta
               obveščanja. Potem tudi pri organiziranju prevoza otrok. Preprečevanje zaraščanja
               podeželja pa je en velik problem, to ugotavljamo tako pri volku kot pri medvedu, da
               je velik problem to, da se je meja zarasti in tudi tisti krog območja, v katerem te
               zveri živijo, povečal, zaradi tega, ker se je žal v preteklosti marsikje v teh
               območjih s težkimi pogoji za kmetovanje tudi gozdna meja pomaknila bližje naseljem.
               Tako da v tem delu gre za zahtevno nalogo, da se poskuša s temi ukrepi, tudi
               aktivnimi, na nek način omejiti ta področja, ki jih zveri dosežejo, hkrati pa se
               bojim, da so tudi nekateri neuspešni poskusi izvoza naših medvedov slaba popotnica za
               v prihodnje. V Franciji je bilo prav zanimivo, v Parizu sem se pogovarjal z
               veleposlanico, pa so tu določene izkušnje s tem, zanimanje za to vrsto je tudi od
               drugod, vendar pa ti izvozi največkrat niso najbolj uspešni ali pa ne moremo
               govoriti, da bi lahko na ta način tudi uravnavali to vrsto.</p>
               <p>Kako se uravnava, ali je številka pravilna. Namenoma sem prej prebral vse tiste, ki
               se s tem ukvarjalo, tako da vse, kar bi sam dejal, bi dal neko zelo politično oceno.
               V krogu teh strokovnjakov je bilo za letošnje leto to uravnavanje števila z izvzetjem
               s številko 74 ugotovljeno kot primerno.</p>
            </sp>
            <sp xml:id="SDZ6-Redna-04-2012-06-11.sp343">
               <speaker>PODPREDSEDNICA RENATA BRUNSKOLE:</speaker>
               <p>Gospod Janez Vasle bo postavil poslansko vprašanje ministru za zdravje gospodu Tomažu
               Gantarju.</p>
            </sp>
            <sp xml:id="SDZ6-Redna-04-2012-06-11.sp344">
               <speaker>JANEZ VASLE (PS NSi):</speaker>
               <p>Dober večer vsem skupaj, posebej še gospodu ministru, poklicnemu kolegu gospodu
               Gantarju, ki mu postavljam poslansko vprašanje, ki že ves čas slovenske samostojnosti
               buri del slovenskega zdravništva in precej uporabnikov zdravstvenih storitev.</p>
               <p>Gre za vprašanje homeopatije, ki se je v Evropi in tudi po svetu v 200 letih
               uveljavila kot komplementarna medicinska veja. Homeopatija je v Evropi priznana kot
               samostojen medicinski sistem ali kot zdravniška metoda ali samostojna specializacija.
               Del vplivnega slovenskega zdravništva v Sloveniji pa se sklicuje na znanstveno
               neutemeljenost homeopatije in ignorira dolgoletne izkušnje zdravnikov homeopatov po
               celem svetu, ki pa potrjujejo učinkovitost in uspešnost tega načina zdravljenja.</p>
               <p>Pred približno 12 leti, v času ministrovanja gospoda prof. Kebra, se je homeopatiji
               obetalo, da bo priznana. Homeopatija, akupunktura, kiropraktika in osteopatija naj bi
               postale del zdravstvene dejavnosti, ki bi jo lahko izvajali le zdravniki, predlog pa
               se je potem nekje izgubil ali pa je nekje obtičal. Homeopatija in druge omenjene
               zdravilske metode so bile uvrščene pod okrilje Zakona o zdravilstvu, le akupunktura
               je bila deloma uvrščena v uradni zdravniški model kot protibolečinska terapija. Če
               želi zdravnik v Sloveniji zdraviti s homeopatijo, tvega izgubo licence oziroma jo
               izgubi oziroma je ne more dobiti, če je še nima. To stališče je v nasprotju z
               resolucijo Evropskega parlamenta, z Resolucijo Parlamentarne skupščine Sveta Evrope o
               nekonvencionalni medicini. Če zdravnik izpolnjuje pogoje za pridobitev licence, ni
               nobenega razloga, da je ne bi dobil ali jo ohranil, če jo že ima. Dejstvo pa je, da
               ima dodatna znanja in se mi zdi v temu primeru represija neupravičena. Ponuja se mi
               primerjava s poklicnim gasilcem, ki bi mu zaradi njegovega poklica prepovedali kuriti
               taborni ogenj. Avstrijska zdravniška zbornica ima celo referat za komplementarno
               medicino, ki se je nedavno tega odločno postavil v bran njihovim članom homeopatom,
               ker so jih nekvalificirano napadli v medijih, še posebej, ker ti kritiki niso imeli
               niti medicinske niti homeopatske izobrazbe.</p>
               <p>V Sloveniji prihaja pravzaprav do smešnega nesmisla. Kar zadeva farmacevte, je
               homeopatija del zdravstvene dejavnosti. V skladu z Zakonom o zdravilih lahko
               homeopatska zdravila izdeluje in izdaja samo magister farmacije, zdravnik pa ne more
               teh zdravil predpisovati, ker ne sme zdraviti s homeopatijo. Zdravnik pa je po zakonu
               edini pooblaščeni predpisovalec zdravil v humani medicini. Absurd! Tuji zdravnik pa
               lahko z licenco pri nas uporablja homeopatsko prakso.</p>
               <p>Gospoda ministra sprašujem:</p>
               <p>Ali v zvezi s pripravo zdravstvene reforme tudi kaj razmišljajo, da bi to področje
               uredili v zakonih o zdravniški službi in zdravstvenih dejavnostih na sodobnejši
               način, v skladu z evropskimi trendi in varčevanjem, ki niti zdravstva ne bo
               obšlo?</p>
               <p>Ustrezna zakonodaja bo komplementarne metode dala v roke zdravnikom, ne pa da to
               lahko opravljajo pravne fizične osebe, kot so podjetja, društva, zavodi. Hvala lepa
               za vaš odgovor in uspešno delo vam želim.</p>
            </sp>
            <sp xml:id="SDZ6-Redna-04-2012-06-11.sp345">
               <speaker>PODPREDSEDNICA RENATA BRUNSKOLE:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp346">
               <speaker>TOMAŽ GANTAR:</speaker>
               <p>Spoštovana podpredsednica in vsi, ki še vztrajate tukaj!</p>
               <p>Jaz se bojim, da ne bom mogel odgovoriti na vprašanje na način, da boste zelo
               zadovoljni, ker sigurno pri vseh teh temah, o katerih smo govorili prej glede
               zdravstva, kaj nas čaka, homeopatija ni tista, ki je v ospredju. Mislim, da o
               homeopatiji govorimo že odkar se jaz spomnim, da delam kot zdravnik, in verjetno bi
               bil čas, da bi tudi to vprašanje v družbi pa tudi v samem zdravstvu dozorelo do te
               mere, da bi ga potem tudi sprejeli kot takšnega, da je lahko sestavni del
               zdravljenja. Vseeno pa mislim, da je tukaj le potreben en malo širši konsenz tudi s
               strani zdravstva in zdravništva. In mi smo zaprosili razširjene strokovne kolegije,
               predvsem za interno in za družinsko medicino, da neko svoje stališče glede
               homeopatije predstavijo, in tudi Zdravniško zbornico Slovenije. Korak je bil seveda
               narejen s sprejemom Zakona o zdravilstvu, po temu zakonu se ne more vsak zdravnik
               ukvarjati s homeopatijo, ampak se mora odločiti, ali bo zdravo v skladu z medicinsko
               doktrino ali bo opravljal homeopatijo in zato tudi pridobil ustrezna znanja. Se
               pravi, vsak je ne more opravljati. Je pa bilo posledica sprejema tega zakona tudi
               dejstvo, da se danes lahko ta zdravila v lekarnah tudi prodajajo.</p>
               <p>Če bo en širši konsenz, da se homeopatija uvrsti kot metoda zdravljenja, jaz seveda
               temu ne nasprotujem in jo tudi rade volje potem vključimo. Ne bi pa v trenutku, v
               katerem sprejemamo precej hujše ali pa precej težje odločitve, forsiral vprašanja, ki
               ga bo seveda treba rešiti, ampak mislim, da v temu trenutku le ni tisto glavno. Je pa
               v bodoče, glede na to, da poskušamo ljudi bolj navajati na to, da morajo sami skrbeti
               za svoje zdravljenje, tudi seveda zmanjševati uporabo zdravil, ko poskušamo
               promovirati zdrav način življenja, je sigurno homeopatija tudi ena izmed poti, ki ji
               velja v bližnji prihodnosti dati večjo težo. To je pač moje mnenje. Hvala.</p>
            </sp>
            <sp xml:id="SDZ6-Redna-04-2012-06-11.sp347">
               <speaker>PODPREDSEDNICA RENATA BRUNSKOLE:</speaker>
               <p>Gospod Ivan Hršak bo postavil vprašanje ministru za infrastrukturo in prostor gospodu
               Zvonku Černaču.</p>
            </sp>
            <sp xml:id="SDZ6-Redna-04-2012-06-11.sp348">
               <speaker>IVAN HRŠAK (PS DeSUS):</speaker>
               <p>Hvala lepa za besedo, gospa podpredsednica. Lep pozdrav vsem!</p>
               <p>Moje poslansko vprašanje je namenjeno ministru za infrastrukturo in prostor gospodu
               Zvonku Černaču, je pa v zvezi s 3. razvojno osjo.</p>
               <p>V pristojnosti Ministrstva za infrastrukturo in prostor je čimprejšnja zagotovitev
               vseh potrebnih pogojev, potrditev prostorskega načrta za določitev poteka celotne
               trase in nato zgraditev hitre razvojne cestne povezave sever–jug, tako imenovane 3.
               razvojne osi. 3. razvoja os je sestavljena iz severnega, srednjega in južnega dela
               hitre ceste in bo torej potekala od Koroške preko Šaleške in Savinjske doline ter
               preko Save na Dolenjsko in nato pod Gorjanci v Belo krajino. Po podatkih, s katerimi
               ta trenutek razpolagamo, je zadeva v naslednji fazi: potek trase odseka severnega
               dela je več ali manj že določen; potek trase odseka južnega dela hitre ceste je tudi
               že dogovorjen; potek trase odseka srednjega dela hitre ceste, edino tu se še nič ne
               ve; potek trase skozi Zasavje in nato preko Dolenjske do Bele krajine še ni
               določen.</p>
               <p>Ministra za infrastrukturo in prostor zato sprašujem, prihajam iz Zasavja, zato tako
               mene kot vse Zasavce zanima:</p>
               <p>Katera od treh predvidenih variant poteka trase bo obveljala? Pod ena, potek trase
               preko Zasavja, ta varianta je za nas, Zasavce, seveda najbolj optimalna. Pod dve,
               potek trase preko Laškega, tudi ta varianta je za nas, Zasavce, sprejemljiva, seveda
               pa mora obvezno biti prej zgrajena nova cesta Hrastnik–Zidani most, preko katere bi
               se Zasavci v Zidanem mostu priključili na hitro razvojno cesto iz Laškega.</p>
               <p>Mimogrede, gospod minister, prosim vas za konkreten odgovor:</p>
               <p>Kdaj se bo dejansko začelo z izgradnjo te nove ceste Hrastnik–Zidani most in kdaj je
               predvideno dokončanje te ceste?</p>
               <p>Pod tri, potek trase preko Kozjanskega je za nas, Zasavce, popolnoma nesprejemljivo
               in do tega absolutno ne sme priti.</p>
               <p>Moje sklepno vprašanje se glasi:</p>
               <p>Kdaj se bo začelo z izgradnjo tako imenovane 3. razvojne osi?</p>
               <p>Na katerem odseku trase ter kdaj se predvideva dokončanje tega zares obsežnega
               projekta?</p>
               <p>Že vnaprej najlepša hvala za odgovore, gospod minister.</p>
            </sp>
            <sp xml:id="SDZ6-Redna-04-2012-06-11.sp349">
               <speaker>PODPREDSEDNICA RENATA BRUNSKOLE:</speaker>
               <p>Gospod minister, izvolite.</p>
            </sp>
            <sp xml:id="SDZ6-Redna-04-2012-06-11.sp350">
               <speaker>ZVONKO ČERNAČ:</speaker>
               <p>Hvala lepa tudi za to vprašanje.</p>
               <p>Mimogrede, rečeno je bilo, kar se tiče severnega dela te 3. razvojne osi, je vse več
               ali manj dorečeno. To seveda ne drži. Gre za številna odprta vprašanja, predvsem
               vprašanja v delu navezave na obstoječo avtocestno povezavo, pa tudi vprašanja glede
               nadaljevanja naprej od Velenja do Slovenj Gradca in Dravograda. Tako da je daleč od
               tega, da bi bile te stvari določene. Bomo pa v naslednjih mesecih glede tega
               intenzivirali tako komunikacijo z vsemi vpletenimi kot tudi pri iskanju optimalne
               variante glede na potrebe prometa in glede na potrebe oziroma zmožnosti okolja na
               tistem delu.</p>
               <p>Na splošno je občutek pri teh umeščanjih po teh nekaj mesecih tak, da se mogoče v
               preteklosti pristojni niso na najbolj optimalen način lotevali stvari. In tudi zaradi
               tega te časovnice, ki jih vidite – v tem konkretnem primeru je bil postopek začet
               leta 2004, 2005, 2006, skratka, 6 let od začetka, pa nismo prišli še niti do tega, da
               bi neko traso umestili v prostor. Kaj to pomeni? Pomeni, da verjetno pristop, ki ga
               imamo v veljavni zakonodaji, ni najbolj primeren in ga bo nujno treba spremeniti. Na
               ta način, ko se nekje nekaj umešča, je treba te stvari preveriti, testirati na nekem
               ne samo strokovnem nivoju, ampak tudi glede na potrebe, zmožnosti posameznega okolja
               in pričakovanja, ter videti, kje so tista skupna stičišča, kjer je mogoče traso
               umestiti na tak način, da povzroča najmanj problemov, ker ceste konec koncev morajo
               povezovati in ne smejo razdvajati.</p>
               <p>Pobuda za pripravo tega osrednjega dela je bila, kot sem povedal, dana v letu 2006
               kot dopolnitev. In tako, kot ste povedali, trije koridorji so bili tisti, ki so se
               nekako iskali: zahodni čez Zasavje, osrednji čez območje občine Laško in vzhodni čez
               Kozjansko, ki je izviral iz predloga lokalnih skupnosti na tem območju. Študija
               variant je bila zaključena spomladi 2008, predlagana najustreznejša varianta je bila
               ta po sredinskem koridorju. Se pravi, od avtocesta A1 preko Celja, Laškega, Zidanega
               Mosta do reke Save in naprej proti Novemu mestu. Predlog najustreznejše variante je
               nekako po oceni stroke korekten. Problem nastaja pri njeni ekonomski upravičenosti,
               glede na promet, ki se odvija na tem območju, in pri družbeni sprejemljivosti
               predvsem na območju občin Laško in Šmarješke Toplice. To so bili problemi, ki so
               narekovali, da je treba ponovno preveriti, ali so te variante najbolj optimalne. Zato
               se je ta študija variant ponovila v smislu obdelave dveh minimalnih alternativ in
               ponovne primerjave le-teh s predlagano najustreznejšo varianto iz prvotne študije
               variant. Bistvo teh minimalnih alternativ je posodobitev obstoječih prometnic tako s
               prometno-tehničnega kot funkcionalnega vidika, kar pomeni kombinacijo novogradenj na
               najbolj problematičnih odsekih, rekonstrukcija obstoječih prometnic z manjšimi
               investicijskimi ukrepi ter ohranitev obstoječega omrežja na najmanj problematičnih
               delih. Ponovno je bila narejena študija variant, ki je bila zaključena leta 2010.
               predlog najustreznejše variante iz prvotne študije variant se tudi po primerjavi z
               minimalnima alternativama izkazuje kot najboljša varianta. Kljub temu pa te študije
               variant še ni bilo mogoče zaključiti zaradi nezaključenega okoljskega poročila.
               Ugotovitve okoljskega poročila lahko vplivajo tudi na predlog najustreznejše
               variante.</p>
               <p>Če povzamem. Glede na te dosedanje strokovne podlage in glede na to, kar je bilo do
               sedaj preverjeno v prostoru, je končna rešitev nove povezave med avtocesto A1 in
               avtocesto A2 kot najbolj optimalna v sredinskem koridorju. Glede tega, kako in na
               kakšen način v tem sredinskem koridorju, pa bodo v naslednjih mesecih, jaz ocenjujem,
               da v naslednjih treh mesecih, pretehtane potrebe glede načrtovanja, konkretnega
               načrtovanja obsega te cestne povezave in podan bo predlog Vladi, da se bo odločila o
               nadaljevanju prostorskega umeščanja ali pa o tem, da se ta povezava načrtuje na tak
               način, kot je bilo prej omenjeno, z ustreznimi posodobitvami obstoječe infrastrukture
               in z nadgradnjami, novogradnjami tam, kjer je to potrebno. Jaz ocenjujem, da bi lahko
               bil ta prostorski načrt zaključen nekje v letošnjem letu. Začetek gradnje je težko
               napovedati. Glede na to, da naj bi za to gradnjo koristili tudi sredstva iz naslednje
               finančne perspektive, pa ocenjujem, da lahko ob pospešitvi teh aktivnosti z gradnjo
               začnemo v letu 2014.</p>
            </sp>
            <sp xml:id="SDZ6-Redna-04-2012-06-11.sp351">
               <speaker>PODPREDSEDNICA RENATA BRUNSKOLE:</speaker>
               <p>Gospod Hršak, izvolite.</p>
            </sp>
            <sp xml:id="SDZ6-Redna-04-2012-06-11.sp352">
               <speaker>IVAN HRŠAK (PS DeSUS):</speaker>
               <p>Samo enkrat bi postavil vprašanje:</p>
               <p>Kdaj bo nova cesta Hrastnik–Zidani Most, ki je bila navezava na to razvojno os?</p>
            </sp>
            <sp xml:id="SDZ6-Redna-04-2012-06-11.sp353">
               <speaker>PODPREDSEDNICA RENATA BRUNSKOLE:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp354">
               <speaker>ZVONKO ČERNAČ:</speaker>
               <p>Glede tega dela je umestitev pogojena s državnim prostorskim načrtom. Ta državni
               prostorski načrt glede Hrastnika in Zidanega Mosta in z deviacijo glavne ceste Rimske
               Toplice–Zidani Most–Radeče naj bi bil pripravljen do avgusta letošnjega leta. V
               skladu s to umestitvijo so tudi planirana vsa ostala dela, ki temu sledijo.</p>
            </sp>
            <sp xml:id="SDZ6-Redna-04-2012-06-11.sp355">
               <speaker>PODPREDSEDNICA RENATA BRUNSKOLE:</speaker>
               <p>Mag. Ivan Vogrin bo postavil vprašanje ministru za kmetijstvo in okolje gospodu
               Francu Bogoviču ter ministru za izobraževanje, znanost, kulturo in šport dr. Žigi
               Turku.</p>
            </sp>
            <sp xml:id="SDZ6-Redna-04-2012-06-11.sp356">
               <speaker>MAG. IVAN VOGRIN (NeP):</speaker>
               <p>Hvala lepa. Še enkrat lep pozdrav v relativno pozni uro!</p>
               <p>Gotovo se bosta oba ministra strinjala z menoj, da je naša dolžnost, da ohranimo naš
               zgodovinski biser Kobilarno Lipica v odličnem stanju. Po obvestilu direktorja zavoda
               Kobilarna Lipica je ministerstvo za izobraževanje, znanost, kulturo in šport dne 24.
               4. 2012 izdalo odločbo o začasnem financiranju za obdobje od 1. 4. do 31. 5. 2012.
               Ministrstvo za kmetijstvo in okolje pa od 31. 3. 2012 ne zagotavlja financiranje
               javne službe Kobilarna Lipica ter tudi ne odgovarja na vloge in dopise v zvezi z
               začasnim financiranjem. Vsled navedenega je Javni zavod Kobilarna Lipica nelikviden
               in tudi že pod pritiskom upnikom, ki grozijo z vlaganjem izvršb.</p>
               <p>Kobilarna Lipica je vendarle ponos slovenske države z vsemi atributi odličnosti, zato
               prosim pristojna ministra za pojasnilo:</p>
               <p>Kdaj bodo ali pa so že bile finančne obveznosti izpolnjene?</p>
               <p>Prosim tudi za pojasnilo:</p>
               <p>Kako bo urejeno financiranje v bodoče, da ne bo prihajalo do prevelikih motenj pri
               izvajanju dejavnosti in poslanstva Javnega zavoda Kobilarna Lipica?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp357">
               <speaker>PODPREDSEDNICA RENATA BRUNSKOLE:</speaker>
               <p>Minister Bogovič, izvolite. </p>
            </sp>
            <sp xml:id="SDZ6-Redna-04-2012-06-11.sp358">
               <speaker>FRANC BOGOVIČ:</speaker>
               <p>Hvala.</p>
               <p>Bova s kolegom Turkom razdelila ta čas tako, kot si ministrstvi delita Kobilarno
               Lipico, še zaenkrat. Kot ste že dejali, gre za objekt, kjer se na eni strani varuje
               in pa upravlja s to vrednoto našega Lipicanca, na drugi strani pa tudi z okoljem,
               zato je tudi ta delitev iz preteklosti med dve ministrstvi. Ne drži to, kar je bilo
               rečeno, da se Ministrstvo za kmetijstvo in okolje ni odzivalo na priporočila oziroma
               tudi na klice Lipice, lahko rečem, da so praktično dnevno bili v teh kontaktih, so pa
               vsi skupaj ugotovili, da imamo težavo s tem, da ni pravne podlage za financiranje
               zaradi nesprejetja letnega programa. Predhodno je že v lanskem letu bil ta poskus, ki
               ni iztekel, in tudi ni bil sprejet letni program, zato je bilo začasno financiranje
               za prve tri mesece določeno. V nadaljevanju pa je bilo treba tudi vsled zagotavljanja
               in uokvirjenja financ v finančne okvire, v katerih smo, spremeniti program Lipice.
               Letni program oziroma rebalans za leto 2012 za Kobilarno Lipico je potem sprejel – tu
               imam celo kronologijo zapisano, kako so potekali ti dokumenti – Svet zavoda Kobilarne
               Lipice 6. 6. na dopis na seji, se pravi ta mesec, nekaj dni nazaj, in je sedaj tudi
               vložen v sprejemanje na Vladi. Jaz upam, da bo čim prej moč tudi ta program potrditi
               in potem zagotoviti tudi tekoče financiranje v skladu z možnostmi in pa tudi z
               okviri, ki so pokriti tako v finančnem načrtu države kakor tudi v rebalansu oziroma v
               programu dela kobilarne za to leto.</p>
               <p>Mogoče še samo stavek, dva, da je bila v tem času formirana medresorska komisija, ki
               se je ukvarjala tudi s prihodnostjo in prihodnjo organiziranostjo. Vsled ugotovitve
               Računskega sodišča išče rešitve, s katerimi bi se v prihodnje poenostavil ta postopek
               in pa tudi, da se lahko redno financira, predvsem pa razdeli pristojnosti in
               odgovornosti v tem zavodu.</p>
            </sp>
            <sp xml:id="SDZ6-Redna-04-2012-06-11.sp359">
               <speaker>PODPREDSEDNICA RENATA BRUNSKOLE:</speaker>
               <p>Minister dr. Turk.</p>
            </sp>
            <sp xml:id="SDZ6-Redna-04-2012-06-11.sp360">
               <speaker>DR. ŽIGA TURK:</speaker>
               <p>Hvala lepa.</p>
               <p>Saj je kolega Bogovič pravzaprav povedal večino oziroma vse. Jedro problemov izhaja
               iz dejstva, da Javni zavod Kobilarna Lipica programa dela za leto 2012 ni pripravil
               pravočasno. Najprej ni upošteval roka iz navodil Poziva k predložitvi programa dela
               in razvoja finančnega načrta za leto 2012 z dne 4. 10. 2011. Ta poziv je po Zakonu o
               javnih financah in po Zakonu o uresničevanju javnega interesa za kulturo obvezen. Ker
               program ni bil pripravljen v skladu s pozivom našega ministrstva, ga je ministrstvo
               23. novembra 2011 zavrnilo in zahtevalo popravke. Ker pripombe niso bile upoštevane,
               je delno spremenjen program ministrstvo zavrnilo 7. 12. 2011 in ker spet niso bili
               upoštevani popravki, je bil zavrnjen še 16. 12. 2011. Končno je svet javnega zavoda
               program dela za leto 2012 obravnaval šele 6. januarja letos, potem ga na svoji seji
               ni sprejel. Program dela za leto 2012 je Svet Kobilarne Lipica sprejel šele 9.
               februarja 2012. Potem pa je res, da smo mi pripravljali rebalans proračuna in da ga v
               tem okviru nismo mogli podpreti, zato Ministrstvo za finance ni izdalo soglasja na
               program tega dela, Vlada ga ni mogla potrditi. Če zdaj skrajšam. 6. 6., kot je
               povedal minister, smo dobili glede na rebalans popravljen program dela, če bo javni
               zavod sodeloval, kaže, da bo to lahko podlaga za izplačila in da bo dobil soglasje še
               v mesecu juniju. Sicer pa je v rebalansu proračuna za leto 2012 za Kobilarno Lipica
               načrtovanih / nerazumljivo/ evrov.</p>
            </sp>
            <sp xml:id="SDZ6-Redna-04-2012-06-11.sp361">
               <speaker>PODPREDSEDNICA RENATA BRUNSKOLE:</speaker>
               <p>Mag. Vogrin, če ne, ni potrebno.</p>
            </sp>
            <sp xml:id="SDZ6-Redna-04-2012-06-11.sp362">
               <speaker>MAG. IVAN VOGRIN (NeP):</speaker>
               <p> Hvala lepa.</p>
            </sp>
            <sp xml:id="SDZ6-Redna-04-2012-06-11.sp363">
               <speaker>PODPREDSEDNICA RENATA BRUNSKOLE:</speaker>
               <p>Dr. Andreja Črnak Meglič bo postavila poslansko vprašanje ministru za infrastrukturo
               in prostor gospodu Zvonku Černaču ter ministru za kmetijstvo in okolje gospodu Francu
               Bogoviču.</p>
            </sp>
            <sp xml:id="SDZ6-Redna-04-2012-06-11.sp364">
               <speaker>DR. ANDREJA ČRNAK MEGLIČ (PS SD):</speaker>
               <p>Hvala lepa, gospa podpredsednica. Gospoda ministra, kolegice in kolegi, ponovno
               pozdravljeni!</p>
               <p>Moje vprašanje se nanaša na področje bioplinarn.</p>
               <p>Večkrat je že bilo postavljeno vprašanje ob povezavi s tem problemom, pa vendarle mi
               dovolite, da začnem s konkretnim problemom. Ena izmed primerov izgrajene bioplinarne
               se nahaja v Pirničah, ta naj ne bi imela ustreznih dovoljenj. Zgrajena naj bi bila na
               črno. Po ugotovitvah gradbene inšpekcije je bila zgrajena v nasprotju z izdanim
               gradbenim dovoljenjem in zato je gradbena inšpekcija že januarja 2011 izdala sklep o
               rušitvi objekta. Investitorju je bilo decembra 2007 izdano gradbeno dovoljenje,
               vendar kot že rečeno, ne za ta objekt, ampak za gradnjo kmetijskega objekta in
               stanovanjske hiše, danes pa tam po ugotovitvah inšpekcije stoji zahteven energetski
               objekt, le streljaj stran od bližnjih hiš. Zaradi nelegalne gradnje je bila zavrnjena
               prošnja za spremembo gradbenega dovoljenja, bioplinarna za svoje delovanje nima
               okoljevarstvenega dovoljenja. Čeprav bioplinarna sploh še ne deluje, že povzroča
               številne nevšečnosti. Lahko govorimo o tem, da je omejeno gibanje na prostem, smrad
               je neznosen, načeto je psihično in fizično zdravje prebivalcev, kar nenazadnje
               dokazuje tudi mnenje Zdravstvenega doma Medvode. Torej, vprašljivi so umeščanje v
               prostor, veljavno gradbeno dovoljenje, izpusti škodljivih snovi v ozračje, povezana
               degradacija okolja ter smrad v okolju.</p>
               <p>Zato je moje prvo vprašanje povezano s tem konkretnim problemom:</p>
               <p>Kdaj lahko pričakujemo realizacijo januarja 2011 izdanega sklepa gradbene inšpekcije
               o rušitvi tega objekta?</p>
               <p>Seveda pa, kot že rečeno, gre za bistveno širši problem, zato vaju sprašujem
               tudi:</p>
               <p>Kdo in kako pogosto izvaja nadzor nad izvajanjem dejavnosti skladno z zakonodajo ter
               kakšne sankcije so predvidene za kršitelje?</p>
               <p>Še bolj pa me zanima:</p>
               <p>Kakšne sistemske spremembe oziroma spremembe zakonov predvidevate na ministrstvih, da
               boste rešili problematiko bioplinarn in omogočili prebivalcem v okolici delujočih
               bioplinarn nespremenjeno kvaliteto življenja?</p>
               <p>Kdaj lahko pričakujemo uveljavitev uredbe o obdelavi biološko razgradljivih odpadkov
               in smernic za stanje tehnike kompostiranja?</p>
               <p>Za odgovore se vnaprej najlepše zahvaljujem.</p>
            </sp>
            <sp xml:id="SDZ6-Redna-04-2012-06-11.sp365">
               <speaker>PODPREDSEDNICA RENATA BRUNSKOLE:</speaker>
               <p>Minister Černač, izvolite.</p>
            </sp>
            <sp xml:id="SDZ6-Redna-04-2012-06-11.sp366">
               <speaker>ZVONKO ČERNAČ:</speaker>
               <p>Hvala lepa.</p>
               <p>Najprej iz tega dela, ki se tiče prostorskega umeščanja in gradbenega dovoljenja.
               Pred uveljavitvijo Zakona o prostorskem načrtovanju v letu 2007 so se male
               bioplinarne, ki so služile za predelavo bioodpadkov ene kmetije, lahko umeščale v
               prostor v okviru kmetije, kot dopolnilna dejavnost na kmetiji. Tako, kot je povsod
               ali pa marsikje v življenju marsikatera določba mogoče dobra na papirju, pa se potem
               v praksi to isto določbo v določenih primerih tako ali pa drugače razume ali pa celo
               namerno ali nenamerno zlorabi. Tako da veljavna zakonodaja, torej Zakon o prostorskem
               načrtovanju, določa, da so bioplinarne energetski objekti, ki se jim mora v okviru
               občinskega prostorskega načrta določiti podrobnejša namenska raba, in sicer kot
               območjem energetske infrastrukture. Takšni objekti se tudi morajo načrtovati izven
               naselij, se pravi, najpogosteje v okviru nekih gospodarskih ali ostalih con. V
               konkretnem primeru je na nek način mogoče šlo tudi za neustrezno ravnanje pristojne
               občine. Po podatkih, ki so mi jih posredovali sodelavci iz Direktorat za prostor, je
               bila ta občina na to ravnanje tudi nekajkrat opozorjena. Ne glede na vse, pa je ta
               mala bioplinarna pridobila gradbeno dovoljenje, in sicer za gradnjo kmetijskih
               objektov vključno z napravo za bioplin. Vendar je investitor objekta zgradil drugače,
               kot mu to dovoljuje izdano gradbeno dovoljenje, zgradil je zahteven energetski
               objekt, tako da je gradbeni inšpektor izrekel ukrep odstranitve objekta bioplinarne.
               Prav tako sta bila investitorju izdana sklep o dovolitvi izvršbe za odstranitev tega
               objekta in sklep o dovolitvi izvršbe za ustavitev gradbenih del. Ker zavezanec ni
               upošteval teh ukrepov, mu je bil izdan sklep o izvršbi visoke denarne kazni, 125
               tisoč evrov. Ker pa ima investitor v konkretnem primeru veljavno gradbeno dovoljenje,
               ki med drugim dovoljuje tudi gradnjo bioplinarne za potrebe kmetije, ima torej
               pravico graditi objekte in naprave, določene z gradbenim dovoljenjem, da sledijo tej
               inšpekcijski odločbi na takšen način, da je določene objekte odstranil, določene pa
               uskladil z izdanim gradbenim dovoljenjem. Postopek v tem konkretnem primeru še ni
               zaključen, poteka ugotovitveni postopek, ali so bili izpolnjeni vsi pogoji, ki so
               bili naloženi z inšpekcijsko odločbo. Inšpektor bo nadaljeval postopek v skladu s
               predpisi.</p>
               <p>Ob tem je seveda treba povedati, da je veljavna zakonodaja, kar se tiče umeščanja teh
               objektov v prostor, ustrezna, ni pa mogoče vedno preprečiti vseh morebitnih kršitev
               te zakonodaje.</p>
            </sp>
            <sp xml:id="SDZ6-Redna-04-2012-06-11.sp367">
               <speaker>PODPREDSEDNICA RENATA BRUNSKOLE:</speaker>
               <p>Minister Bogovič.</p>
            </sp>
            <sp xml:id="SDZ6-Redna-04-2012-06-11.sp368">
               <speaker>FRANC BOGOVIČ:</speaker>
               <p>Kar se tiče sprejema uredb lahko napovem, da sta dve uredbi v nameri, da se
               sprejmeta. Prva je uredba obdelave biološko razgradljivih odpadkov, druga pa uredba o
               varstvu voda pred onesnaženjem z nitrati iz kmetijskih virov. Za obe se predvideva,
               da bosta letošnjo jesen sprejeti in sta tudi že v javni obravnavi. V sklopu nove
               uredbe biološko razgradljivih odpadkov bodo pripravljene tudi smernice za stanje
               tehnike kompostiranja – to, na kar ste opozorili in kar ugotavljamo kot enega večjih
               problemov in upamo, da je to tudi del odgovorov na nekatere motnje, predvsem smrad,
               ki so povezane z napačnimi tehnikami. Nova uredba bo dala tudi večji poudarek na
               zagotavljanje kakovosti celotnega procesa obdelave biološko razgradljivih odpadkov in
               tudi točno evidentiranje ter sledenje vseh stopenj surovin, na drugi strani pa tudi
               kam gresta kompost in digestat. Gotovo se vsem vonjavam ne bo dalo izogniti, je pa,
               kot ste že prej pravilno ugotovili, velikokrat problem pravilnega pozicioniranja,
               lociranja teh objektov.</p>
               <p>V drugi uredbi, se pravi varstvo voda pred onesnaženimi nitrati, pa bo tudi
               dopolnjena definicija, kaj so organska gnojila, in v tem okviru, kaj je ostanek
               proizvodnje bioplina, ločeno, če gre za pline iz bioplinskih naprav, ki so zavezanci
               za izvajanje predpisa, ki urejajo obdelavo biološko razgradljivih digestatov... /
               izklop mikrofona/</p>
            </sp>
            <sp xml:id="SDZ6-Redna-04-2012-06-11.sp369">
               <speaker>PODPREDSEDNICA RENATA BRUNSKOLE:</speaker>
               <p>Dr. Črnak Meglič.</p>
            </sp>
            <sp xml:id="SDZ6-Redna-04-2012-06-11.sp370">
               <speaker>DR. ANDREJA ČRNAK MEGLIČ (PS SD):</speaker>
               <p>Hvala lepa.</p>
               <p>Samo še enkrat v zvezi s tem konkretnim primerom. Torej izdan je bil sklep gradbene
               inšpekcij o rušitvi objekta. Če sem vas jaz prav razumela, potekajo razmišljanja o
               tem, kako se prilagoditi. In to pomeni, da bo ta objekt ostal v okolju, v katerem se
               nahaja, in še naprej motil prebivalce. Sem to prav razumela ali se pripravlja kakšna
               drugačna rešitev? Hvala.</p>
            </sp>
            <sp xml:id="SDZ6-Redna-04-2012-06-11.sp371">
               <speaker>PODPREDSEDNICA RENATA BRUNSKOLE:</speaker>
               <p>Izvolite, minister Černač. </p>
            </sp>
            <sp xml:id="SDZ6-Redna-04-2012-06-11.sp372">
               <speaker>ZVONKO ČERNAČ:</speaker>
               <p>Ne, spoštovana poslanka. Nobena razmišljanja ne potekajo. Inšpekcijski postopek je
               dokaj eksakten postopek in jaz sem povedal, da ima investitor gradbeno dovoljenje za
               gradnjo kmetijskih objektov vključno z napravo za bioplin, in da je problem v tem, da
               je bilo to gradbeno dovoljenje, kot je bilo izdano, po tistem, ko je inšpektor
               opravil ogled, preseženo. Da je bila opravljena po izdanih ustreznih sklepih o
               dovolitvi izvršbe in po sklepih o izrečenih denarni kazni prilagoditev tega objekta s
               strani investitorja veljavnemu gradbenemu dovoljenju in da inšpektor izvršuje
               ugotovitveni postopek, ali je ta prilagoditev ustrezna glede na gradbeno dovoljenje,
               ki ga ima izdano ali ne. V kolikor ta prilagoditev ni ustrezna in je v nasprotju z
               izdanim gradbenim dovoljenjem, se bo inšpekcijski postopek nadaljeval.</p>
            </sp>
            <sp xml:id="SDZ6-Redna-04-2012-06-11.sp373">
               <speaker>PODPREDSEDNICA RENATA BRUNSKOLE:</speaker>
               <p>Naslednje vprašanje bo postavila mag. Majda Potrata ministru za izobraževanje,
               znanost, kulturo in šport dr. Žigi Turku.</p>
            </sp>
            <sp xml:id="SDZ6-Redna-04-2012-06-11.sp374">
               <speaker>MAG. MAJDA POTRATA (PS SD):</speaker>
               <p>Hvala za besedo, gospa podpredsednica. Spoštovani poslanke in poslanci, ministri!</p>
               <p>Na lestvici indeksa človekovega razvoja je Slovenija med svetovnimi državami na 21.
               mestu. Mesto se določa po treh kriterijih: zdravje, dohodek na posameznika in
               izobraževanje. Po zdravju smo na 30., po dohodku na 31., po izobraževanju pa na 4.
               mestu. Zato se mi iz tega podatka, ki je po mojem zelo zanimiv, kljub temu, da lahko
               interpretiramo nekaj več kot 16 let izobraževanja, toliko namreč posameznik ostaja v
               izobraževanju, lahko ta podatek različno interpretiramo, ampak vendarle treba je tudi
               povedati, da smo po nekaterih drugih podatkih v izobraževanju zelo dobro uvrščeni,
               recimo, tudi po osipu ali še po kakšen podobnem podatku. Zato se z rektorjem
               Ljubljanske univerze lahko čudim, da znanje in izobraževanje v tej državi nista
               prioriteti. To je namreč zapisal v nedavnem intervjuju. Mislim, da bi vsak razumen
               človek podprl idejo, da so zlasti v kriznih časih potrebne prioritete in pričakoval
               bi, da bi izobraževanje in raziskovanje vsekakor sodila med prioritete. Še marsikaj
               zanimivega je v tem intervjuju, še en citat bom prihranila za drugi del.</p>
               <p>Gospod minister, jaz sem nakazala, da vas bom spraševala o tem:</p>
               <p>Kako in kdaj bo ministrstvo, vaše ministrstvo, glede na zaveze v koalicijskem
               sporazumu, glede na drastično zmanjšanje sredstev v rebalansu in glede na nekatere
               druge javno izražene pomisleke o njenem delovanju, reformiralo Nacionalno agencijo
               Republike Slovenije za kakovost v visokem šolstvu?</p>
               <p>Spomnim se, kako naporno je bilo doseči, da smo ustanovili NAKVIS. Zdaj pa je v
               koalicijski pogodbi zapisano, da bomo NAKVIS reformirali. V ZUJF smo to tudi storili
               in zato vas sprašujem, kako boste reformirali? Jaz poznam in bi lahko iz ZUJF naštela
               tiste člene, ki so NAKVIS in pristojnosti NAKVISA reformirale, ampak vseeno me
               zanima, kako boste reformirali NAKVIS, zlasti zaradi tega, ker imate tudi v programu
               ukrepov za spodbujanje gospodarstva napovedanih kar nekaj sprememb strateških
               dokumentov, od financiranja preko strategije visokega šolstva, razvojne dejavnosti
               itn. Hvala za odgovor.</p>
            </sp>
            <sp xml:id="SDZ6-Redna-04-2012-06-11.sp375">
               <speaker>PODPREDSEDNICA RENATA BRUNSKOLE:</speaker>
               <p>Gospod minister, izvolite.</p>
            </sp>
            <sp xml:id="SDZ6-Redna-04-2012-06-11.sp376">
               <speaker>DR. ŽIGA TURK:</speaker>
               <p>Hvala lepa za vprašanje.</p>
               <p>Dejstvo je, da slovenski izobraževalni sistem ni slab, mnoge študije to potrjujejo.
               Če bi primerjali kvaliteto primarnega, sekundarnega in terciarnega izobraževanja,
               relativno primerjalno najboljše rezultate dosegamo pri osnovni šoli, v srednji šoli
               smo nekoliko slabši, pri univerzitetnem izobraževanju pa glede na to najslabši. Tudi
               univerza, ki ste jo navedli, je v zadnjih sedmih, osmih letih izgubila na neki
               primerjalni lestvici približno 250 mest. Po osipu nismo dobri v pozitivnem smislu,
               smo zelo visoko na vseh lestvicah, ker zelo veliko študentov, ki se pri nas
               vpisujejo, potem študija ne konča. Zmanjševanje sredstev za šolstvo ni drastično, je
               zmanjševanje v približno takih okvirih kot za kakšno drugo področje.</p>
               <p>Precej ste hvalili NAKVIS. Na prvem srečanju z rektorji, ki sem ga imel nekaj dni po
               svojem imenovanju, ko sicer še ni bilo nobenega govora o varčevanju in teh stvareh,
               ampak kot eno od stvari so oni takrat omenili, da si želijo boljši NAKVIS, da cel kup
               stvari, cel kup sprememb programov, cel kup potrditev programov tam čaka. Na njihovi
               spletni strani si lahko ogledate, kako velik je ta zastoj.</p>
               <p>Pravite, da ste prebrali, kaj smo v ZUJF o tem rekli. V ZUJF smo vključili natančno
               tisto, na kar nas je rektorska konferenca na tistem prvem sestanku opozorila, nas
               prosila. Rekli so: "Dajte nam večjo avtonomijo," namreč univerzam, "zato da bomo
               lahko sami spreminjali študijske programe, zato da nam ne bo treba iti na neko
               agencijo vprašat, ali lahko zamenjamo ta predmet z nekim drugim predmetom." In mi smo
               to vtaknili v ZUJF, ker je to ena od možnosti, ki dajejo univerzam večjo
               fleksibilnost tudi pri tem, kako programe sestavljajo, kako mogoče združijo kakšen
               predmet, kar jim bo ob varčevanju prišlo prav. In prav gotovo vam bo všeč, da smo to
               dovolili samo univerzam, da tega nismo dovolili javnim oziroma zasebnim visokošolskim
               zavodom, in to ne zaradi tega, ker bi bile univerze javne, nekateri visokošolski
               zavodi pa zasebni, ampak zaradi tega, ker imajo univerze dvostopenjski sistem
               organizacije, imajo senat univerze, ki je nad senati fakultet, in lahko opravijo peer
               review teh programov znotraj svoje hiše.</p>
               <p>Ja, tudi kakšne druge stvari v zvezi z NAKVIS bomo izboljšali. Nameravamo ga
               kadrovsko in finančno okrepiti, predvsem zato, da bo opravljal nadzorno funkcijo, ne
               pa da bo imel tako veliko vlogo, kot jo ima zdaj, pri potrjevanju oziroma pri
               akreditiranju programov. Sam sem tudi univerzitetni učitelj in vem, da so učitelji
               sposobni sami svoje programe kvalitetno pripraviti in tudi programa drug drugega v
               okviru iste univerze recenzirati. Je pa res, da bo za zagotavljanje kakovosti,
               ugotavljanje kakovosti, zunanji nadzor, evalvacijo in tako naprej treba dejansko
               okrepiti NAKVIS. Nameravamo izboljšati tudi sestavo sveta agencije z avtonomnimi
               strokovnjaki, tako da bo v tem svetu prostor tudi za uporabnike, tudi za študente,
               tudi za gospodarstvo. Marsikdo, ki je v tem svetu danes, ima na nek način konflikt
               interesov, ker pravzaprav nadzoruje tiste, iz katerih je izšel.</p>
               <p>Ministrstvo se ne ukvarja z ustvarjanjem konkurence javnemu visokemu šolstvu, ampak z
               oblikovanjem nekega splošnega, poštenega, uravnoteženega okvira, v katerem se lahko
               razvije avtonomno in kakovostno visoko šolstvo, ki bo lahko vršilo svoje številne
               funkcije, številne vloge, predvsem zaradi poslanstva, ki ga ima, to je zadovoljevanje
               svojih uporabnikov, to so študentje pa potem kasneje delodajalci, in v okviru
               katerega bodo lahko zaposleni avtonomno in motivirano opravljali svoje delo.</p>
            </sp>
            <sp xml:id="SDZ6-Redna-04-2012-06-11.sp377">
               <speaker>PODPREDSEDNICA RENATA BRUNSKOLE:</speaker>
               <p>Mag. Potrata, izvolite.</p>
            </sp>
            <sp xml:id="SDZ6-Redna-04-2012-06-11.sp378">
               <speaker>MAG. MAJDA POTRATA (PS SD):</speaker>
               <p>Hvala za ta del odgovora.</p>
               <p>No, saj je zanimivo, kako različno razumemo izrečeno. Jaz sem govorila samo o tem,
               kako težko je bilo NAKVIS ustanoviti, nisem govorila o tem, kako deluje, še manj
               celo, da bi ga hvalila. Ampak nacionalna agencija je bila ustanovljena za
               zagotavljanje odličnost v visokem šolstvu. Spremembe v ZUJF, o katerih govorite, se
               dotikajo izključno samo programskih sprememb, torej če točno citiram, "sprememb
               obveznih sestavin študijskih programov samostojnih visokošolskih zavodov". Nič ni
               govora o spremembah v ZUJF o sodelovanju tujih učiteljev pri študijskem procesu.</p>
               <p>Tisto, kar me moti, je to, da je bilo brez posebnega poglobljene razprave, res da v
               pogovoru z rektorji, to spremenjeno v nekem zakonu, ki ima finančne učinke, ne pa o
               kakšnem zakonu, ki bi res govoril o spremembah v visokem šolstvu.</p>
               <p>Pri vprašanju, ki vam ga zastavljam in na katerega ste deloma že začeli odgovarjati,
               ko ste govorili o ustvarjanju konkurence, saj vam ni ušlo, da sem vam dvakrat
               zastavila tudi vprašanje v zvezi z ustanavljanjem novih univerz, je zanimivo ravno
               to, da mora akreditacijo za programe in za univerzo dati NAKVIZ. In tukaj piše v 14.
               členu, kakšni so pogoji za ustanovitev univerze. In tisto, kar se meni zastavlja kot
               vprašanje, zato vas sprašujem, v času suhih krav, ko režete sredstva za visoko
               šolstvo, se misli o ustanovitvi nove univerze ni mogoče izogniti zaradi tega, ker ste
               nedoločni v svojih odgovorih. Dejstvo pa je, da je tako, kot je rekel dr. Pejovnik,
               za univerzo treba kakšnih 20 let pa tudi zelo veliko sredstev. Jaz ne vem, kje bomo
               dobili sredstva za ustanovitev nove univerze... / izklop mikrofona/</p>
            </sp>
            <sp xml:id="SDZ6-Redna-04-2012-06-11.sp379">
               <speaker>PODPREDSEDNICA RENATA BRUNSKOLE:</speaker>
               <p>Dr. Turk.</p>
            </sp>
            <sp xml:id="SDZ6-Redna-04-2012-06-11.sp380">
               <speaker>DR. ŽIGA TURK:</speaker>
               <p>Hvala lepa.</p>
               <p>Jaz upam, da de strinjava, da spremembe, ki so v ZUJF v zvezi s spremembami obveznih
               vsebin študijskih programov, v ničemer ne posegajo v to, kako težko ali kako lahko je
               ustanoviti kakšno univerzo. O kakšni novi univerzi jaz v zadnjem času, gospa Potrata,
               slišim govoriti samo vas.</p>
            </sp>
            <sp xml:id="SDZ6-Redna-04-2012-06-11.sp381">
               <speaker>PODPREDSEDNICA RENATA BRUNSKOLE:</speaker>
               <p>Mag. Potrata, bi še kaj? <stage>(Ne.)</stage> Gospa Saša Kos bo postavila poslansko vprašanje
               ministru za izobraževanje, znanost, kulturo in šport dr. Žigi Turku.</p>
               <p>Izvolite.</p>
            </sp>
            <sp xml:id="SDZ6-Redna-04-2012-06-11.sp382">
               <speaker>SAŠA KOS (PS PS):</speaker>
               <p>Hvala za besedo predsedujoča. Lep pozdrav še enkrat vsem prisotnim!</p>
               <p>Gospod minister, v prvih mesecih svojega mandata ste samozaposlene v kulturi že
               večkrat ogrozili: s prepovedjo sklepanja avtorskih pogodb, s pozivom k brezplačnemu
               sodelovanju umetnikov na državnih proslavah. 1. junija pa se je zaključila javna
               razprava o Predlogu novele Uredbe o samo zaposlenih v kulturi, ki predvideva
               zaostritev pogojev za pridobitev pravice do plačila prispevkov, za socialno
               zavarovanje iz državnega proračuna. Od 2 tisoč 450 samozaposlenih v kulturi jih je
               upravičenih do plačila prispevkov tisoč 400. Spremembe v uredbi pa mnogim od njih
               resno ogrozijo obstoj. Na prelagane nove rešitve glede pravice do dodeljevanje
               prispevkov je bilo veliko pripomb, saj naj bi bili prestrogi in nepošteni. Predvsem
               pa jih niste pisali v sodelovanju s stroko. Po mnenju strokovnih združenj spremembe
               uredbe ne upoštevajo specifik posameznega poklica. Za nekatere ustvarjalce bi izguba
               pravice do plačevanja prispevkov pomenila, da bi morali najverjetneje ukiniti status,
               saj si prispevkov sami na podlagi nizkih honorarjev ne bodo mogli plačevati in bodo
               pristali na zavodu za zaposlovanje. Mar si to želite, gospod minister? K odlogu
               spreminjanja uredbe so vas pozvali tudi člani nacionalnega sveta za kulturo.</p>
               <p>Ob zaključku javne obravnave vas zato sprašujem:</p>
               <p>Ali nameravate upoštevati pripombe in opozorila stanovskih in strokovnih društev pri
               pripravi končnega besedila uredbe o samozaposlenih v kulturi?</p>
               <p>Ali ne bi raje tako, kot vam svetujejo v Nacionalnem svetu za kulturo, pristopili k
               pripravi neodvisne strokovne analize o socialnem, ekonomskem in pravnem položaju
               samozaposlenih v kulturi in bi na podlagi le-te sprejeli sistemske rešitve njihovega
               statusa v sklopu prepotrebne posodobitve javnega sektorja v kulturi?</p>
               <p>Hvala za odgovor.</p>
            </sp>
            <sp xml:id="SDZ6-Redna-04-2012-06-11.sp383">
               <speaker>PODPREDSEDNICA RENATA BRUNSKOLE:</speaker>
               <p>Dr. Turk.</p>
            </sp>
            <sp xml:id="SDZ6-Redna-04-2012-06-11.sp384">
               <speaker>DR. ŽIGA TURK:</speaker>
               <p>Hvala lepa.</p>
               <p>Zelo podobno vprašanje sem danes že dobil. En podatek je, recimo, ta, leta 2001 smo
               za te samozaposlene v kulturi, za njihovo socialno varnost dajali 2 milijona 200
               tisoč evrov, leta 2010 okoli 5 milijonov in pol, verjetno si naraščanja te številke v
               tej dinamiki ne moremo privoščiti. Jaz razumem, da marsikomu spremembe niso všeč, ker
               gotovo so med temi, ki se jim to plačuje, takšni, ki bodo to izgubili, in gotovo so
               med tistimi, ki tega še ne prejemajo, takšni, ki bodo sedaj mogoče po novih
               kriterijih pa to dobili. Kriteriji upoštevajo vrhunskost, so bolj dorečeni, dajejo
               manj prostora za interpretacijo. Jaz sem tudi slišal v teh pogovorih marsikakšno
               stroko, ki je rekla, ja, ja, tem je seveda potrebno vzeti, tej skupini, ti ne
               zaslužijo, ti so pravzaprav na trgu, služijo velike denarje z nečim drugim, ampak tem
               pa ne vzeti. In neka druga stroka je rekla ravno nekaj drugega. Dejansko so ti
               problemi, ta vprašanja težka, jaz imam polno zaupanje v stroko, ki je na ministrstvu.
               Ko vi rečete stroka, mislite ali pa oglašajo se tisti, ki jim bo ta status vzet, pa
               se imenujejo stroka. Na Ministrstvu za izobraževanje, znanost, kulturo in šport je
               zelo veliko stroke na vseh področjih, na področju izobraževanja so doktorji znanosti,
               na področju kulture so kulturni delavci in doktorji znanosti, na področju športa, da
               o samem visokem šolstvu in znanosti ne govorim. Stroka je tudi na ministrstvih in ta
               stroka pripravlja spremenjen pravilnik ob sodelovanjih in ob posvetovanju s
               številnimi ljudmi. Verjamem, da tisti, ki bodo status izgubili, pač poskušajo vse, da
               ga bi čim dlje časa zadržali, tudi tako, da predlagajo, da bi naredili še eno, drugo,
               tretjo ali pa kakšno drugačno študijo.</p>
               <p>Jaz sem prepričan, da za velikostni razred se število teh prispevkov oziroma ljudi,
               ki se jim ti prispevki plačujejo, ne bo zmanjšalo, bo pa nehalo naraščati.</p>
            </sp>
            <sp xml:id="SDZ6-Redna-04-2012-06-11.sp385">
               <speaker>PODPREDSEDNICA RENATA BRUNSKOLE:</speaker>
               <p>Gospa Kos, izvolite.</p>
            </sp>
            <sp xml:id="SDZ6-Redna-04-2012-06-11.sp386">
               <speaker>SAŠA KOS (PS PS):</speaker>
               <p>Delno ste odgovorili na moje vprašanje, vendar pa moram reči, da je precej odstopanj
               od tega, kar ste povedali oziroma predvidevam, da bo resnično ogrožena kvaliteta dela
               posameznih umetnikov z različnih področij, ker namreč bistvo vsega tega je, da mladi
               ustvarjalci, ki so odvisni tega, da bi pridobili to ugodnost, se bodo raje odločili
               za nekvalitetna prevajanja oziroma bo kvaliteta s tem ogrožena. In se nikakor s tem
               vašim odgovorom ne morem popolnoma strinjati.</p>
               <p>Gospod minister, ob predstavitvi kandidature za ministra na parlamentarnem odboru ste
               dejali, da je pomembno subvencionirati ustvarjanje in vlaganje v ustvarjalce pa tudi,
               da je treba oživiti nejavno zavodsko kulturo. Kultura, ste dejali takrat, ni samo
               tisto, kar je v javnih zavodih, s kulturo se ukvarja tudi množica posameznikov in
               nevladnih organizacij, kjer je morda produkcija celo bolj ekonomična kot kje drugje,
               kjer denarja dobimo več. To so ti samozaposleni v kulturi, gospod minister, spremembe
               pa bodo po mnenju mnogih najbolj prizadele, kot sem že povedala, mlade, ki vstopajo v
               negotovo področje ustvarjalnosti.</p>
               <p>Gospod minister, namesto, da bi vspodbujali ustvarjalnost, menim, da – kar je
               bistveno za blagostanje države – jo hromite.</p>
            </sp>
            <sp xml:id="SDZ6-Redna-04-2012-06-11.sp387">
               <speaker>PODPREDSEDNICA RENATA BRUNSKOLE:</speaker>
               <p>Izvolite, dr. Turk.</p>
            </sp>
            <sp xml:id="SDZ6-Redna-04-2012-06-11.sp388">
               <speaker>DR. ŽIGA TURK:</speaker>
               <p>No, na to moram seveda protestirati. Če bomo nek pravilnik za to, kako se pride do
               plačevanja prispevkov in zavarovanja samozaposlenih v kulturi, izboljšali, potem to
               seveda ni krčenje kulture in nerazumevanje tega, zakaj je kultura pomembna in zakaj
               ne. Veste, če smo že ravno pri tem. Tudi mnogi mladi, ki se, recimo, ukvarjajo z
               raziskovanjem, ki se ukvarjajo z inovacijami, ki se ukvarjajo z dobrodelnostjo, ki se
               ukvarjajo z, recimo, socialno skrbjo, mogoče bi našli koga v zdravstvu, na kakšnem
               področju inženirstva, marsikdo dela zelo pomembne stvari in bi si seveda zaslužil in
               bi bilo prav in bi bilo krasno, da bi mu država financirala vsaj pokojninsko,
               zdravstveno in vsa ostala zavarovanja, ampak velika večina teh si vendarle te stvari
               zagotavlja iz svojega dela, zato moramo biti pri tistih izjemah razmeroma natančni.
               To poskušamo narediti.</p>
               <p>V smislu reforme pogojev delovanja in institucionalnega okvira kulture, ki se nanaša
               predvsem na javne zavode pa tudi na to, kako javni zavodi sodelujejo potem z
               nezavodsko kulturo, pa seveda nadaljujemo z delom projektne skupine na tem področju.
               Njen cilj pa ni, da ustvari neko novo množico ljudi, ki delajo v kulturi in niso
               sposobni iz tega, kar delajo, zaslužiti vsaj za zdravstveno in pokojninsko
               zavarovanje, ampak je njen cilj ta, da se vzpostavijo pogoji, da bodo lahko realno in
               polno delovali za plačo ali honorar v javnih zavodih ali v civilnodružbenih
               organizacijah.</p>
               <p>In če ste že spraševali v zvezi z avtorskimi honorarji. Mnogi javni zavodi so se ob
               tej začasni zaustavitvi izplačevanja avtorskih honorarjev šele zavedli, kdo jim v
               resnici drži po koncu program. Ali so to tisti na avtorskih honorarjih ali so to
               tisti, ki dobivajo osebni dohodek. To je bila dobra stran tega ukrepa, ki je v ZUJF
               rešen, in avtorski honorarji tečejo naprej.</p>
            </sp>
            <sp xml:id="SDZ6-Redna-04-2012-06-11.sp389">
               <speaker>PODPREDSEDNICA RENATA BRUNSKOLE:</speaker>
               <p>Gospod Jožef Kavtičnik bo postavil poslansko vprašanje ministru za infrastrukturo in
               prostor gospodu Zvonku Černaču.</p>
            </sp>
            <sp xml:id="SDZ6-Redna-04-2012-06-11.sp390">
               <speaker>JOŽEF KAVTIČNIK (PS PS):</speaker>
               <p>Hvala lepa za besedo.</p>
               <p>To, kar se dogaja z največjo in najdražjo investicijo, kar TEŠ 6 prav gotovo je, je
               skrajno neodgovorno, nedopustno in neprimerno ravnanje vlade in tudi vas, gospod
               minister, ki ste prevzeli ta resor. Kot poslanec Pozitivne Slovenije in Šalečan sem
               ogorčen nad tem početjem.</p>
               <p>Bom utemeljil zakaj. Več kot 100 dni ste že minister te vlade in si niste vzeli niti
               minute časa, da bi si ogledali to gradbišče, največje gradbišče, ne samo ogledali,
               ampak niste si pridobili nobenega mnenja od odgovornih, ki to investicijo vodijo.
               Vlada je 100 % lastnik HSE, HSE pa je lastnik TEŠ, to pomeni, da je Vlada odgovorna
               pri tej investiciji. Seveda ste na odgovorne v TEŠ poslali nek zahtevek oziroma 5
               točk, na katere so vam korektno odgovorili. In vse to, kar danes tudi gospod Šircelj
               sprašuje, je v teh odgovorih že odgovorjeno, zato je vse ostalo, kar se dela, izredno
               škodljivo za državo in veliko sprenevedanje. Odgovornost o gradnji TEŠ 6 je bila
               sprejeta že leta 2004. In od takrat do danes so bila pridobljena vsa ustrezna
               soglasja, potrjeni so bili plani, ki so omogočili začetek gradnje. V rokah imam
               kronološki pregled gradnje, od leta 2004 poteka investicija. Tukaj je zapisano, kdo
               vse je bil v nadzornih svetih, še celo gospod Franc Bogovič tukaj sedi, in če bi
               želeli dobiti kakršnokoli informacijo in če na Vladi dobro komunicirate, bi lahko
               tudi od njega dobili, da ne govorim o mag. Andreju Vizjaku, o vašem državnem
               sekretarju dr. Andreju Šalamunu in tako naprej. Vedno je bil v kontaktu z
               investitorji nekdo iz Vlade. Zato govoriti o tem, da vlada ne ve, kako je investicija
               potekala, je skrajno neodgovorno.</p>
               <p>Zato vas sprašujem:</p>
               <p>Ali je za Vlado in vas, gospod minister, TEŠ 6 še strateškega pomena?</p>
               <p>Kdaj ter na kakšen način nameravate zaključiti investicijo?</p>
               <p>17. je rok, da Vlada da poroštvo za kredit. Do zdaj je bilo več kot 600 milijonov
               potrošenih za izgradnjo. Ves nastal odlog te gradnje oziroma poroka bo državo stalo
               od 50 do 100 dodatnih milijonov evrov.</p>
            </sp>
            <sp xml:id="SDZ6-Redna-04-2012-06-11.sp391">
               <speaker>PODPREDSEDNICA RENATA BRUNSKOLE:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp392">
               <speaker>ZVONKO ČERNAČ:</speaker>
               <p>Hvala lepa tudi za to vprašanje.</p>
               <p>Čeprav moram reči, da v določenem delu, največjem, nisem pravi naslovnik za odgovore.
               V tistem delu, ko me sprašujete, kaj nameravam storiti, da bo ta investicija
               zaključena v roku. Jaz kot minister kaj nameravam storiti, spoštovani gospod
               poslanec, k temu, kdo vodi investicijo. Če se ne motim, je v obravnavi v Državnem
               zboru zakon o poroštvu, ki ga je vložil eden izmed poslancev Socialnih demokratov,
               glede katerega je vlada, ki je bila konstituirana 10. 2. oziroma je takrat
               zaprisegla, v trinajstih dneh po konstituiranju, 23. 2., zelo resno in odgovorno
               sprejela mnenje glede tega zakona o poroštvu. In v okviru tega mnenja je zelo jasno
               in nedvoumno povedala, da je pripravljena prevzeti dodatna tveganja v obliki prevzema
               poroštva Republike Slovenije, če bo izpolnjenih 5 pogojev, ki ste jih omenjali. In do
               danes dva še vedno nista izpolnjena, bistvena. Povejte mi, spoštovani gospod
               poslanec, ali vi veste, koliko bo znašala montaža na tem projektu? Ali bo to 92
               milijonov evrov, kot izhaja iz NIP4, ali bo to 120 milijonov evrov, ali bo 145, ali
               160, ali celo 180 milijonov evrov. Danes dobim neko elektronsko sporočilo, iz
               katerega izhaja, da tudi tisti, ki vodijo ta projekt, še danes ne vedo, kakšna bo
               končna cena montaže. In neodgovorno od mene kot ministra bi bilo, da bi hodil na eni
               strani na izlete v Šoštanj, ki ne bodo ničemur pomagali, in na drugi strani, da bi
               prišel pred ta visoki zbor ob obravnavi zakona in vam govoril, podprite zakon, brez
               da bi imeli vse podatke glede morebitnih tveganj, ki jih prinaša to poroštvo. Kajti
               poroštvo je postalo pomembno šele takrat, ko je ta investicija bistveno narasla.
               Dokler je bila ta investicija vrednost v okvirih 600 milijonov, pa potem 750, pa 900
               milijonov evrov, do takrat državnega poroštva ni bilo potrebnega. Vse tranše bi lahko
               potekale brez državnega poroštva. Šele v trenutku, ko so te vrednosti narasle in ko
               je bilo treba zagotoviti bistveno več sredstev, kot jih je bilo na začetku
               načrtovanih, je Evropska investicijska banka zahtevala za ta posojila poroštvo
               države. Na aprilski seji Državnega zbora, ko je bil obravnavan ta zakon o poroštvu,
               ki ga je vložil poslanec Srečko Meh, sem jaz takrat jasno in nedvoumno povedal, da
               pred drugo oziroma tretjo obravnavo tega zakona vlada pričakuje, da bodo na mizi zelo
               jasni in eksaktni odgovori na vsa odprta vprašanja in tudi izpolnjeni pogoji, ki jih
               je določila v sklepu z dne 23. februarja. Ti pogoji do danes niso izpolnjeni in za
               odgovorno odločanje poslank in poslancev in za odgovornost, ki jo boste prevzeli – ne
               jaz, Državni zbor, celotna država bo prevzela to odgovornost na koncu –, je prav, da
               so te stvari jasne, nedvoumne. In če ti postopki, ki sedaj tečejo, pomenijo, da bo
               mogoče na koncu le priti do nekega znižanja vrednosti, v kar še dva meseca nazaj
               nihče ni verjel, potem je namen, ki je bil izpostavljen ob odločanju na vladi, s tem
               dosežen. Ni pa na drugi strani dosežen namen, da bi bila ta investicija vodena bolj
               racionalno in bolj gospodarno. Zaradi tega sem jaz že večkrat povedal, da smo na
               točki, ko ne moremo več odločati o nekih dobrih rešitvah in odločitvah, smo na točki,
               ko lahko odločamo samo o tem, ali bo ta projekt cenejši ali dražji. In po najboljši
               moči se tako vlada kot jaz sam osebno ni verjamem, da v zadnjih dneh tudi vodstvo
               projekta, trudimo v tej smeri. Nikakor pa ne morem prevzemati odgovornosti za
               odločitve, na katere nimam vpliva in na katere nimam nobene možnosti vplivati. In
               zanimivo, danes ko smo poslušali toliko okoli tega kadrovanja, na kakšen način stvari
               potekajo, poglejte, tukaj, ko pa gre za problem, pa naj bi Vlada prevzela odgovornost
               kljub temu, da nima nobenega vpliva na tiste ljudi, ki te projekte vodijo. Prevzeli
               bomo odgovornost v polni meri tam, kjer bomo ta vpliv lahko imeli tako, kot smo jo že
               v temu mandatu v teh nekaj mesecih prevzeli v primeru Stanovanjskega sklada, ki je
               bil izpostavljen, ko prejšnja vlada, gospa Bratušek je sedela v nadzornem svetu, ni
               bila sposobna razrešiti bivšega direktorja, ta vlada pa ga je – klub temu, da se
               javno govori, da je simpatizer naše stranke –, ker ni deloval gospodarno in
               racionalno. Tako bomo ravnali tudi v bodoče in tudi v tem primeru.</p>
            </sp>
            <sp xml:id="SDZ6-Redna-04-2012-06-11.sp393">
               <speaker>PODPREDSEDNICA RENATA BRUNSKOLE:</speaker>
               <p>Gospod Kavtičnik.</p>
            </sp>
            <sp xml:id="SDZ6-Redna-04-2012-06-11.sp394">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Ja, saj se ne bi vložil zakon o poroštvu, če bi vlada takrat pravočasno dala poroštvo
               oziroma sama dejala, da prevzema odgovornost, saj je lastnik. Vi me sprašujete, kaj
               vem jaz, ali jaz vem o določenih cenah in tako naprej, saj to je neresno, da bo zdaj
               minister mene spraševal. Gre za to, spoštovani gospod minister, da sem, recimo, tudi
               v časopisih lahko prebral, da so si v SDS in drugih strankah v koaliciji čez noč
               premislili, ker želijo prostor pri 1,3 milijarde evrov vrednem koritu odpreti tudi za
               podjetja svojih članov in podpornikov. Veste, o ceni projekta vemo, milijardo 300
               tisoč evrov, to je zagotovljeno. O investiciji montaže se govori oziroma so tudi vam
               točno povedali, da gre za 130 milijonov in seveda dogovori še potekajo z Alstomom o
               znižanju teh stroškov. To ste tudi vedeli in to tudi veste. Nadzorni odbor je tisti –
               in nadzorni odbor imenuje Vlada –, ki seveda spremlja investicijo in investicijski
               program je bil sprejet tako, da je to samo zavajanje, da Vlada ni vedela, kakšna je
               investicija in kakšen je bil investicijski program.</p>
               <p>Zato vas sprašujem:</p>
               <p>Ali boste poklicali na odgovornost ljudi, ki so po nalogu Vlade spremljali
               investicijo in svojega dela niso zadovoljivo opravili?</p>
               <p>Ali je res, da vam je predsednik Vlade naložil ali ukazal, da uredite vse potrebno,
               da podjetja blizu SDS pridobijo posel kot podizvajalci v TEŠ 6?</p>
               <p>To seveda piše v časopisih in to niso moja predvidevanja.</p>
            </sp>
            <sp xml:id="SDZ6-Redna-04-2012-06-11.sp395">
               <speaker>PODPREDSEDNICA RENATA BRUNSKOLE:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp396">
               <speaker>ZVONKO ČERNAČ:</speaker>
               <p>Hvala lepa.</p>
               <p>Resda je pozna ura, spoštovani poslanec, vendar domnevam, da smo še vsi tukaj dokaj
               razsodni in razumni in lahko tudi na takšen način komuniciramo. Najprej ste rekli, da
               ne bi bilo treba vlagati zakona s strani poslanca, če bi vlada pravočasno sprejela
               odločitev o tem. Kako? Ko je bil ta zakon o poroštvu s strani gospoda Meha vložen
               sedanja vlada sploh še ni bila konstituirana, saj nismo imeli vlade. Nismo imeli
               vlade ali pa ste mogoče mislili na vlado v odhajanju, gospoda Pahorja.</p>
               <p>Vlada se je v najkrajšem možnem času, prej sem vam povedal časovnico, v 13 dneh zelo
               resno ukvarjala s tem problemom in se tudi resno opredelila do tega vprašanja. In
               sami ste se zanikali, ko ste prej govorili, da so vsi pogojih, vseh 5 izpolnjenih,
               potem ste pa sami v enem delu dejali, da dogovori z največjim dobaviteljem še vedno
               potekajo. Torej, ali so res ti pogoji izpolnjeni? Ali res vemo, kakšna je zdaj končna
               vrednost tega projekta, ker ne govorimo o 100 tisoč evrih ali pa o 50 tisoč evrih,
               govorimo o milijardi 300 milijonov evrov, o milijardi 300 milijonov evrov in se nam
               zdi, če bo ta vrednost za 20 ali 30 milijonov evrov nižja, da je to nepomembno.
               Mislim, da gre za velikanska sredstva in verjamem, da želijo poslanke in poslanci
               vedeti zelo podrobno, kako in na kakšen način so bili ti sklepi, ki so bili
               predlagani, izpolnjeni. Tudi tretjino tega Državnega zbora predstavljajo poslanci
               Slovenske demokratske stranke. Dovolj vas je v vseh ostalih poslanskih skupinah, da
               to poroštvo potrdite. Ni problem ena poslanska skupina, vendar mislim, da gre za
               projekt, kjer morajo biti na mizi vsi podatki in zavedanje ter odgovornost dokaj
               široko prevzeta. Brez tega o takem zakonu ni mogoče odločati. Ta natolcevanja glede
               tega, kako želimo zdaj dati posel neki strukturi okrog SDS ali nekaj podobnega, to
               sem že večkrat zanikal, to so, oprostite, neumnosti, toliko bolj, ker ni več česa
               dati. Saj je večino stvari že podpisanih! Je pa nekaj drugega res – vsak dan dobivam
               nove informacije, poleg tistih, ki sem jih dobival v preteklih mesecih, o tem, da je
               marsikateri slovenski izvajalec usposobljen, kvalificiran, ki je ponudil nižjo ceno
               za izvedbo določenega dela na tem projektu, bil prisiljen posel skleniti z nekim
               tujim dobaviteljem oziroma izvajalcem, ki je ta del ponujal za višjo ceno. Zanimivo,
               še neka provizija je zraven padla! Tega se pa nihče na drugi strani ne sprašuje.</p>
               <p>Če zaključim, največja odgovornost je seveda na vodstvu TEŠ in Holdinga Slovenskih
               elektrarn. Prepričan sem, da se te odgovornosti zavedajo, da bodo ta pogajanja
               zaključili in da boste lahko odločali... / izklop mikrofona/</p>
            </sp>
            <sp xml:id="SDZ6-Redna-04-2012-06-11.sp397">
               <speaker>PODPREDSEDNICA RENATA BRUNSKOLE:</speaker>
               <p>Gospod Kavtičnik.</p>
            </sp>
            <sp xml:id="SDZ6-Redna-04-2012-06-11.sp398">
               <speaker>JOŽEF KAVTIČNIK (PS PS):</speaker>
               <p>Hvala lepa.</p>
               <p>Po 246. členu Poslovnika bi želel, da se o tem opravi splošna razprava. Ravno zaradi
               tega, gospod minister, sami ste dejali, koliko je čejev, koliko je tega, kar bi
               morali še vi vedeti, oziroma koliko je tega, kar bi morali mi vedeti, je prav, da se
               o tej največji investiciji, ki jo vodimo v državi, opravi splošna razprava.</p>
               <p>Če ste kakršnokoli investicijo že vodili, in prepričan sem, da ste jo vodili, veste,
               da je do konca z izvajalcem vedno možno spremeniti ceno in se je vedno možno
               dogovarjati. Kako se ne bi bilo možno pogovarjati o tem projektu in o znižanju
               stroškov, posameznih stroškov v tem projektu, to je zagotovo. Vendar je pa prav in
               pravilno bi bilo, pa tudi odgovorno od Vlade, da se zaveda, da je lastnica tega
               največjega objekta. Da je Vlada odgovorna tako, kot so odgovorni tudi v TEŠ, tako kot
               so odgovorni tudi tisti, ki neposredno izvajajo. Vi pa ste odgovorni, da pridobite
               vse informacije, da pregledate kako poteka investicija in seveda potem ustrezno
               ukrepate. Samo to sem dejal.</p>
               <p>Bilo je rečeno, da vi ne prevzemate odgovornosti, da se ta odgovornost daje Državnemu
               zboru. Seveda je bila možnost, spoštovani gospod minister, da bi Vlada takrat, ko je
               bil vložen zakon, povedala, in bi se ta zakon tudi umaknil, da bo Vlada resno dala
               poroštvo, da resno razmišlja o tem, da se to investicijo pelje tako, kot se morajo
               investicije peljati. Vendar tega signala s strani Vlade in vas, spoštovani gospod
               minister, ni bilo. Zato je bil ta zakon dan v Državni zbor v skrajni sili. Zato sem
               prepričan, da bi ta...</p>
            </sp>
            <sp xml:id="SDZ6-Redna-04-2012-06-11.sp399">
               <speaker>PODPREDSEDNICA RENATA BRUNSKOLE:</speaker>
               <p>Gospod Kavtičnik, prosim, da se osredotočite na...</p>
            </sp>
            <sp xml:id="SDZ6-Redna-04-2012-06-11.sp400">
               <speaker>JOŽEF KAVTIČNIK (PS PS):</speaker>
               <p>Samo to sem povedal. Samo to sem povedal in samo razložiti hočem, zakaj želim, da bi
               bila v Državnem zboru javna obravnava. To so vsi pogoji, ki dokazujejo, tako kot ste
               tudi sami dejali, da je prav, da se javna razprava opravi, da si natočimo čistega
               vina, da vemo mi, poslanci, da ve tudi javnost, za kaj bodo šla ta sredstva, torej
               milijarda 300 milijonov evrov. Hvala lepa.</p>
            </sp>
            <sp xml:id="SDZ6-Redna-04-2012-06-11.sp401">
               <speaker>PODPREDSEDNICA RENATA BRUNSKOLE:</speaker>
               <p>O predlogu poslanca gospoda Jožefa Kavtičnika, da Državni zbor na naslednji seji
               opravi razpravo o odgovoru ministra za infrastrukturo in prostor na njegovo poslansko
               vprašanje, bo Državni zbor odločil jutri, v torek, 12. 6. 2012, v okviru
               glasovanj.</p>
               <p>Gospa Alenka Pavlič bo postavila poslansko vprašanje ministru za izobraževanje,
               znanost, kulturo in šport dr. Žigi Turku.</p>
            </sp>
            <sp xml:id="SDZ6-Redna-04-2012-06-11.sp402">
               <speaker>ALENKA PAVLIČ (PS PS):</speaker>
               <p>Spoštovani minister Turk.</p>
               <p>Vi in vaša vlada z varčevanjem spravljate naše otroke v življenjsko nevarnost. Šole,
               ki so javne institucije, niso varne in ogrožajo vse – učence, dijake, študente,
               učitelje in profesorje. Vi ste javnemu šolstvu želeli odrezati še večji del sredstev
               brez kakršnekoli raziskave, kaj bo to pomenilo za državljane in razvoj te države. Če
               se spominjate potresa v Italiji 29. maja, ko je umrlo skoraj 30 ljudi, potem veste,
               da smo te sunke čutili tudi pri nas. Nastala je precejšnja panika in zmeda. Zaradi
               potresa in zaradi strahu pred najhujšim so evakuirali 3 tisoč študentov in zaposlenih
               iz Filozofske fakultete in 750 dijakov in zaposlenih na Srednji šoli Jesenice. Sama
               sem obiskala Srednjo šolo Jesenice in se na lastne oči prepričala, da je šola v
               katastrofalnem stanju. Upam, da do potresa ne pride prej, preden bo obnova te šole,
               saj se lahko zgodi tudi najhujše. Verjamem, da je še dosti hujših in slabših šol v
               Sloveniji, zato je takoj treba začeti z najnujnejšimi deli, da zavarujemo naše otroke
               in zaposlene. Veseli pa me dejstvo, da niste družboslovec, saj, kot pravite, je teh
               preveč, pač pa ste gradbenik in boste to področje poznali bolje od mene. Menim, da
               morate obnovo šol vzeti zelo resno, in sicer kot prioriteto v vašem mandatu.</p>
               <p>Zanima me:</p>
               <p>Ali ste si vi osebno ogledali katero od teh šol, ki so bile predstavljene v
               medijih?</p>
               <p>Namreč, stanje je katastrofalno.</p>
               <p>Zanima me:</p>
               <p>Kdaj boste začeli z obnovo teh šol?</p>
               <p>Ne samo, da so potresno nevarne, so tudi energetsko potratne in absolutno nezanimive
               za dijake, ki se izobražujejo za deficitarne poklice, saj vseskozi poslušamo, kako
               primanjkuje določenih poklicev. Z zapiranjem šol tega problema ne boste rešili.</p>
            </sp>
            <sp xml:id="SDZ6-Redna-04-2012-06-11.sp403">
               <speaker>PODPREDSEDNICA RENATA BRUNSKOLE:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp404">
               <speaker>DR. ŽIGA TURK:</speaker>
               <p>Ja, hvala lepa.</p>
               <p>Mogoče je pa res moral en gradbenik priti na ta položaj, da se bomo začeli s tem
               problemom ukvarjati, ker šole ne delamo za dve, tri leta, šole so bile zgrajene 50
               let nazaj, nekatere 100 let nazaj. Kakšni so bili predpisi v tistih časih, ko so se
               šole gradile, to tudi na nek način determinira njihovo potresno odpornost.</p>
               <p>Jaz vam čestitam, če ste ob ogledu neke šole, ki ste jo obiskali, lahko kot laik
               ugotovili, da je v katastrofalnem stanju in da je potresno zelo nevarna. Vlada je
               leta 2004 naročila gradbenemu institutu ZRMK, da naredi študijo o potresni
               ranljivosti šolskih objektov v Sloveniji. Naredila je nek razmeroma dolg seznam šol,
               ki so bolj ali manj ogrožene. Ta seznam je dolg, narejen je bil leta 2004 in dejansko
               se do danes ni dosti zgodilo. Potres ima to slabo lastnost – jaz imam dobre kolege,
               ki so natanko s tem ukvarjajo –, da bomo že čez nekaj mesecev na to pozabili. Če se
               nekaj časa ne trese, potem pozabimo, da je kdaj lahko kakšen potres. Če se nekaj časa
               ne trese, pozabimo da imamo, recimo, v Ljubljani nekaj velikih nakupovalnih središč v
               stavbah, v dvoranah, ki so bile računane, projektirane za skladišča, in če se
               skladišča podre, se stvar projektira po dosti dosti milejših standardih. Tako da se
               jaz z vami popolnoma strinjam. Mi moramo v naslednji evropski finančni perspektivi za
               ta namen predvideti konkretna sredstva in se lotiti tega seznama korak za
               korakom.</p>
               <p>Nekaj se na to temo dela, občine so prijavile 61 projektov za potresno sanacijo
               šolskih objektov v vrednosti 161 milijonov evrov s pričakovanim deležem Republike
               Slovenije v obsegu 66 milijonov evrov. Po sklepu o izboru, ki ga je opravila še
               prejšnja vlada, je šlo v financiranje 10 projektov s skupnim deležem, to je približno
               za 13 milijonov evrov, po sprejetem rebalansu se sofinanciranje izbranih projektov
               podaljšuje do leta 2016. Kot pravim, ta dogodek in ti potresi nas vse spominjajo na
               to, da bi kazalo ukrepati. Sanacija mnogih objektov v Sloveniji v dolgih dolgih
               zadnjih letih ne samo v zadnjih treh mesecih in ne samo zaradi tega rebalansa je bila
               prepočasna in jaz upam, da ne bo potrebe po tem, da se bodo tla kar naprej tresla, da
               bo energija oziroma želja po tem, da se na tem področju kaj naredi še naprej
               ostajala.</p>
               <p>Ko se je načrtovala finančna perspektiva, v kateri se dejansko veliko vlaga v
               energetsko sanacijo, smo pač vlagali v energetsko sanacijo, ne pa toliko v statično
               sanacijo. In iz nekega dolgoročnejšega pogleda to ni bilo najbolj pametno.</p>
            </sp>
            <sp xml:id="SDZ6-Redna-04-2012-06-11.sp405">
               <speaker>PODPREDSEDNICA RENATA BRUNSKOLE:</speaker>
               <p>Izvolite, gospa Pavlič.</p>
            </sp>
            <sp xml:id="SDZ6-Redna-04-2012-06-11.sp406">
               <speaker>ALENKA PAVLIČ (PS PS):</speaker>
               <p>Spoštovani minister, opozorila bi vas, da ste poleg tega, da ste gradbenik, tudi
               minister za kulturo. V kulturo spada tudi bonton. Že ves dan vas gledamo, kako
               krilite z rokami, kako se vmešavate z medklici in motite opozicijske poslance,
               predvsem pa poslankam zelo zafrkljivo odgovarjate. Mislim, da bi bilo prav, da si
               ponovno vzamete bonton v roke.</p>
               <p>Sedaj pa, glede na to, da ste se spretno izognili vprašanju kolegice Komel, ponavljam
               vprašanje, ker niste odgovorili.</p>
               <p>Ali ste zasebni fakulteti FUDŠ odobrili sredstva na razpisu vašega ministrstva zato,
               da zdaj objavlja ankete, ki so 100 % prirejene v vašo korist?</p>
               <p>Močno diši po korupciji in klientelizmu z vaše strani. Pojasnite prosim današnjo
               anketo FUDŠ in dodelitev sredstev tej zasebni fakulteti.</p>
            </sp>
            <sp xml:id="SDZ6-Redna-04-2012-06-11.sp407">
               <speaker>PODPREDSEDNICA RENATA BRUNSKOLE:</speaker>
               <p>Dr. Turk.</p>
            </sp>
            <sp xml:id="SDZ6-Redna-04-2012-06-11.sp408">
               <speaker>DR. ŽIGA TURK:</speaker>
               <p>Hvala lepa.</p>
               <p>Jaz sem upal, da v tem visokem zboru nismo tukaj samo zato, da bi vsak po svoje bral
               tisto, kar ima za povedati, ampak da se lahko obnašamo kot ljudje, da se včasih
               kakšni stvari nasmejemo, če je smešna, če je vesela, da si včasih pomahamo čez mizo,
               sploh ob taki pozni uri. Skratka, kot bi se reklo, da smo malo bolj sproščeni. Seveda
               se je pa treba držati bontona, jaz mislim, da nisem prav nikogar užalil. Držati se je
               treba tudi poslovnika. Poslovnik seveda predvideva, da postavite vprašanje. Potem
               postavite podvprašanje. Vi mi ne postavljate podvprašanje v zvezi s potresno sanacijo
               šol, ampak mi postavljate podvprašanje v zvezi s Fakulteto za uporabne in družbene
               študije, ker se vam zdi, da vam še nisem dovolj povedal o tem, da je bil ta razpis
               popolnoma čist. Bil je popolnoma čist. Anketa, o kateri govorite, jaz nisem bral. Če
               mi gre ob tem, ko vam to razlagam, nekoliko na smeh, mi prosim ne zamerite, ampak
               vaši poskusi v smeri, da bi iz te zgodbe okoli FUDŠ, bom rekel, neko politično
               kilometrino naredili, se mi zdijo pač zabavni.</p>
            </sp>
            <sp xml:id="SDZ6-Redna-04-2012-06-11.sp409">
               <speaker>PODPREDSEDNICA RENATA BRUNSKOLE:</speaker>
               <p>Hvala.</p>
               <p>Gospod Samo Bevk bo postavil poslansko vprašanje ministru za infrastrukturo in
               prostor gospodu Zvonku Černaču.</p>
            </sp>
            <sp xml:id="SDZ6-Redna-04-2012-06-11.sp410">
               <speaker>SAMO BEVK (PS SD):</speaker>
               <p>Hvala za besedo, gospa podpredsednica. Spoštovani zbor!</p>
               <p>Ob 23. zvečer pa še res nisem doslej postavil nobenega poslanskega vprašanja.
               Obljubim tudi, da je to prvič in zadnjič.</p>
               <p>Ministru za infrastrukturo in prostor Zvonku Černaču sem v petek najavil poslansko
               vprašanje, glede izvajanja projektov v okviru četrte razvojne osi v obdobju od leta
               2012 do konca leta 2015, ter kdaj se bo nadaljevala gradnja poljanske oziroma
               škofjeloške obvoznica.</p>
               <p>Posebej me zanima:</p>
               <p>Kateri projekti so glede na rebalans državnega proračuna za leto 2012 še ostali v
               programu Direkcije Republike Slovenije za ceste in v razvojnih načrtih države do leta
               2015?</p>
               <p>Iz rebalansa žal ni razvidno, kateri projekti so ostali v programu in kateri ne, saj
               smo poslanke in poslanci dobili proračun razdelan zgolj do podprogramov, ne pa tudi
               do posameznih proračunskih postavk.</p>
               <p>Zanima me torej, kako je z obvoznicami Tolmin, Spodnja Idrija, Godovič in Hotedršica,
               kako je z rekonstrukcijo odsekov Bača–Dolenja Trebuša in Dolenja Trebuša–Želin, ki
               sta med projekti EU na prioritetni listi. Na Idrijsko-logaškem kraku četrte razvojne
               osi je tudi projekt modernizacije Spodnja Idrija–Marof, ki naj bi bil v fazi
               pridobivanja projektne dokumentacije. Na cerkljansko-poljanskem delu četrte razvojne
               osi pa me zanima, ali so v letu 2012 oziroma kdaj bodo, če niso, rezervirana sredstva
               za izdelavo idejnega projekta za gradnjo cestne povezave med Cerknim in Gorenjo vasjo
               ter predvsem kakšen je terminski načrt nadaljevanja gradnje poljanske oziroma
               škofjeloške obvoznice. O tem slednjem pa je danes že bilo poslansko vprašanje, ki ga
               je postavila kolegica poslanka Irena Tavčar. Če se ministru zdi še kaj dopolniti
               glede na njegov prejšnji odgovor na to temo, lahko sedaj to izkoristi.</p>
               <p>Gospodu ministru Černaču se že v naprej zahvaljujem za njegov odgovor. Hvala lepa.
            </p>
            </sp>
            <sp xml:id="SDZ6-Redna-04-2012-06-11.sp411">
               <speaker>PODPREDSEDNICA RENATA BRUNSKOLE:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp412">
               <speaker>ZVONKO ČERNAČ:</speaker>
               <p>Hvala lepa tudi za to vprašanje.</p>
               <p>Projekti, ki ste jih omenili, pa obvoznica Gorenja vas, rekonstrukcija ceste
               Bača–Dolenja Trebuša, rekonstrukcija ceste Dolenje Trebuša–Želin in vsi ostali so še
               vedno v načrtih, dolgoročnih načrtih razvojnih programov v okviru četrte razvojne osi
               oziroma pod projektov v okviru četrte razvojne osi. Je pa treba razumeti, da bo v
               naslednjem obdobju, predvsem v obdobju 2013 in 2014, glede na zaostrene razmere treba
               temeljito preveriti dinamiko vseh do sedaj zastavljenih projektov in opraviti
               novelacijo oziroma spremembo v skladu s predvidenimi sredstvi v obdobju naslednje
               finančne perspektive 2014–2020. Tista prioriteta, ki nas vse skupaj obvezuje in glede
               katere ste postavili vprašanje, torej poljanska obvoznica Škofja Loka, je projekt, ki
               žal ne bo izpeljan v skladu z začrtano dinamiko – to sem danes v odgovoru na podobno
               poslansko vprašanje že povedal – iz dveh razlogov. V enem delu je projekt zastal
               zaradi razveljavitve gradbenega dovoljenja. Potekajo aktivnosti, da se to gradbeno
               dovoljenje nadomesti oziroma ponovno pridobi. In v drugem delu, v tem pomembnejšem
               delu, zaradi stečaja izvajalca. Dela so zastala, potreben bo nov javni razpis. Kljub
               vsem možnostim, ki jih imamo na razpolago, in kljub najbolj optimalnemu izkoristku
               kadrovskih resursov ocenjujemo, da bo zaključek tega projekta škofjeloške obvoznice
               prestavljen za šest mesecev oziroma pol leta glede na predvideno dinamiko gradnje.
               Dodatno težavo pri izvedbi predstavlja tudi dejstvo, da gre za dela, ki jih verjetno
               ne bo usposobljeno prevzeti nobeno od domačih gradbenih podjetij, ki so še likvidno
               sposobna prevzemati posle na gradbenem trgu. In da bo treba tudi v okviru tega
               postopka računati z možnostjo, da sredstva, ki so bila prvotno planirana, glede na
               vse te spremembe, verjetno za zaključek tega projekta ne bodo zadostovala. Ne glede
               na vse, izgradnja poljanske obvoznice ostaja prioriteta, tako da bomo v okviru
               Direkcije Republike Slovenije za ceste storili vse, da se bodo ta dela v najkrajšem
               času nadaljevala in da bo ta zamuda po predvideni dinamiki in po predvideni časovnici
               čim manjša.</p>
               <p>Glede ostalih projektov v okviru četrte razvojne osi, je pa to del odgovora na tisto
               vprašanje, kjer sem govoril o potrebah na področju modernizacije in nadgradnje
               državnega cestnega omrežja v Republiki Sloveniji, kjer v tem letu načrtujemo neke
               vrste nacionalni program za obdobje do leta 2020, v okviru katerega želimo
               predstaviti dokaj natančno časovnico in tudi finančne resurse za izvedbo potrebnih in
               doslej načrtovanih projektov. Pri tem seveda v veliki meri izhajamo tudi iz sredstev
               Evropske unije, ker vseh projektov, ki so načrtovani, ne bo mogoče izvesti brez teh
               sredstev, predvsem pa ne s pomočjo teh sredstev. Hvala lepa.</p>
            </sp>
            <sp xml:id="SDZ6-Redna-04-2012-06-11.sp413">
               <speaker>PREDSEDNIK DR. GREGOR VIRANT:</speaker>
               <p>Hvala lepa.</p>
               <p>Gospod Bevk, zahteva za dopolnitev odgovora.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp414">
               <speaker>SAMO BEVK (PS SD):</speaker>
               <p>Hvala lepa za besedo, gospod predsednik. Spoštovani zbor!</p>
               <p>Jaz se gospodu ministru zahvaljujem za odgovor, predvsem bi ponovil odgovor, ki ga je
               dal že kolegici poslanki Tavčarjevi, prej, pozno popoldne. Jaz bi seveda rad malo
               bolj natančen odgovor. Mogoče ustna oblika vprašanja ni najbolj primerna za takšne
               vrste odgovore, kajti rebalans proračuna in tudi razvojni načrti za leto 2012–2015 so
               na direkciji bolj natančno razdelani, zato bi me zanimalo:</p>
               <p>Katere dejanske postavke bodo letos in v naslednjih nekaj letih šle v izvajanje?</p>
               <p>Zato bi, gospod minister, prosil, če bi lahko zagotovili tudi odgovor v pisni obliki,
               da bi te konkretne postavke poslanke in poslanci, najbrž tudi kakšnega drugega
               zanima, dobili na mizo, saj, kot rečeno, iz rebalansa, ki je bil objavljen na našem
               spletu, ne moremo videti vseh teh konkretnih postavk, kajti rebalans oziroma poračuni
               so kar že nekaj let samo do podprogramov, globlje v drobovje proračuna pa ne vidimo,
               to vidijo zgolj uradniki na ministrstvu, oziroma na Direkciji Republike Slovenije za
               ceste.</p>
               <p>Zanima me pa tudi:</p>
               <p>Ali je Direkcija že naročila izdelavo idejnega projekta za traso Cerkno–Gorenja vas,
               da se bo začelo delati na tistih dveh največjih projektih, ki se sofinancirata iz
               evropskih sredstev, to je na odseku od Želina do Mosta na Soči v skoraj dvajset
               kilometrski razdalji?</p>
               <p>Hvala lepa.</p>
            </sp>
            <sp xml:id="SDZ6-Redna-04-2012-06-11.sp415">
               <speaker>PREDSEDNIK DR. GREGOR VIRANT:</speaker>
               <p>Hvala, minister.</p>
            </sp>
            <sp xml:id="SDZ6-Redna-04-2012-06-11.sp416">
               <speaker>ZVONKO ČERNAČ:</speaker>
               <p>Hvala lepa.</p>
               <p>Glede na finančne zmožnosti proračuna v letu 2012 je prišlo do zamika izvajanja
               aktivnosti na številnih projektih, tudi teh, ki ste jih omenili v okviru četrte
               razvojne osi. Tako da vam bom natančen razrez in natančne podatke o posameznih
               projektih posredoval v pisni obliki. Nadaljujemo pa aktivnosti povsod tam, kjer so
               bile že v preteklosti začete, in povsod tam, kjer je izvedba vezana na koriščenje
               sredstev iz te finančne perspektive.</p>
            </sp>
            <sp xml:id="SDZ6-Redna-04-2012-06-11.sp417">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Gospa Tamara Vonta bo postavila vprašanje odsotnemu ministru za delo, družino in
               socialne zadeve mag. Andreju Vizjaku.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp418">
               <speaker>TAMARA VONTA (PS PS):</speaker>
               <p>Hvala lepa.</p>
               <p>Sem vztrajala samo zato, ker se mi zdi, da je tema zelo pomembna. Danes so o njej že
               obširno poročali na televiziji, v soboto smo lahko brali tudi nekaj že v časopisih in
               predvsem v poročilu medresorske komisije, mislim, da je v sedanjem vladnem sklicu
               sicer še ni, ampak v poročilu za leto 2011 je mogoče zaslediti trend trgovanja z
               ljudmi, in sicer je Slovenija v temu primeru ciljna in tranzitna država. V zadnjih
               letih se opaža trend naraščanja, še celo, da rečem z grdo besedo, uvoza plesalk
               oziroma artističnih umetnic ali kakorkoli temu že lahko rečemo iz Dominikanske
               republike. Ta dekleta imajo vsa potrebna delovna dovoljenja, vso potrebno
               dokumentacijo, zaradi česar lahko seveda upravičeno predvidevamo, da gre za dobro
               organizirano združbo, ki ima očitno zelo dobre povezave tako v naših upravnih enotah
               kot na zavodih za zaposlovanje. Bojim se, da tudi kje višje, o čemer smo danes tudi
               na televiziji lahko slišali, še celo z Ministrstva za zunanje zadeve, da gre za
               izredno organizirano skupino, ki sega v sam vrh državnih institucij. To je izjemno
               zaskrbljujoče, da se naša država omenja tudi v Bruslju, kot "slovenska pot", po
               kateri prihajajo vsako leto, leto za letom, in to mislim, da je številka kar
               precejšnja, govori se tudi o 400 na leto deklet iz Dominikanske republike, ki so
               potem nekako razposlane, da rečem, v različne nočne bare. Torej, gre za prostitucijo
               pod krinko plesa z vsemi elementi izkoriščanja, kar je seveda tudi sestavni del
               trgovine z ljudmi.</p>
               <p>Zanima me:</p>
               <p>Kaj bomo v zvezi s tem naredili?</p>
               <p>Želela bi precej izčrpno pojasnilo ministra:</p>
               <p>Kaj je že storil oziroma kaj bo storil?</p>
               <p>Ker se stvari očitno že nekaj časa vlečejo, pa vsi o tem molčijo. Hvala.</p>
            </sp>
            <sp xml:id="SDZ6-Redna-04-2012-06-11.sp419">
               <speaker>PREDSEDNIK DR. GREGOR VIRANT:</speaker>
               <p>Hvala.</p>
               <p>Pisni odgovor boste dobili v roku 30 dni.</p>
               <p>Želite ustnega?</p>
            </sp>
            <sp xml:id="SDZ6-Redna-04-2012-06-11.sp420">
               <speaker>TAMARA VONTA (PS PS):</speaker>
               <p>Ustnega želim, hvala.</p>
            </sp>
            <sp xml:id="SDZ6-Redna-04-2012-06-11.sp421">
               <speaker>PREDSEDNIK DR. GREGOR VIRANT:</speaker>
               <p>Dobro, potem pa na naslednji seji.</p>
               <p>Naslednje vprašanje bo postavil mag. Borut Ambrožič, in sicer ministru za kmetijstvo
               in okolje gospodu Francu Bogoviču.</p>
               <p>Prosim.</p>
            </sp>
            <sp xml:id="SDZ6-Redna-04-2012-06-11.sp422">
               <speaker>MAG. BORUT AMBROŽIČ (PS PS):</speaker>
               <p>Hvala za besedo, predsednik.</p>
               <p>Spoštovani minister. V času, ko se slovenski potrošniki in tudi pristojne
               inšpekcijske službe upravičeno sprašujejo, ali je ponujeno domače res domače, postaja
               zaščitena označba porekla posameznega proizvoda pomembno vprašanje na več nivojih.
               Kot vemo, pomeni zaščitena označba porekla, da morajo vse faze pridelave in predelave
               kmetijskega proizvoda potekati na določnem geografskem območju. Če dovolite, bom ta
               čas izkoristil tudi, da se vrnem malo v zgodovino. Verjetno bo tiste, ki ob tej pozni
               uri to še spremljajo, zanimalo, govorim namreč o Kranjski klobasi, katere
               poimenovanje izvira iz časa avstro-ogrske monarhije v začetku 19. stoletja. Ime
               izdelka Kranjska klobasa pa vsebuje popolnoma določeno geografsko opredelitev, ki jo
               predstavlja na slovenskem narodnostnem ozemlju od 15. stoletja osrednja zgodovinska
               dežela, ki je bila od vseh ostalih dežel edina povsem slovenska. Zato je bil izraz
               Kranjec včasih tudi drugo ime za Slovenca. Slovenija, ki ima že 11 zaščitenih
               slovenskih proizvodov v Evropski uniji, in sicer sir Tolminc, Ekstra deviško oljčno
               olje slovenske Istre,Nanoški sir, Kočevski gozdni med, Prleško tϋnko,
               Zgornjesavinjski želodec, Šebreljski želodec, Ptujski lϋk, Belokranjsko
               pogačo,Idrijske žlikrofe in Prekmursko gibanico, si zdaj želi upravičeno zaščititi
               tudi Kranjsko klobaso. Novembra 2005 je GIZ mesne industrije Slovenije začel s
               postopkom za zaščito Kranjske klobase z geografsko označbo. Sloveniji, ki želi kot
               zaščiteno označbo porekla registrirati tudi Kranjsko klobaso, pa je nedavno na pot
               nasprotovanja stopila Avstrija, ker se ta oznaka uporablja tudi pri njih.</p>
               <p>Minister, zato sprašujem:</p>
               <p>Katere korake je resorno ministrstvo, torej njegovo, že naredilo in katere še
               namerava, da bi bili postopki glede zaščite označbe porekla Kranjske klobase
               uspešni?</p>
               <p>Že vnaprej se vam zahvaljujem za odgovor. Hvala.</p>
            </sp>
            <sp xml:id="SDZ6-Redna-04-2012-06-11.sp423">
               <speaker>PREDSEDNIK DR. GREGOR VIRANT:</speaker>
               <p>Hvala, mag. Ambrožič. Ob tem vašem naštevanju smo ob tej pozni nočni uri vsi postali
               lačni.</p>
               <p>Besedo dajem ministru za odgovor.</p>
            </sp>
            <sp xml:id="SDZ6-Redna-04-2012-06-11.sp424">
               <speaker>FRANC BOGOVIČ:</speaker>
               <p>Meni je manjkalo samo še vprašanje o zaščitenem vinu, recimo cvičku, ki gre zraven,
               pa bi se vse lepo zložilo.</p>
               <p>Kar se tiče te teme, ki dobro zapolnjuje prostor, kar mogoče ni nič slabega, v
               zadnjem času. Ste že omenili, da ta zgodovinski del, ki je tudi del te zaščite in je
               tudi zelo dobro utemeljen, tudi v knjigi dr. Janeza Bogataja lepo zapisan, tudi to je
               bilo eno izmed mojih daril gospodu Berlakovichu, tako da sva se lahko o tem na zelo
               praktičen način tudi pogovorila. Naj pa nadaljujem tam, kjer ste že sami začeli. Leta
               2005 je GIZ Kranjska klobasa dal pobudo za geografsko označbo. Leta 2008 je ta
               postopek tudi stekel do konca in je na ministrstvu, kjer se te zaščite izvajajo, bila
               tudi ta predhodna zaščita z nacionalno geografsko označbo. Ministrstvo je potem vlogo
               za Kranjsko klobaso marca 2009 posredovalo Evropski komisiji za registracijo Kranjske
               klobase na nivoju EU. To vlogo smo dobili v dopolnitev in je bila še dodatno
               utemeljena z vsemi zgodovinskimi dejstvi. Bilo je treba narediti povezavo proizvoda
               Kranjske klobase z območjem proizvodnje, se pravi, s Slovenijo. V tem delu so bili
               kolegi na ministrstvu in GIZ Kranjska klobasa uspešni, tako da je bil 18. 8. 2000
               objavljen dokument in je do 18. 8. možnost ugovora na ta dokument s strani tistih, ki
               jih ta označba moti. Se pravi, v tem delu je bilo že ugotovljeno in tudi javnost je
               napovedala ugovor. Več od tega zaenkrat še ni storjenega, od te napovedi. V tem času
               smo bili z avstrijske strani, s strani ministra obveščeni in je tudi omenil, da se je
               ta zadeva pri njih odprla kot določen problem. Sam sem se potem dogovoril, da sva ob
               robu konference o ribogojstvu v Salzburgu spregovorila tudi o tej temi. Minister
               Berlakovich je zelo jasno povedal, da imajo nekateri njihovi proizvajalci klobas
               zaradi tega določene zadržke. Treba je pa povedati, da je lahko tisti, ki vloži
               pritožbo, naj bo to država ali proizvajalec, lahko je to iz katere druge države, tako
               da to ni nek proces, ki bi lahko bil kakorkoli kontroliran, ampak je do 18. avgusta
               rok, do katerega lahko do teh pritožb pride.</p>
               <p>Kar se tiče relacije med Slovenijo in Avstrijo oziroma na uradni ravni ministrstev,
               je bil dogovor takrat v Salzburgu takšen, da se ekspertni skupini pogovorita o tej
               zadevi, kaj je v bistvu to, kar je moteče, in kakšna so pričakovanja. Kajti če pride
               do pritožbe na tem nivoju, je potem treba poiskati tudi določen kompromis. Doslej sta
               bila opravljena dva sestanka v obliki video konferenc, 23. maja in 6. junija. 25. 5.
               je Avstrija Sloveniji poslala svoje poglede glede avstrijskih proizvodov, kjer se
               uporablja besedo Krainer. Tako je Avstrija iz tega naslova opozorila in izrazila
               določena pričakovanja pri petih izdelkih, to so Käsekrainer – ta znamenita dunajska
               klobasa, ki je tudi najbolj problematična, če smo zelo odkriti, in njih tudi najbolj
               tangira –, potem Krainer Wurst, se pravi kranjska klobasa, potem so pa še Östern
               Krainer, Schweine Krainer, Bauern Krainer. Avstrija je v tem delu predlagala, da se
               dovoli uporabo teh imen pri proizvodih in da se ne bi z njihove strani teh proizvodov
               kakorkoli prevajalo v naš jezik. Moram reči, da je tudi uporaba vseh ostalih stvari,
               zastavv in podobno, naj bi bile omejene. S strani GIZ se pripravljajo določena
               stališča, predvsem za izdelke Käsekrainer... / izklop mikrofona/</p>
            </sp>
            <sp xml:id="SDZ6-Redna-04-2012-06-11.sp425">
               <speaker>PREDSEDNIK DR. GREGOR VIRANT:</speaker>
               <p>Gospod minister, če bi še malo nadaljevali, bi vas skoraj opozoril, da je uradni
               jezik v Državnem zboru slovenščina.</p>
               <p>Izvolite, zahteva za dopolnitev odgovora, mag. Ambrožič.</p>
            </sp>
            <sp xml:id="SDZ6-Redna-04-2012-06-11.sp426">
               <speaker>MAG. BORUT AMBROŽIČ (PS PS):</speaker>
               <p>Ne bom dolg, želele bi se samo zahvaliti gospodu ministru. Takšen odgovor sem
               pričakoval in sem tudi prepričan, če ne, ga bom pa zagotovo opomnil vsake toliko
               časa, da bo zasledoval interese slovenskih pridelovalcev. Mogoče ne gre dopolnjeni
               komentar toliko na njegovo izvajanje, pač pa na službo v Državnem zboru, da je po
               svoje žalostno, da ne znamo svojih interesov niti negovati v hramu demokracije, v
               katerem smo prisotni, bolje rečeno v poslanski restavraciji, kjer sem bil po
               pridobljenih podatkih presenečen, da na jedilniku ne moremo najti originalne krajnske
               klobase, resda zaradi razlogov javnega naročanja, ki so strašno komplicirani in
               zasledujejo seveda najnižjo ceno ne pa kvalitete in pa slovenski izvornih produktov,
               tako da srčno upam, da se bo v prihodnosti tudi to na tem področju kaj spremenilo.
               Hvala lepa.</p>
            </sp>
            <sp xml:id="SDZ6-Redna-04-2012-06-11.sp427">
               <speaker>PREDSEDNIK DR. GREGOR VIRANT:</speaker>
               <p>Dobro, to bo naša generalna sekretarka vzela na znanje, čeprav mislim, da po svojih
               najboljših močeh skrbi za ponudbo. Hvala.</p>
               <p>Naslednje vprašanje bo postavila gospa Tina Komel, in sicer ministru za
               izobraževanje, znanost, kulturo in šport dr. Žigi Turku.</p>
            </sp>
            <sp xml:id="SDZ6-Redna-04-2012-06-11.sp428">
               <speaker>TINA KOMEL (PS PS):</speaker>
               <p>Spettabile signor ministro! Spoštovani minister za izobraževanje gospod Žiga
               Turk!</p>
               <p>Vzgojno izobraževanje na narodno mešanih območjih v Sloveniji je sestavni del sistema
               vzgoje in izobraževanja pri nas. Ker se Slovenija močno zavzema za pravice naših
               narodnostnih manjšin na tujem, je prav, da tudi mi poskrbimo za avtohtone narodnostne
               manjšine v Sloveniji. Vzpostavljen del vzgoje in izobraževanja predstavlja podlago za
               uresničevanje enakopravnega položaja italijanske narodnosti, njenega jezika in
               kulture. Kot poslanki in istočasno pripadnici italijanske manjšine mi je še posebej
               pri srcu problem vzgojno izobraževalne ustanove v Kopru, kjer sem se tudi sama
               izobraževala. Zgradba, v kateri se izvaja pouk za pripadnike manjšine, tako za
               osnovnošolsko kot za srednješolsko mladino, je spomeniško zaščitena. Gre namreč za
               450-letno stavbo Collegio dei nobili v strogem centru mesta, v kateri se poleg
               šolskih prostorov nahaja še zelo dragocena muzejska zbirka, ki ima še posebno
               zgodovinsko vrednost. V to poslopje nihče že 35 let ni vlagal nobenih sredstev, zato
               je šola nujno potrebna prenove. Še posebej želim poudariti, da je ravno šola ena od
               temeljev za uresničevanje in ohranjanje manjšine in njene identitete. Omogočanje
               pravic pa je ustavna pravica in znak visoke civilizacije pravne države. V tej sestavi
               imamo tudi manjšinskega poslanca, ki ga še nisem slišala, da bi od Vlade in ministra
               kljub zmanjševanju sredstev in poslabševanju razmer za italijansko manjšino zahteval
               osnovne pogoje za njihovo delo.</p>
               <p>Ministra za izobraževanje, znanost, kulturo in šport dr. Žigo Turka zato
               sprašujem:</p>
               <p>Quando avete l' intenzione di rinnovare le scuole della minoranza del litorale
               sloveno, che col passare degli anni necessitano di urgente restaurazione?</p>
               <p>Kdaj nameravate dotrajane in nevarne šole z italijanskim učnim jezikom prenoviti?</p>
               <p>Ali se vam ne zdi, da bo tak odnos do italijanske manjšine imelo tudi medsosedske
               posledice za naše manjšine v tujini?</p>
               <p>Hvala.</p>
            </sp>
            <sp xml:id="SDZ6-Redna-04-2012-06-11.sp429">
               <speaker>PREDSEDNIK DR. GREGOR VIRANT:</speaker>
               <p>Gospod minister.</p>
            </sp>
            <sp xml:id="SDZ6-Redna-04-2012-06-11.sp430">
               <speaker>DR. ŽIGA TURK:</speaker>
               <p>Hvala za to vprašanje.</p>
               <p>Žal je moja italijanščina preslaba, da bi se vam upal brez napake kaj odgovoriti,
               zato mi oprostite, če bom ostal pri slovenščini.</p>
               <p>Morda delate gospodu Battelliju vseeno nekoliko krivice. On je zelo hitro zaprosil za
               sestanek z menoj, sestala sva se 2. marca in oba problema in tudi problem
               srednješolskega oziroma poklicnega šolskega centra v Izoli mi je omenil kot
               nevralgično točko italijanskega manjšinskega šolstva pri nas. Nekaj kasneje sem se
               srečal tudi s spoštovanim poslancem madžarske narodnosti in tudi ko smo imeli obisk v
               Prekmurju, sem se srečal še s tisto problematiko. Gospod Battelli me je najprej
               opozoril na problem osnovne šole oziroma podružnične šole v Sečovljah. Mi smo takoj,
               torej ta sestanek je bil 2. marca, 19. marca obiskali to šolo, predstavniki občine,
               šola, projektanti, ljudje z našega ministrstva, in tam smo ugotovili, da sanacija
               tiste kamnite obstoječe stavbe ni smiselna in je bilo dogovorjeno, da pristopi občina
               k projektu novogradnje v istih gabaritih in identična obstoječi gradnji. 15. maja smo
               dobili na ministrstvo novo dokumentacijo, se pravi PGD, arhitekturo, podpis del DIP,
               predvidena investicijska vrednost tega projekta je 431 tisoč evrov. Prva ocena kaže,
               da je projekt pripravljen tako, da ga bo mogoče upoštevati kot podlago za izdelavo
               predloga Vladi Republike Slovenije za vključitev v NRP državnega proračuna. Vendar
               dodatnih sredstev za interventno vključitev tega ali katerega drugega projekta v
               rebalansu za leto 2012 mi na ministrstvu nimamo. Je pa ena dobra stvar načina, kako
               je rebalans glede investicij pripravljen, namreč da se je kar nekaj sredstev iz
               posameznih sredstev, evropskih sredstev, ki so jih imela rezervirana ministrstva,
               preselil na Ministrstvo za finance in je mogoče s tistim denarjem bolj fleksibilno
               dela, tako da bomo mi proučili, katere od teh projektov pa morda še kakšno drugo
               vlaganje v šolsko infrastrukturo bomo lahko realizirali v primerih, če kolegi na
               kakšnih drugih področjih, recimo pri izgradnji drugega tira ali pa pri kakšni cestni
               infrastrukturi, ne bodo mogli porabljati svojih projektov.</p>
               <p>Za šolo v starem mestnem jedru v Kopru, v zvezi s katero sprašujete, je bil razpis v
               letu 2008. Projekt je bil vključen v izbor projektov za financiranje. Je pa
               usklajevanje dokumentacije zelo zahtevno, ker gre za spomeniško zahteven objekt v
               starem mestnem jedru, kot ste tudi sami povedali. Zagotoviti je treba tudi sredstva
               iz več proračunskih virov, ker je razlika, ali gre za osnovno ali gre za srednje
               šolstvo. Ker so bila sredstva na vseh investicijskih projektih našega ministrstva
               omejena na tiste projekte, ki že potekajo, velja tudi za nadaljevanje teh aktivnosti
               isto, kot sem povedal – če bodo ostala sredstva na drugih primerih, bomo to
               uredili.</p>
               <p>Moram povedati, da so bili ti sestanki z manjšinama takrat na začetku marca zelo
               koristni. Opozorili so nas na različne specifike manjšinskega šolstva. Mi smo jim
               takrat zagotovili, da nobeni varčevalni ukrepi, ki so se takrat pripravljali, tudi
               vezano na normative velikosti skupine itn., ne bodo tega istega mehanizma uporabljali
               pri manjšinah, skratka, da se za manjšino zaradi varčevanja ne more čisto nič
               spremeniti. Tega smo se tudi držali in veseli bi bili, da bi do takih rezultatov
               prišli tudi na drugi strani v Italiji, kjer sem pa govoril s slovensko manjšino v
               Čedadu in kjer neke razlike med pred in povarčevalnimi ukrepi pa so.</p>
            </sp>
            <sp xml:id="SDZ6-Redna-04-2012-06-11.sp431">
               <speaker>PREDSEDNIK DR. GREGOR VIRANT:</speaker>
               <p>Zadnje vprašanje v današnji doslej rekordni, menda, tako sem informiran, rekordni
               seriji poslanskih vprašanj, bo postavil gospod Franc Jurša, in sicer ministru za
               kmetijstvo in okolje, gospodu Francu Bogoviču.</p>
            </sp>
            <sp xml:id="SDZ6-Redna-04-2012-06-11.sp432">
               <speaker>FRANC JURŠA (PS DeSUS):</speaker>
               <p>Predsednik, hvala za besedo. Nekateri so vztrajni.</p>
               <p>Spoštovani gospod minister, če bi prejšnji teden vedel, da bom to poslansko vprašanje
               moral postaviti skoraj pred polnočjo, verjemite, da tega ne bi storil. Ampak
               poslansko vprašanje se nanaša na prestrukturiranje industrije sladkorja. Republika
               Slovenija je na osnovi uredbe Sveta št. 320, z dne 20. februarja 2006, o ustanovitvi
               začasne sheme za prestrukturiranje industrije sladkorja v Skupnosti Evropske unije
               prevzela naslednje obveznosti posebej za prestrukturiranje: realizacijo socialnega
               programa, odstranitev vseh naprav za proizvodnjo sladkorja, razen silosov in
               pakirnice, če ostane le-ta aktivna, ekološko sanacijo in poslovni načrt
               prestrukturiranja. Realizacijo in ekološko sanacijo nadzoruje Ministrstvo za
               kmetijstvo in okolje oziroma Agencija za kmetijske trge Republike Slovenije. Program
               za prestrukturiranje naj bi bil skladno s terminskim planom zaključen v mesecu marcu
               letošnjega leta.</p>
               <p>Ministra za kmetijstvo in okolje sprašujem:</p>
               <p>Je bil program v omenjeni shemi zaključen v predvidenem roku, torej marca 2012, kot
               je bilo načrtovano?</p>
               <p>Prav tako me zanima:</p>
               <p>Ali je bil organiziran poslovni načrt o nadomestni kulturi in drugi dejavnosti na
               področju Tovarne sladkorja Ormož, kot je predvideno v programu za
               prestrukturiranje?</p>
               <p>Sprašujem vas tudi:</p>
               <p>Ali zaradi slovenskih nacionalnih zavez do Evropske unije obstajajo zadržki, ki bi v
               Sloveniji po padcu kvot za sladkor, predvidoma 2015 leta, preprečevale
               zainteresiranim proizvajalcem ustvariti pogoje za pridelavo in predelavo sladkorne
               pese v sladkor ali v obnovljive vire energije?</p>
               <p>Obenem pa me zanima tudi:</p>
               <p>Ali lahko zainteresirani proizvajalci, ki zagotavljajo ekonomsko pridelavo in
               predelavo sladkorne pese in za to potreben investicijski kapital, računajo na
               konstruktivno podporo pristojnega ministrstva?</p>
            </sp>
            <sp xml:id="SDZ6-Redna-04-2012-06-11.sp433">
               <speaker>PREDSEDNIK DR. GREGOR VIRANT:</speaker>
               <p>Izvolite gospod minister.</p>
            </sp>
            <sp xml:id="SDZ6-Redna-04-2012-06-11.sp434">
               <speaker>FRANC BOGOVIČ:</speaker>
               <p>Hvala lepa. Glede na to, da bi naj kvote padle leta 2015, bi mogoče res še lahko na
               naslednji seji to obravnavali, ampak dajva danes izpeljati to do konca.</p>
               <p>Program prestrukturiranja je bil končan v predvidenem roku, realiziran je tudi ta
               socialni program, to so ustrezna plačila odpuščenim delavcem, pa tudi satisfakcija
               proizvajalcem sladkorne pese. Odstranjene so bile tudi vse naprave za proizvodnjo
               sladkorja, ohranjeni so bili silosi za skladiščenje sladkorja in pakirnica, ki še
               vedno obratuje in je bila prodana podjetju Pfeifer in Langen. Poslovni načrt tovarne
               ni vseboval nadomestne kulture, ampak je bila, kot sem že dejal, izplačana odškodnina
               tudi predelovalcev, na drugi strani pa preusmeritev le-teh v druge kulture: pšenica,
               oljna ogrščica in pa ostale poljščine. Ohranjena je bila dejavnost skladiščenja in
               pakiranja sladkorja, ki ga opravlja to nemško podjetje, del železniškega tira pa je
               bil prodan slovenskim železnicam. Na lokaciji je ostala tudi poslovna stavba in pa
               izpraznjeni objekti s pripadajočo infrastrukturo, za katero lastniki iščejo
               investitorje oziroma kupce za vzpostavitev nove gospodarske dejavnosti.</p>
               <p>Agencija za kmetijske trge in razvoj podeželja postopke spremlja. S spremljanjem
               nadzora tega programa ni ugotovila nepravilnosti. S strani kmetijske inšpekcije
               Inšpektorata za kmetijstvo, gozdarstvo in hrano, ki je tudi pregledal zaključek, je
               ugotovitev, da bi bilo treba odstraniti še proizvodnjo halo in skladišče za pelete
               pesnih rezancev, glede na sanacijski program. Še bolj pa je problematično to, da je
               bila revizija tega projekta in pa pravilnost izvedbe projekta prestrukturiranja tudi
               s strani Evropske komisije, njihova ugotovitev pa je, da je glede na uredbo, ki
               določa reformo sladkorja, treba odstraniti tudi silose. To je ena od problematičnih
               točk, okoli katere smo tudi v dialogu z Evropsko komisijo. Sekretar je bil prav na to
               temo mesec, dva nazaj pri kolegih v Bruslju, zadeva na podobnem nivoju, sicer še z
               večjimi dimenzijami se odvija tudi v Italiji, tako da je tukaj lahko tudi še ena od
               stvari, ki jo bo treba zelo temeljito urejati na relaciji Evropska komisija in pa
               mi.</p>
               <p>Kar se tiče leta 2015 je zaenkrat pri sprejemanju skupne kmetijske politike še vedno
               predvidena ukinitev kvot. Upam, da to ne bodo kakšni veliki proizvajalci, ki vplivajo
               na to spremembo, zaenkrat ni nobenega signala, in takrat nimamo več teh obvez in
               zavez, ki si jih je v tej uredbi, v tem trgu Slovenija zadala in se tudi odrekla te
               proizvodnje predelave sladkorne pese in pa proizvodnje sladkorja. Tako da, če bo leta
               2015 podobno kot danes, ko vemo, da je cena sladkorja zelo visoka in da je temu
               primerna tudi donosnost pridelave sladkorne pese primerna, s strani Ministrstva za
               kmetijstvo in tudi nekateri pogovori so že bili opravljeni, vemo za skupino, ki
               inicira te pogovore, da se pripravi skupaj s predelovalci eventualno tudi
               zainteresirane gospodarske subjekti in se mogoče ta proizvodnja obudi. Bistveno
               enostavnejša je sama pridelava sladkorne pese, če bodo prišle močne pobude pa bo za
               razmisliti tudi o eventualnem zagonu predelave sladkorja.</p>
            </sp>
            <sp xml:id="SDZ6-Redna-04-2012-06-11.sp435">
               <speaker>PREDSEDNIK DR. GREGOR VIRANT:</speaker>
               <p>Ja, izvolite, gospod Jurša.</p>
            </sp>
            <sp xml:id="SDZ6-Redna-04-2012-06-11.sp436">
               <speaker>FRANC JURŠA (PS DeSUS):</speaker>
               <p>Glede na pozno uro, ne bom postavil dodatnega vprašanja.</p>
            </sp>
            <sp xml:id="SDZ6-Redna-04-2012-06-11.sp437">
               <speaker>PREDSEDNIK DR. GREGOR VIRANT:</speaker>
               <p>Saj tudi ne smete po Poslovniku, samo dopolnitev odgovora lahko zahtevate.</p>
               <p>Dobro, s tem smo izčrpali poslanska vprašanja.</p>
               <p>Prekinjam to točko dnevnega reda, v okviru katere nam je preostalo še, da jutri
               glasujemo o predlaganih sklepih za to, da se opravi razprava o odgovorih. Torej, tem
               bomo odločali jutri. Točko pa prekinjam in prekinjam tudi 4. sejo Državnega zbora, ki
               jo bomo nadaljevali jutri ob 10. Spoštovana kolegica in spoštovani štirje kolegi in
               seveda oba ministra s sodelavci, lahko noč.</p>
               <stage>(SEJA JE BILA PREKINJENA 11. JUNIJA 2012 OB 23.33.)</stage>
            </sp>
         </div>
      </body>
   </text>
</TEI>
