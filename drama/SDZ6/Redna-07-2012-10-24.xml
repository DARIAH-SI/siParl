<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-07-2012-10-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|73853D597CCF23A8C1257AC6004909A9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=73853D597CCF23A8C1257AC6004909A9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-07-2012-10-24.DZ" n="07">
               <name>Redna</name>
               <date when="2012-10-24"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-07-2012-10-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 7. seje</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsedniki
            Renata Brunskole, Jakob Presečnik in Romana Tomc.</stage>
            <stage type="time">Seja se je začela ob 9. uri. </stage>


            <sp xml:id="SDZ6-Redna-07-2012-10-24.sp1">

               <speaker>PODPREDSEDNICA RENATA BRUNSKOLE:</speaker>

               <p>Spoštovane kolegice poslanke in kolegi poslanci, gospe in gospodje, lepo
               pozdravljeni!</p>
               <p>Začenjam z nadaljevanjem 7. seje Državnega zbora. Obveščena sem, da se današnje seje
               ne morejo udeležiti naslednje poslanke in poslanci: mag. Katarina Hočevar, Renata
               Brunskole po 12. uri, gospa Eva Irgl, mag. Barbara Žgajner Tavš, mag. Dejan Židan,
               gospod Jakob Presečnik do 15. ure, gospod Jerko Čehovin do 12. ure. Vse prisotne še
               enkrat lepo pozdravljam.</p>
               <p>Prehajamo na<title> 3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O LOKALNIH VOLITVAH PO SKRAJŠANEM POSTOPKU. </title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade gospodu Helmutu Hartmanu, državnemu
               sekretarju na Ministrstvu za pravosodje in javno upravo.</p>
            </sp>
            <sp xml:id="SDZ6-Redna-07-2012-10-24.sp2">

               <speaker>HELMUT HARTMAN:</speaker>

               <p>Spoštovana podpredsednica, spoštovane poslanke in spoštovani poslanci!</p>
               <p>Pred nami je deveta novela Zakona o lokalnih volitvah, katere namen je predvsem
               prilagoditev slovenske zakonodaje evropskemu pravnemu redu. Po vstopu Slovenije v
               Evropsko unijo v letu 2004 je Slovenija morala prilagoditi svoj pravni red tudi na
               področju lokalnih volitev. Zato je Republika Slovenija v letu 2005 dopolnila Zakon o
               lokalnih volitvah, vendar pa je konec leta 2011 Evropska komisija, ko je preverjala
               pravilno implementacijo direktive, ugotovila, da direktiva v slovenski pravni red v
               nekem delu ni ustrezno prenesena, saj od državljanov Evropske unije zahteva stalno
               prebivališče. Za stalno prebivališče pa je v Zakonu o tujcih zahtevano pet let
               stalnega bivanja v Republiki Sloveniji. Na podlagi opozorila generalnega direktorata
               za pravosodje sta takratna Služba Vlade za lokalno samoupravo in regionalno politiko
               in Ministrstvo za notranje zadeve sprejela odločitev, da pripravita noveli Zakona o
               lokalnih volitvah in Zakona o evidenci volilne pravice. V odzivu Evropski komisiji se
               je Slovenija zavezala, da bo tovrstno neskladje odpravila do konca leta 2012, zato bo
               Vlada Republike Slovenije po sprejetju tega zakona obvestila Evropsko komisijo o
               opravljenih spremembah. V skladu s slovensko zakonodajo morajo državljani drugih
               držav članic Evropske unije za aktivno in pasivno volilno pravico za lokalne volitve
               v Republiki Sloveniji bivati najmanj pet let, medtem ko za slovenske državljane
               takšna omejitev ne velja.</p>
               <p>V skladu s členom 3 direktive imajo državljani Evropske unije, ki izpolnjujejo enake
               pogoje glede aktivne in pasivne volilne pravice, kakor jih njihova država prebivanja
               določi za svoje državljane, aktivno in pasivno volilno pravico. Vendar pa v
               slovenskem primeru pogoj petletnega prebivanja velja samo za državljane drugih držav
               članic Evropske unije. Tovrstno neskladje želimo s to novelo tudi odpraviti. Naj
               povem, da tovrstna sprememba se ne nanaša na državljane tretjih držav, kar pomeni, da
               se nanaša samo na državljane Evropske unije, se pravi za članice Evropske unije.</p>
               <p>Naj še opozorim, da predlagatelj s 3. členom novele znižuje nagrade predsedniku in
               tajniku občinskih volilnih organov, ki je v očitnem nesorazmerju s trenutno veljavnim
               zakonom, ki ureja nadomestila, ki jih prejemajo volilni organi za volitve na državni
               ravni. To pomeni, da s to novelo želimo uskladiti tudi to nesorazmerje. Hvala.</p>
            </sp>
            <sp xml:id="SDZ6-Redna-07-2012-10-24.sp3">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za pravosodje, javno upravo in lokalno samoupravo
               kot matično delovno telo. Za predstavitev poročila odbora dajem besedo članu odbora
               gospodu Ivanu Pišku.</p>
            </sp>
            <sp xml:id="SDZ6-Redna-07-2012-10-24.sp4">

               <speaker>IVAN PIŠEK (PS SDS):</speaker>

               <p>Hvala lepa, podpredsednica. Dobro jutro vsem skupaj!</p>
               <p>Odbor za pravosodje, javno upravo in lokalno samoupravo je na 5. seji 9. 10. 2012 kot
               matično delovno telo obravnaval Predlog zakona o spremembah in dopolnitvah Zakona o
               lokalnih volitvah, ki ga je Državnemu zboru v obravnavo po skrajšanem postopku
               predložila Vlada.</p>
               <p>Odbor je bil predhodno seznanjen z mnenjem Mestne občine Ljubljana, mnenjem Komisije
               Državnega sveta za lokalno samoupravo in regionalni razvoj, mnenjem
               Zakonodajno-pravne službe in dopisom Državne volilne komisije.</p>
               <p>Predstavnik predlagatelja, državni sekretar na Ministrstvu za pravosodje in javno
               upravo gospod Helmut Hartman, je v dopolnilni obrazložitvi členov povedal, da je cilj
               predlagane novele v slovenski pravni red celovito prenesti Direktivo številka 94/80
               glede uresničevanja volilne pravice in pravice do kandidiranja na lokalnih volitvah
               državljanov Evropske unije, ki prebivajo v državi članici EU, v kateri nimajo
               državljanstva. Tako bo v Zakonu o lokalnih volitvah zajeta možnost uresničevanja
               volilne pravice tako kategoriji državljanov EU, ki v Republiki Sloveniji prebivajo
               stalno, z izdanim dovoljenjem za stalno bivanje, kot tudi kategoriji državljanov EU,
               ki v Republiki Sloveniji prebivajo začasno, z izdanim potrdilom o prijavi prebivanja.
               Predlagana novela prinaša tudi znižanje nadomestil za opravljanje funkcij v občinskih
               volilnih organih.</p>
               <p>Predstavnica Zakonodajno-pravne službe je povedala, da so pripombe iz pisnega mnenja
               ZPS z vloženimi amandmaji do določene mere upoštevane. Ponovno pa je opozorila, da
               določba 4. člena ni prehodnega značaja, temveč gre za materialno določbo, ki na novo
               določa način uresničevanja volilne pravice za določene pravne naslovljence. Prav tako
               vsebina te določbe ne sodi v Zakon o lokalnih volitvah, temveč v Zakon o evidenci
               volilne pravice, uskladitev obeh zakonov pa je zaenkrat bodoče negotovo dejstvo.</p>
               <p>Predstavnik Državnega sveta, državni svetnik Darko Fras je predstavil pisno mnenje
               Komisije Državnega sveta za lokalno samoupravo in regionalni razvoj, ki predlagane
               uskladitve z evropskim pravnim redom podpira. Izpostavil pa je vprašanje, na kakšen
               način se nadzira prepoved dvojne uporabe volilne pravice, glede na to, da je čas od
               razpisa volitev do oblikovanja volilnega imenika oziroma izvedbe volitev relativno
               kratek.</p>
               <p>Članice in člani odbora smo razpravljali predvsem o 3. členu in predlaganemu znižanju
               nadomestil za opravljanje funkcij v občinskih volilnih organih. Strinjali smo se, da
               predlagano znižanje nadomestil predsednikom in članom volilnih odborom ter njihovim
               namestnikom, ki vodijo glasovanje na voliščih, ni primerno. Glede predlaganega
               znižanja nadomestil predsednikom in tajnikom občinskih volilnih komisij pa smo
               koalicijski poslanci menili, da je ta nadomestila treba znižati in tako približati
               višino nadomestil, ki jih prejemajo volilni organi na državni ravni. Opozicijski
               poslanci pa so znižanju teh nadomestil nasprotovali, saj bi se po njihovem mnenju
               zaradi tega usposobljeni kadri za ta mesta lahko več ne odločali. V nadaljevanju je
               odbor sprejel amandmaje poslanskih skupin koalicije ter amandma odbora. Odbor je v
               skladu s 128. členom Poslovnika Državnega zbora glasoval o vseh členih predlaganega
               zakona skupaj in jih sprejel.</p>
               <p>Glede na sprejete amandmaje in na podlagi prvega odstavka 133. člena Poslovnika
               Državnega zbora je pripravljeno besedilo dopolnjenega predloga zakona, v katerega so
               sprejeti amandmaji vključeni. Dopolnjeni predlog zakona je sestavni del tega
               poročila. Hvala.</p>
            </sp>
            <sp xml:id="SDZ6-Redna-07-2012-10-24.sp5">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Pozitivne
               Slovenije in gospod Matjaž Zanoškar.</p>
            </sp>
            <sp xml:id="SDZ6-Redna-07-2012-10-24.sp6">

               <speaker>MATJAŽ ZANOŠKAR (PS PS):</speaker>

               <p>Dobro jutro! Spoštovana predsedujoča, spoštovane kolegice in kolegi!</p>
               <p>Dovolite, da predstavim stališče Pozitivne Slovenije glede Zakona o lokalnih
               volitvah. Pred nami so torej spremembe in dopolnitve Zakona o lokalnih volitvah, ki v
               slovenski pravni red prinaša direktivo glede uresničevanja volilne pravice in pravice
               do kandidiranja na lokalnih volitvah državljanov Evropske unije, ki prebivajo v
               Sloveniji, vendar nimajo našega državljanstva. Tako bo v Zakonu o lokalnih volitvah
               zdaj ta možnost uresničevanja volilne pravice tako kategoriji državljanov Evropske
               unije, ki v Sloveniji prebijajo stalno, kar pomeni, da imajo veljavno dovoljenje za
               stalno bivanje in prijavljeno stalno prebivališče v Republiki Sloveniji, kot tudi za
               kategorije državljanov Evropske unije, ki v Sloveniji prebijajo začasno, torej z
               veljavnim potrdilom o prijavi prebivanja in prijavljenim začasnim prebivališčem. Te
               spremembe niso za nas sporne. Bolj sporen pa se nam je zdel predlog Vlade, ki je brez
               resnih analiz in posvetovanja z državno volilno komisijo želela znižati tudi
               nadomestilo za opravljanje funkcij v občinskih volilnih organih, ne pa tudi v
               državnih volilnih organih. Zavedati se je treba, da se obseg dela pri lokalnih
               volitvah, ko se volijo župan, občinski svetniki, člani krajevne skupnosti, ter
               državnimi volilnimi organi, ko se volijo predsednik države, poslanci ali se odloča o
               referendumih, ne da primerjati. Zato bi bila potrebna skrbna analiza, kakšen predlog
               je sorazmeren z obsegom dela, na podlagi tega merila pa določiti tudi višino
               nadomestila. Pri teh nadomestilih nas je predvsem zmotil predlog znižanja
               simboličnega nadomestila, cca za 40 oziroma na 40 evrov za člane volilnih odborov pod
               krinko varčevanja, ki delajo na terenu in nosijo veliko breme odgovornosti. Na srečo
               smo se na odboru večinsko strinjali, da gre pri tem varčevanju za nepoznavanje dela v
               volilnih odborih ter smo predlog Vlade zavrnili. Če bi se na ministrstvu zavedali, da
               je že sedaj zelo težko pridobiti prostovoljce, ki bodo prevzemali odgovornost za delo
               na voliščih in kot nadomestilo dobijo samo simboličnih 40 evrov, tega verjetno ne bi
               predlagali. Glede na to, da ni razlogov za hitenje pri spreminjanju tega zakona, smo
               vse do zadnjega pričakovali, da bo Vlada tisti del zakona, ki se dotika nadomestila
               članom lokalnih volilnih organov umaknila in ga uskladila na podlagi izdelanih analiz
               in posvetovanja z državno volilno komisijo. Vendar do tega ni prišlo. Tudi danes
               imamo predlog zakona tak, kakršen je, in o tem bomo tudi glasovali. Hvala.</p>
            </sp>
            <sp xml:id="SDZ6-Redna-07-2012-10-24.sp7">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske demokratske stranke in gospod Ivan Pišek.</p>
            </sp>
            <sp xml:id="SDZ6-Redna-07-2012-10-24.sp8">

               <speaker>IVAN PIŠEK (PS SDS):</speaker>

               <p>Hvala za besedo še enkrat.</p>
               <p>V prvem delu je Vlada predlagala spremembo zakona s ciljem uskladitve s pravnim redom
               EU in v slovenski pravni red celovito prenesti direktivo 94/80. Ta direktiva nalaga,
               da morajo vsi državljani EU imeti pravico do enakopravnega obravnavanja in pravico do
               aktivne in pasivne volilne pravice na lokalnih volitvah na način, kot je ta pravica
               priznana državljanom matične države. Slovenski državljani dobijo pravico biti voljeni
               in voliti v občinske svete in za župane z dopolnjenim 18. letom, ne glede na čas
               bivanja v Sloveniji, medtem ko drugi državljani EU s stalnim ali začasnim
               prebivališčem pri nas dobijo vse pravice potem, ko pri nas živijo pet let, prej pa so
               lahko izvoljeni le v občinske svete. Direktive, ki govori, da državljan države
               članice EU, ki ni državljan države, kjer prebiva, ima od trenutka prijave
               prebivališča volilno pravico na lokalni ravni, nimata usklajene le še Slovenija in
               Litva, zato je Republika Slovenija obvestila Evropsko komisijo, da bo po hitrem
               postopku sprejela zakon in pravilno prenesla direktivo v naš pravni red. S sprejetim
               zakonom bo organ, pristojen za vodenje centralnega registra prebivalcev, dobil pravno
               podlago, da v volilne imenike za lokalne volitve uvršča tiste državljane držav članic
               EU, ki niso državljani Republike Slovenije, pa imajo dovoljenje za stalno bivanje ali
               potrdilo za začasno prebivanje pri nas. Medtem ko smo v prvem delu zakona bili dokaj
               enotni, pa je nekaj več razprave bilo o spremembi člena, ki govori o nadomestilu
               predsednikov in tajnikov občinske volilne komisije. V Slovenski demokratski stranki
               sprejemamo stališče, da je možno znižanje nadomestila predsedniku, tajniku in njunima
               namestnikoma s 100 % na 50 % plače župana. Vsi se strinjamo, da je v času lokalnih
               volitev v OVK veliko dela, vendar menimo, da so tajniki praviloma člani občinskih
               uprav in da del nalog opravijo v službenem in že plačanem času. Predsedniki in
               njihovi namestniki so diplomirani pravniki, običajno sodniki oziroma izobraženi
               ljudje, ki so praktično vsi zaposleni na dobro plačanih delovnih mestih. Tem ljudem
               ni oziroma jim ne sme biti motiv kvalitetnega dela denar in zato zagotovo ne bodo
               pretirano finančno prikrajšani, medtem ko občine oziroma država s tem prihranijo
               veliko. Predlagano znižanje v povprečju ob enih volitvah prihrani približno milijon
               in pol evrov, kar pa je v sedanjih časih ogromen prihranek. Bistveno je, da se s tem
               zakonom ne posega v nadomestila članom okrajne volilne komisije in članom občinskih
               volilnih odborov, ki bodo še naprej za svoje delo plačani enako kot do sedaj.</p>
               <p>V Slovenski demokratski stranki Predlog zakona o lokalnih volitvah podpiramo.</p>
            </sp>
            <sp xml:id="SDZ6-Redna-07-2012-10-24.sp9">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanka skupina Socialnih demokratov in gospod Mirko Brulc.</p>
            </sp>
            <sp xml:id="SDZ6-Redna-07-2012-10-24.sp10">

               <speaker>MIRKO BRULC (PS SD):</speaker>

               <p>Spoštovani!</p>
               <p>Novela Zakona o lokalnih volitvah je še ena izmed mnogih, ki se obravnavajo in
               sprejemajo po skrajšanem postopku in ki ni usklajena niti v koaliciji, kaj šele v
               drugih zainteresiranih skupinah, kot so na primer lokalne skupnosti. Morda bi pred
               vložitvijo v zakonodajni postopek predlagatelj te novele za mnenje zaprosil tudi
               Državno volilno komisijo. Zakaj to trdim? Zaradi amandmaja Državljanske liste, ki je
               bil sprejet na matičnem delovnem telesu in je bil pripravljen tudi na podlagi mnenja
               Državne volilne komisije. Na prvi del zakona, vezan na direktivo EU, Socialni
               demokrati nimamo pripomb. V Poslanski skupini Socialnih demokratov pa menimo, da ni
               primerno članom volilnih odborov, ki na dan lokalnih in drugih volitev, se pravi
               predsedniških, državnozborskih, evropskih, ali na referendumih opravijo pomembno
               delo, znižati višino nadomestila. Upam, da nam je vsem v interesu, da je delo v
               volilnih odborih opravljeno profesionalno in brez kakršnikoli dvomov o
               verodostojnosti volilnih rezultatov. Ne gre pa zanemariti dejstva, da člani volilnih
               odborov kot tudi člani občinskih volilnih komisij na lokalnih volitvah ne preštevajo
               samo glasov, ki so jih prejeli županski kandidati ali kandidatke, ampak se preštevajo
               tudi glasovi, ki so jih prejele kandidatke ali kandidati za občinske svete ter
               krajevne, vaške in četrtne skupnosti. Tukaj moramo priznati, da je razlika pri delu
               tako volilnih odborov kot volilnih komisij glede na velikost občin, po številu
               prebivalcev in posledično tudi število kandidatov na posameznih listah očitna.
               Število občinskih ali pa mestnih svetnikov se giblje od najmanj 7 svetnikov do 45 v
               največjih mestnih svetih. Razlikuje pa se tudi volilni sistem. 7 do 11 svetnikov se
               voli po večinskem sistemu. Če je svetnikov 12 ali več, pa se volitve izvedejo po
               proporcialnem sistemu.</p>
               <p>V Poslanski skupini Socialnih demokratov bomo predlog novele Zakona o lokalnih
               volitvah sicer podprli, predlagamo pa, da pristojni državni organi o višini
               nadomestil za člane in tajnike občinskih in okrajnih volilnih komisij ter člane v
               volilnih komisijah volilnih enot opravijo resno strokovno razpravo in analizo o
               nadomestilih, na podlagi teh ugotovitev pa pripravijo ustrezne rešitve. Hvala
               lepa.</p>
            </sp>
            <sp xml:id="SDZ6-Redna-07-2012-10-24.sp11">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Državljanske liste in gospa Kristina Valenčič.</p>
            </sp>
            <sp xml:id="SDZ6-Redna-07-2012-10-24.sp12">

               <speaker>KRISTINA VALENČIČ (PS DL):</speaker>

               <p>Hvala za besedo, spoštovana predsedujoča. Predsednik Vlade, Kolegice in kolegi!</p>
               <p>Naj že takoj na začetku povem, da bomo poslanke in poslanci Državljanske liste
               Predlog zakona o spremembah in dopolnitvah Zakona o lokalnih volitvah podprli. Novela
               prinaša dve spremembi. Prva se nanaša na uskladitev s pravnim redom Evropske unije,
               druga pa na uskladitev višine nadomestil volilnim organom. Obe spremembi sta
               potrebni, nujni, upravičeni, zato novelo podpiramo.</p>
               <p>1.maja 2004 je Slovenija vstopila v Evropsko unijo, v družino evropskih demokratičnih
               držav z nekaj več kot 500 milijonov prebivalcev. In vsak državljan Unije, ki prebiva
               v državi članici, nima pa njenega državljanstva, ima skladno z evropskim pravnim
               redom pravico, da v tej državi voli in je voljen na občinskih volitvah, in to pod
               enakimi pogoji kot državljani te države. Tudi v slovenski pravni red smo že prenesli
               direktivo Sveta EU, ki ureja to pravico in tako že danes lahko državljani Evropske
               unije, ki nimajo slovenskega državljanstva, sodelujejo na lokalnih volitvah, vendar
               pod pogojem, da pri nas prebivajo vsaj pet let. In ravno ta pogoj petletnega
               prebivanja je v neskladju s pravnim redom Evropske unije, kar s predlogom novele tudi
               odpravljamo. Drugi del sprememb se nanaša na uskladitev nadomestil za opravljanje
               funkcij predsednika in tajnika občinskih volilnih komisij. Primerjava višine
               nadomestil, ki jih prejemajo volilni organi na lokalni ravni in državni ravni, kaže
               na velika nesorazmerja. Ker gre za primerljiva opravila, smo s sprejetim amandmajem
               na matičnem odboru ta nadomestila med seboj ustrezno uskladili. Tako smo nadomestila
               predsednikom in tajnikom znižali za 50 %. Naj povem, da kljub občutnemu znižanju
               znaša najnižji znesek predsedniku oziroma tajniku občinske volilne komisije tisoč 398
               evrov, najvišji pa nekaj čez 2 tisoč 300 evrov. Višina je odvisna od plačnega razreda
               župana. S predlaganim ocenjujemo prihranek občinskim proračunom v višini približno
               1,7 milijona evrov. Naj opozorim, da se znižanje nanaša zgolj na predsednika in
               tajnika občinskih volilnih komisij. Volilnim odborom, torej tistim, ki na voliščih
               opravljajo na dan glasovanja svoje delo, se nadomestila ne zmanjšujejo. Zavedamo se,
               da bi z znižanjem lahko povzročili težave pri konstituiranju volilnih odborov in
               posledično težave pri izvedbi volitev, kar pa seveda ni namen.</p>
               <p>Kot rečeno, bomo v Državljanski listi predlog zakona podprli. Želimo pa si, da bi
               tudi na področju volitev naredili korak s časom in uvedli možnost elektronskega
               glasovanja oziroma tako imenovane elektronske volitve. Strokovnjaki menijo, da smo
               kot družba zreli za ta korak. Splet je vedno bolj prisoten na vseh področjih našega
               življenja. Z uvedbo elektronskih volitev bi tako Slovenija lahko naredila korak
               naprej k še bolj sodobni in ljudem prijazni državi.</p>
            </sp>
            <sp xml:id="SDZ6-Redna-07-2012-10-24.sp13">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke in gospa Jasmina Opec.</p>
            </sp>
            <sp xml:id="SDZ6-Redna-07-2012-10-24.sp14">

               <speaker>JASMINA OPEC (PS SLS):</speaker>

               <p>Lepo pozdravljeni vsi skupaj!</p>
               <p>Prvi odstavek 19. člena Rimske pogodbe določa, da ima vsak državljan Evropske unije,
               ki prebiva v državi članici, nima pa njenega državljanstva, pravico v tej državi
               voliti in biti voljen na občinskih volitvah pod enakimi pogoji kakor državljan te
               države. S priključitvijo veliki družini, ki se imenuje Evropska unija, smo se tudi v
               Sloveniji zavezali k spoštovanju skupnih pravil. S predlagano novelo Zakona o
               lokalnih volitvah se daje možnost uresničevanja volilne pravice vsem državljanom
               Evropske unije, ki so pridobili dovoljenje za stalno bivanje v Sloveniji, in tudi
               tistim, ki v Sloveniji prebivajo začasno, s čimer se slovenski pravni red v celoti
               prenašajo določbe Direktive številka 94/80. Predpogoj za uresničevanje volilne
               pravice bo tako prijava tujca na konkreten naslov, ki se vodi na podlagi Zakona o
               prijavi prebivališča. V Slovenski ljudski stranki se zavedamo, da je volilna pravica
               ena izmed najpomembnejših človekovih pravic današnjega časa in da je zato
               izboljševanje pogojev za njeno uresničevanje tudi za posameznike iz drugih držav
               Evropske unije, ki prebivajo v Sloveniji, nimajo pa še slovenskega državljanstva,
               dober pokazatelj demokratičnosti družbe oziroma države. Kljub temu so se nam o
               predlagani ureditvi odprla vprašanja o nadzoru nad dvojno volilno pravico, torej
               možnosti, da posameznik uresničuje volilno pravico v državi stalnega in državi
               začasnega prebivališča, kar bi lahko odprlo debate o enakosti izvrševanja volilne
               pravice z državljani Evropske unije, ki izvršujejo volilno pravico zgolj v eni državi
               in imajo v njej volilno pravico izključno na podlagi stalnega prebivališča.
               Verjamemo, da bo zagotovilo ministrstva, da so na evropski ravni vzpostavljeni
               posamezni mehanizmi na tem področju, preprečevalo vsakršne dvome o takšnih
               neenakostih.</p>
               <p>S predlagano novelo zakona se spreminja še 45.a člen veljavnega zakona, ki ureja
               nadomestila članov občinskih volilnih komisij. Tako bodo predsedniki in tajniki
               občinskih volilnih komisij upravičeni do nadomestila v višini 50 % osnovne mesečne
               plače župana v posamezni občini, ko ta funkcijo opravlja poklicno. S tem se
               nadomestila volilnim organom lokalnih skupnosti približujejo nadomestilom volilnim
               organom na državni ravni, saj so do sedaj med tema dvema kategorijama veljala
               določena nesorazmerja.</p>
               <p>Prvotna različica 3. člena predlaganega zakona je določila še znižanje nadomestila
               članov lokalnih volilnih odborov, vendar se je z amandmajem, sprejetem na matičnem
               delovnem telesu, ohranila ista višina nadomestila, torej v višini treh dnevnic za
               službeno pot v domovini, kot je določeno z uredbo Vlade. Prvotni predlog bi namreč
               razvrednotil delo v lokalnih volilnih odborih, saj je količina dela pri lokalnih
               volitvah bistveno večja kot na primer pri predsedniških volitvah. Hkrati pa se v
               Slovenski ljudski stranki zavedamo, da so demokratične volitve prvi in osnovni pogoj
               za vzpostavitev in delovanje demokratičnega sistema. V vsesplošni apatiji do
               političnega delovanja lahko s pretiranimi ukrepi v sistem izvajanja volitev
               povzročimo, da se nam ta demokratičnost začne krhati, zato pazljivost pri tem ni
               odveč.</p>
               <p>V Poslanski skupini Slovenske ljudske stranke ocenjujemo, da so predlagane rešitve
               kljub vsemu ustrezne, zato bomo predlagani zakon o spremembah in dopolnitvah Zakona o
               lokalnih volitvah podprli. Hvala.</p>
            </sp>
            <sp xml:id="SDZ6-Redna-07-2012-10-24.sp15">

               <speaker>PODPREDSEDNICA RENAT BRUNSKOLE:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije in gospa Marjana Kotnik
               Poropat.</p>
            </sp>
            <sp xml:id="SDZ6-Redna-07-2012-10-24.sp16">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica. Lep pozdrav vsem prisotnim!</p>
               <p>Predlog novele Zakona o lokalnih volitvah je Vlada vložila v zakonodajni postopek
               prvenstveno zaradi uskladitve s pravnim redom Evropske unije. Določila evropskih
               direktiv določajo, da imajo državljani Evropske unije, ki prebivajo v državi članici,
               nimajo pa njenega državljanstva, pravico v tej državi voliti in biti voljen na
               občinskih volitvah pod enakimi pogoji kakor državljani te države. Novela v nobenem
               delu ne posega v ureditev aktivne in pasivne volilne pravice slovenskih državljanov,
               ki prebivajo izven Republike Slovenije, niti v volilno pravico državljanov tretjih
               držav. Nanaša se zgolj na volilno pravico državljanov drugih držav članic Evropske
               unije, ki prebivajo na območju Republike Slovenije. Ob tem pa je treba dodati, da se
               pojem prebivanja izkazuje po veljavni zakonodaji, ki ureja prebivališča. V ta del
               zakonodaje obravnavana novela ne posega. Pogoj za pridobitev stalnega prebivališča v
               Republiki Sloveniji za državljane držav Evropske unije ostaja neprekinjeno petletno
               bivanje v Republiki Sloveniji.</p>
               <p>V poslanski skupini DeSUS ocenjujemo, da novela v tem delu primerno prenaša evropska
               določila, zato jo podpiramo. Podpiramo pa tudi tisti del novele, ki se nanaša na
               znižanje nadomestil predsedniku in tajniku občinske volilne komisije. Poudarjam, da
               ne gre za znižanje nadomestil vsem članom občinske volilne komisije, ampak gre zgolj
               za znižanje nadomestila predsedniku in tajniku občinske volilne komisije. Razloga za
               ta poseg sta dva in sta po naši oceni popolnoma upravičena. Prvi razlog. Analiza
               višine nadomestil občinskih volilnih organov in državne volilne komisije je pokazala
               na več kot očitno nesorazmernost in neuravnoteženost. Ne glede na to, da so
               nadomestila občinske volilne komisije stroški občinskih proračunov, je po našem
               mnenju poenotenje potrebno. Drugi razlog je varčevanje. Tako bomo s sprejetjem tega
               dela novele omejili izdatke občinskih proračunov za financiranje stroškov volilnih
               organov na lokalni ravni. Ponovno poudarjam, ne nanaša se na vse člane, temveč samo
               na nadomestila predsedniku in tajniku občinske volilne komisije. Vladni predlog je
               sicer predvideval znižanje na 80 % osnovne mesečne plače župana. Na sami seji odbora
               pa smo se člani strinjali, da se lahko v ta del oziroma na nadomestila občinske
               volilne komisije še poseže. Tako smo zaključili, kar v poslanski skupini DeSUS
               podpiramo, da sta predsednik in tajnik občinske volilne komisije upravičena do
               nadomestila v višini 50 % osnovne plače župana. Navajam primer, da boste slišali, kaj
               to pomeni. V najmanjši občini naše države, ki šteje 433 prebivalcev, bo nadomestilo
               predsedniku še vedno znašalo skoraj tisoč 400 evrov. V Poslanski skupini DeSUS
               stališče o znižanju nadomestil podpiramo in podpirajo to tudi slovenske občine, saj
               dandanes tudi njihovo finančno stanje ni najbolj rožnato.</p>
               <p>Poslanke in poslanca Poslanske skupine DeSUS bomo predlagano novelo podprli. Hvala
               lepa.</p>
            </sp>
            <sp xml:id="SDZ6-Redna-07-2012-10-24.sp17">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Nove Slovenije in gospa Iva Dimic.</p>
            </sp>
            <sp xml:id="SDZ6-Redna-07-2012-10-24.sp18">

               <speaker>IVA DIMIC (PS NSi):</speaker>

               <p>Hvala za besedo. Spoštovani!</p>
               <p>Predlog novele Zakona o lokalnih volitvah prinaša uskladitev zakonodaje s pravom
               Evropske unije. Po tej noveli bodo državljani držav članic Evropske unije takoj po
               prijavi stalnega prebivališča v Sloveniji dobili pravico voliti in kandidirati na
               lokalnih volitvah. Po dosedanji slovenski zakonodaji so morali državljani držav
               članic Evropske unije za pridobitev aktivne in pasivne volilne pravice za lokalne
               volitve v Sloveniji bivati najmanj pet let, medtem ko za slovenske državljane takšna
               omejitev ne velja, na kar je Slovenijo opozorila tudi Evropska komisija. V drugih
               državah Evropske unije dobijo vsi državljani držav članic EU aktivno in pasivno
               pravico enostavno s prijavo stalnega prebivališča. Tako rešitev prinaša sedaj
               obravnavana novela tega zakona v slovensko zakonodajo, za ostale tujce pa bi ostala v
               veljavi sedanja ureditev in bi se kot doslej za pridobitev te pravice zahtevalo
               petletno obdobje bivanja v Sloveniji. Hkrati se z novelo tega zakona znižuje
               nadomestilo za opravljanje funkcij v občinskih volilnih komisijah. Navedena
               nadomestila so bila po dosedanji ureditvi tudi za več kot sto odstotkov višja od
               nadomestil, ki so jih prejemale volilne komisije na državni ravni. Obseg dela in
               pooblastil občinskih in državnih okrajnih komisij je primerljiv, zato je utemeljeno
               izpostaviti tudi primerljivo višino nagrad. V Novi Sloveniji se zavzemamo za to, da
               je delo članov volilnih organov tako na lokalni kot tudi na državni ravni primerno
               nagrajeno. Tudi po sedanji noveli tega zakona, ki vzpostavlja primerljivo višino
               nagrad vseh volilnih organov, bo takemu cilju zadoščeno. Ob tem pa moramo tudi
               poudariti, da morajo tudi tisti, ki opravljajo delo v volilnih organih, deliti usodo
               gospodarske krize in varčevanja. Na državni ravni je bil obseg sredstev za
               nagrajevanje volilnih organov že zmanjšan v preteklosti. Področje nagrajevanja
               občinskih volilnih organov, ki ga ureja predmetni zakon, pa je zato treba novelirati
               in prilagoditi spremenjenim razmeram. Pomembno se nam zdi, da ostaja višina
               nadomestil za predsednika in člane volilnih odborov za izvedbo lokalnih volitev
               nespremenjen in je prav tako usklajen z nadomestili za volitve na državni ravni.</p>
               <p>Poslanci Poslanske skupine Nove Slovenije bomo Zakon o spremembah in dopolnitvah
               zakona o lokalnih volitvah podprli.</p>
            </sp>
            <sp xml:id="SDZ6-Redna-07-2012-10-24.sp19">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               jutri, v četrtek, 25. oktobra 2012, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARSTVU PRED POŽAROM V OKVIRU REDNEGA POSTOPKA.
               </title>
               </p>
               <p>Predlog zakona je v obravnavo predložila Vlada. Za dopolnilno obrazložitev predloga
               zakona dajem besedo predstavniku Vlade gospodu Petru Stavanji, državnemu sekretarju
               na Ministrstvu za obrambo.</p>
            </sp>
            <sp xml:id="SDZ6-Redna-07-2012-10-24.sp20">

               <speaker>PETER STAVANJA:</speaker>

               <p>Spoštovana gospa podpredsednica, spoštovane poslanke in spoštovani poslanci!</p>
               <p>Zakon o varstvu pred požarom je bil prvi zakon, ki smo ga v naši domovini sprejeli po
               osamosvojitvi s področja varstva pred naravnimi in drugimi nesrečami. Zaradi razvoja
               sistema je bil kasneje že štirikrat spremenjen. Tokratne predlagane spremembe in
               dopolnitve Zakona o varstvu pred požarom pa so pripravljene zaradi naslednjih
               ključnih razlogov. Razvoj normativne ureditve na posameznih področjih, ki so pomembna
               z vidika varstva pred požarom, je presegel okvire in rešitve, ki jih predstavlja ta
               zakon. Nekatere rešitve v zakonu so premalo usklajene v okviru razvoja celotnega
               sistema varstva pred naravnimi in drugimi nesrečami. Zakonske rešitve je treba
               dopolniti in prilagoditi razvoju stroke in zlasti dejanskim potrebam na tem področju.
               Z vidika zmanjševanja administrativnih bremen in ponenostavitve postopkov je treba
               poenostaviti določene stvari v zakonu. Skladno s temi cilji in načeli, na katerih
               temelji predlog sprememb in dopolnitev Zakona o varstvu pred požarom, so v predlogu
               zakona predstavljene naslednje poglavitne rešitve. Vsaka fizična in pravna oseba,
               samostojni podjetnik, posameznik ali posameznik, ki samostojno opravlja dejavnost, je
               v skladu z zakonom kazensko in odškodninsko odgovoren za neizvajanje ukrepov s
               področja varstva pred požarom, kakor tudi za vse posledice, ki zaradi te malomarnosti
               nastanejo.</p>
               <p>Lokalne skupnosti lahko naloge za varstvo pred požarom na svojem območju načrtujejo v
               programih in načrtih varstva pred naravnimi in drugimi nesrečami, vendar ne smejo
               biti v nasprotju s programi in načrti, sprejetimi na državni ravni. Z neobveznimi
               oblikami usposabljanja se izvaja tudi usposabljanje stanovalcev v stanovanjskih
               stavbah, organizirajo pa ga lahko tako lastniki kakor tudi uporabniki
               večstanovanjskih stavb. Pri pripravi prostorskih aktov se mora upoštevati med drugim
               tudi požarno tveganje zaradi požarne ogroženosti naravnega okolja. Vgrajeni gradbeni
               proizvodi in materiali, instalacije, napeljave, naprave, opreme, morajo izpolnjevati
               zahteve za varnost pred požarom, biti v skladu s predpisi o gradnji objektov, s
               predpisi o gradbenih proizvodih in predpisi o tehnični zahtevnosti za proizvode ter o
               ugotavljanju skladnosti.</p>
               <p>Za gradnjo objektov se glede na požarno zahtevnost objekta izdela zasnova požarne
               varnosti ali študija požarne varnosti v skladu z Zakonom o varstvu pred požarom.
               Zasnovo oziroma študijo požarne varnosti lahko izdela odgovorni projektant, ki
               izpolnjuje predpisane pogoje. Obstoječe zbiranje podatkov in evidence na področju
               varstva pred požarom je zmanjšano in poenostavljeno na najnujnejši obseg. Predpisane
               rešitve glede evakuacijskih poti, intervencijskih površin in požarnih načrtov so
               dopolnjene in usklajene z dejanskimi potrebami.</p>
               <p>Natančneje je predpisano, kdaj in v katerih primerih požarno stražo pri delih, ki so
               požarno bolj zahtevna, lahko opravljajo samo gasilci. Dopolnjen je nadzor vgrajenih
               sistemov aktivne požarne zaščite.</p>
               <p>Z uveljavitvijo zakona bo Uprava Republike Slovenije prenehala izdajati soglasja h
               gradbenim dovoljenjem. Pri oblikovanju zakona smo želeli doseči kar največji konsenz
               stroke, zato smo predlog sprememb in dopolnitev zakona uskladili tudi z Gasilsko
               zvezo Slovenije, Združenjem slovenskih poklicnih gasilcev in Slovenskim združenjem za
               požarno varnost, Skupnostjo občin Slovenije, Skupnostjo gasilsko reševalnih zavodov
               Slovenije in Inženirsko zbornico Slovenije. S predlaganim amandmajem Odbora za
               obrambo kot matičnega delovnega telesa pa so v pretežni meri upoštevani tudi predlogi
               Zakonodajno-pravne službe Državnega zbora. Hvala.</p>
            </sp>
            <sp xml:id="SDZ6-Redna-07-2012-10-24.sp21">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za obrambo kot matično delovno telo. Za
               predstavitev poročila odbora dajem besedo predsedniku, gospodu Francu Jurši.</p>
            </sp>
            <sp xml:id="SDZ6-Redna-07-2012-10-24.sp22">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospa podpredsednica. Lep pozdrav državnemu sekretarju, vsem
               poslankam in poslancem, kot tudi ostalim v dvorani!</p>
               <p>Odbor za obrambo je na 2. seji 4. 10. 2012 kot matično delovno telo obravnaval
               Predlog zakona o spremembah in dopolnitvah Zakona o varstvu pred požarom, druga
               obravnava, ki ga je Državnemu zboru v obravnavo predložila Vlada.</p>
               <p>Na seji odbora so poleg predstavnikov predlagatelja zakona in Zakonodajno-pravne
               službe sodelovali tudi predstavniki Gasilske zveze Slovenije in Sindikata poklicnih
               gasilcev Slovenije. Odbor je bil seznanjen z mnenjem Zakonodajno-pravne službe,
               Državnega sveta Republike Slovenije, Mestne občine Ljubljana ter predlogi za
               amandmaje odbora, ki jih je posredovalo Ministrstvo za obrambo.</p>
               <p>Zakonodajno-pravna služba je v skladu s prvim odstavkom 27. člena Poslovnika
               Državnega zbora proučila navedeni predlog zakona z vidika skladnosti z ustavo in
               pravnim sistemom ter z zakonodajnotehničnega vidika in podala pripombe k 8., 10.,
               20., 22. in 24. členu. V poslovniškem roku ni bilo vloženih amandmajev.</p>
               <p>Predstavnik predlagatelja je v dopolnilni obrazložitvi členov dejal, da nastanek
               predlaganega zakona izvira že iz leta 1993. To je bil eden prvih zakonov, ki so bili
               sprejeti po osamosvojitvi na področju varstva pred naravnimi in drugimi nesrečami.
               Zakon je bil večkrat dopolnjen v letih 2006, 2007 in nazadnje v letu 2011.</p>
               <p>Poglavitne spremembe zakona, ki jih uvajamo s sedanjim predlogom, so po ministrovih
               besedah tiste, ki jih narekujejo razvojne in normativne ureditve na drugih različnih
               področjih. Področje varstva pred požarom je zaradi celotnega sistema varstva pred
               naravnimi in drugimi nesrečami treba uskladiti z Zakonom o varstvu pred naravnimi in
               drugimi nesrečami. Zakon je treba prilagoditi in dopolniti tudi glede na trenutno
               stanje stroke. Minilo je skoraj 20 let, od kar je bil zakon sprejet, zato je treba
               stvari, ki so šle naprej predvsem s tehničnega področja, ki se nanaša na nabavo
               materialov, opreme, videonadzorov, evakuacijskih poti in podobno, novelirati. Prav
               tako je minister mnenja in je izpostavil, da se je Vlada s predlogom zakona zavezala
               tudi k odpravljanju administrativnih ovir. S tem predlogom zakona se deloma zmanjšuje
               oziroma praktično se ukinjajo določena soglasja, ki jih je izdajalo Ministrstvo za
               obrambo. Z zakonom se ustrezneje ureja tudi tako imenovana požarna straža. To je
               straža za tiste objekte, ki so uvrščeni v višjo stopnjo požarne ogroženosti, deloma
               pa se spreminjajo tudi kazenske določbe. Predstavnica Zakonodajno-pravne službe je
               povedala, da je Zakonodajno-pravna služba predlog zakona proučila z vidika svojih
               poslovniških določil in nalog, pripravila svoje pisno mnenje, v katerem je oblikovala
               pripombe, ki jih je mogoče razčleniti oziroma razdeliti na dva tipa. Prvi je
               pravnosistemski, drugi se nanaša na pomisleke, ki zadevajo zakonodajnotehnični vidik
               priprave predloga zakona. Predstavnik Državnega sveta je povedal, da je Komisija za
               lokalno samoupravo in regionalni razvoj podprla v predlogu zakona predlagane rešitve.
               Večina teh rešitev sledi že nekaterim prejšnjim ugotovitvam in razpravam k
               poenostavitvi postopkov. Gospod Fras je opozoril, da še vedno ni ustrezno urejeno
               vrednotenje dela poklicnih gasilcev v delovnih operacijah, podana pa je bila tudi
               pobuda, da se ponovno prouči in zakonsko uredi status gasilcev v gasilskih
               društvih.</p>
               <p>Odbor je po krajši razpravi na podlagi osmega odstavka 131. člena Poslovnika
               Državnega zbora oblikoval in sprejel amandmaje k 3., 10., 11., 16. členu kakor tudi k
               20. členu ter 23. in 40. členu predlaganega zakona. Odbor je v skladu s 118. členom
               Poslovnika Državnega zbora glasoval o vseh členih predlaganega zakona skupaj in jih
               tudi sprejel. Hvala lepa.</p>
            </sp>
            <sp xml:id="SDZ6-Redna-07-2012-10-24.sp23">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi Predstavitev stališč poslanskih skupin. Besedo ima Poslanska skupina Slovenske
               demokratske stranke in gospod Robert Hrovat.</p>
            </sp>
            <sp xml:id="SDZ6-Redna-07-2012-10-24.sp24">

               <speaker>ROBERT HROVAT (PS SDS):</speaker>

               <p>Hvala lepa za besedo. Spoštovani! Vlada je pred meseci dala zavezo, da bomo v tem
               mandatu med drugim tudi odpravljali administrativne ovire. Pri tem zakonu o varstvu
               pred požarom je v ospredju ravno to: poenostavitve, racionalizacija, ukinjajo se tudi
               določena soglasja, ki jih je do sedaj izdajalo Ministrstvo za obrambo. Veseli
               dejstvo, da je zakon usklajen z vsemi deležniki, torej z Gasilsko zvezo Slovenije, z
               Združenjem slovenskih poklicnih gasilcev, Slovenskim združenjem za požarno varnost,
               Skupnostjo reševalnih zavodov Slovenije in Inženirsko zbornico. Torej gre za dobre
               rešitve, ki bodo v praksi, kot sem že prej omenil, pomenile racionalizacijo. Za kaj
               pravzaprav gre? Zakon veliko bolj natančno določa, kdo je kazensko in odškodninsko
               odgovoren za neizvajanje ukrepov varstva pred požarom ter za posledice, ki zaradi
               tega nastanejo. Lokalne skupnosti lahko naloge varstva pred požarom načrtujejo v
               programih, ki pa ne smejo biti v nasprotju z nacionalnimi programi in načrti. Uvajajo
               se neobvezne oblike usposabljanja stanovalcev v večstanovanjskih stavbah, ki jih
               organizirajo lastniki ali uporabniki stavb. Vgrajen gradbeni material mora
               izpolnjevati tudi zahteve za varnost pred požarom, minister pa bo še naprej
               podpisoval metodologijo za ugotavljanje požarne ogroženosti. Po novem je treba
               požarni načrt izdelati tudi za objekte, ki so opremljeni s sončnimi elektrarnami,
               priključenimi na javno omrežje. Bolj natančno se ureja tudi pooblaščanje oseb, ki so
               odgovorne za izvajanje ukrepov varstva pred požarom, deloma se spreminja obveznost
               organiziranja požarne straže, drugače pa se tudi ureja gradbeni nadzor sistemov
               aktivne požarne zaščite.</p>
               <p>Ker zakon sledi naši ambiciji, da se odpravi čim več administrativnih ovir in da gre
               zakon v smeri racionalizacije, bomo v Poslanski skupini Slovenske demokratske stranke
               soglasno podprli. Hvala.</p>
            </sp>
            <sp xml:id="SDZ6-Redna-07-2012-10-24.sp25">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Socialnih demokratov in mag. Majda Potrata.</p>
            </sp>
            <sp xml:id="SDZ6-Redna-07-2012-10-24.sp26">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Temeljni cilj novele zakona o varstvu pred požarom naj bi bil uskladiti normativne
               rešitve z doseženim stanjem na posameznih delih varstva pred požarom s spoznanji
               stroke, predvsem pa poenostaviti posamezne rešitve in postopke ter na ta način
               prispevati k izboljšanju varnosti ljudi in njihovega premoženja.</p>
               <p>V uvodu v zakon je tudi zapisano, da predmet novele ni zvezan z evropsko zakonodajo,
               torej je to, kako imamo te zadeve, ki jih ureja novela, stvar naše domače zakonodaje.
               Je pa v uvodu v zakon mogoče ugotoviti, da v državah urejajo stvari zelo različno. V
               večjem delu sodi požarna varnost pod pristojnost lokalnih skupnosti, zato nekoliko
               preseneča, da ravno pripombe največje lokalne skupnosti v predlogih zakona niso bile
               upoštevane. Del tega je zagotovo zvezan tudi s tem, da zakon ni odpiral vseh členov,
               ki so jih v Mestni občini Ljubljana predlagali za spremembo.</p>
               <p>Za Socialne demokrate je največja dilema pri predlogu novele zakona tehtanje med
               koristmi pri odpravi birokratskih ovir in škodo pri zagotavljanju pomanjkljive
               požarne varnosti, ki v primeru požara nastane. Z dosedanjo prakso Uprava Republike
               Slovenije za zaščito in reševanje predstavlja nekako varovalko pri upoštevanju
               strokovnih standardov pri gradnji najzahtevnejših objektov, s tem pa se vzdržuje nivo
               požarne varnosti. Če se izdaja soglasij za področje varstva pred požarom h gradbenim
               dovoljenjem in uporabnim dovoljenjem v celoti ukine, kot je predlagano v spremembi
               tega zakona, se temeljna odgovornost za ustrezno upoštevanje predpisov oziroma
               ukrepov na tem področju prenaša na investitorja, projektanta in izvajalca. Popolnoma
               odprto pa ostane vprašanje, ali je s strokovno javnostjo usklajena tudi sprememba, ki
               je bila vnesena z amandmajem na seji odbora. V 10. členu smo v noveli izčrtali tudi
               revizijo načrta požarne varnosti. Tako se odpravljajo vsa varovala, Socialni
               demokrati pa mislimo, da bi z vidika odgovornosti ne mogli pristati na beg pred
               odgovornostjo pod krinko zmanjševanja administrativnih bremen in nekega minimalnega
               prihranka. V predlogu zakona je namreč mogoče prebrati, da bo z zmanjšanjem števila
               zaposlenih, njihovim premeščanjem mogoče letno prihraniti od 220 do 250 tisoč evrov.
               Seveda se opiramo tudi izjavo ministra na seji odbora, ki je rekel: "Jaz moram reči,
               da bi se tega kot minister oziroma kot vsi naši zaposleni želel znebiti, ker mislim,
               da Ministrstvo za obrambo, vključno z našimi zaposlenimi, ni usposobljeno za to, da
               bo verificiralo projektantsko strokovne ali nestrokovne rešitve." Gre pa preprosto,
               še enkrat poudarjam, za problem, da bi po resoluciji o nacionalnem programu varstva
               pred naravnimi in drugimi nesrečami za obdobje 2009–2015 morali imeti oblikovano neko
               skupno platformo, to je medresorsko posvetovalno telo, ki bi presojalo, kolikšna je
               usklajenost za doseganje ciljev akcijskega načrta zmanjšanja tveganja pred naravnimi
               nesrečami. Karkoli preberemo v uvodu v zakon, je vse usmerjeno v zagotavljanje ali v
               željo po zmanjševanju administrativnih ovir. Še enkrat pa opozarjam, da temu nihče v
               načelu ne nasprotuje, ampak morala bi biti vendarle ohranjena še neka varovalka, ki
               bi ob tem, da posamezni gospodarski subjekti lahko ugasnejo, investitorji lahko
               ugasnejo,, projektantske organizacije lahko ugasnejo – kdo bo potem prevzel
               odgovornost, če se bo izkazalo, da je zaradi pomanjkljivih načrtov bilo kaj vzrok za
               nesrečo in hude posledice? Ne nazadnje bo to lahko vplivalo tudi na zavarovalnino, ki
               jo bo moral pa uporabnik stavbe plačati. Hvala.</p>
            </sp>
            <sp xml:id="SDZ6-Redna-07-2012-10-24.sp27">

               <speaker>PODPREDSEDNICA RENAT BRUNSKOLE:</speaker>

               <p>Hvala.</p>
               <p>Poslanska skupina Državljanske liste in gospa Polonca Komar.</p>
            </sp>
            <sp xml:id="SDZ6-Redna-07-2012-10-24.sp28">

               <speaker>POLONCA KOMAR (PS DL):</speaker>

               <p>Spoštovana predsedujoča, predstavnik Vlade, kolegice in kolegi!</p>
               <p>Nastanek Zakona o varstvu pred požarom sega v leto 1993. To je bil eden prvih
               zakonov, ki je bil sprejet po osamosvojitvi na področju varstva pred naravnimi in
               drugimi nesrečami. Zakon je bil v letih od 2006 do 2011 večkrat dopolnjen. Njegova
               uveljavitev je zagotovila tudi dokaj načrtno razvojno in raziskovalno delo na
               področju varstva pred požarom. Pomemben napredek pa je bil dosežen tudi na področju
               preprečevanja oziroma obvladovanja požarov v naravnem okolju.Posodobitev in
               dopolnitev zakona je po skoraj dvajset letih potrebna, ker je razvoj normativne
               ureditve na različnih področjih z vidika varstva pred požarom presegel okvire in
               rešitve dosedanjega zakona. Hkrati je nujna uskladitev v okviru razvoja celotnega
               sistema varstva pred naravnimi in drugimi nesrečami, potrebna je prilagoditev razvoju
               stroke in poenostavitev postopkov s ciljem zmanjševanja administrativnih ovir.</p>
               <p>S predlogom spremembe zakona, ki je pred nami, se deloma zmanjšujejo oziroma ukinjajo
               določena soglasja, ki jih je do zdaj izdajalo Ministrstvo za obrambo. Z zakonom se
               ustrezneje ureja tudi tako imenovana požarna straža, to je straža za tiste objekte,
               ki so uvrščeni v višjo stopnjo požarne ogroženosti, deloma pa se spreminjajo tudi
               kazenske določbe.</p>
               <p>Na Odboru za obrambo so bili k Predlogu zakona o spremembah in dopolnitvah Zakona o
               varstvu pred požarom sprejeti amandmaji. Naj poudarim predvsem tistega, ki se nanaša
               na odpravo administrativnih ovir, to je 10. člen, kjer se s predlaganim amandmajem
               umika zahteva po izdelavi revizije zasnove oziroma študije požarne varnosti.
               Poglavitne spremembe zakona, ki jih uvajamo s sedanjim predlogom, so tiste, ki jih
               narekujejo razvojne in normativne ureditve na različnih drugih področjih. Področje
               varstva pred požarom je zaradi celovitosti sistema varstva pred naravnimi in drugimi
               nesrečami treba uskladiti z omenjenim krovnim zakonom. Treba pa ga je tudi
               prilagoditi in dopolniti glede na trenutno stanje stroke.</p>
               <p>V Državljanski listi bomo zato predlog zakona podprli. Hvala.</p>
            </sp>
            <sp xml:id="SDZ6-Redna-07-2012-10-24.sp29">

               <speaker>PODPREDSEDNICA RENAT BRUNSKOLE:</speaker>

               <p>Hvala.</p>
               <p>Poslanska skupina Slovenske ljudske stranke in gospod Janez Ribič.</p>
            </sp>
            <sp xml:id="SDZ6-Redna-07-2012-10-24.sp30">

               <speaker>JANEZ RIBIČ (PS SLS):</speaker>

               <p>Spoštovana podpredsednica Državnega zbora, predstavnik Ministrstva za obrambo,
               spoštovani poslanke in poslanci!</p>
               <p>Poslanci Slovenske ljudske stranke bomo predlog zakona podprli, saj prinaša nekatere
               pozitivne spremembe za zmanjšanje administrativnih ovir in uskladitev z Zakonom o
               varstvu pred naravnimi nesrečami ter prilagoditev spremembam na tehničnem in
               normativnem področju, ki so nastale v času sprejetja tega zakona pred dvajsetimi
               leti.</p>
               <p>Zakon podpiramo, saj se zmanjšujejo oziroma praktično ukinjajo določena soglasja, ki
               jih je do zdaj izdajalo Ministrstvo za obrambo. Z zakonom se ustrezneje ureja tudi
               tako imenovana požarna straža, to je straža za tiste objekte, ki so uvrščeni v višjo
               stopnjo požarne ogroženosti. S sprejetjem amandmajev na Odboru za obrambo so bili
               odpravljeni nekateri pomisleki o potrebnosti in popravljanju neskladnosti v določbah,
               na primer glede potrebnosti izvajanja revizije požarne varnosti. Dopolnjen zakon
               določa, da se revizija izvaja izključno na podlagi predpisov o graditvi objektov.
               Pred nami pa za v bodoče ostaja naloga, na katero opozarja tudi Državni svet, in
               sicer nove spremembe in ureditve bolj ustreznega vrednotenja dela poklicnih gasilcev
               v delovnih operacijah. Podana je bila tudi pobuda, ki jo poslanci Slovenske ljudske
               stranke podpiramo, da se prouči in zakonsko uredi status prostovoljnih gasilcev v
               gasilskih društvih. Predvsem v manjših podjetjih je breme za podjetnike preveliko, da
               pokrivajo stroške, če imajo med delavci prostovoljne gasilce. Pozitivna sprememba pa
               je vsekakor uvedba neobveznih oblik, usposabljanje stanovalcev v večstanovanjskih
               stavbah, ki ga organizirajo lastniki ali uporabniki večstanovanjskih stavb ter
               posebne določbe glede na nove objekte, ki so nastali v obdobju od sprejetja prvega
               zakona, in sicer objekte in naprave za sončno energijo in podobne, ki pomenijo
               dodatno požarno ogroženost. Hvala.</p>
            </sp>
            <sp xml:id="SDZ6-Redna-07-2012-10-24.sp31">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Poslanska skupina Demokratične stranke upokojencev Slovenije in gospod Franc Jurša.
            </p>
            </sp>
            <sp xml:id="SDZ6-Redna-07-2012-10-24.sp32">

               <speaker>FRANC JURŠA (PS DeSUS):</speaker>

               <p>Hvala za besedo, podpredsednica. Pozdrav vsem.</p>
               <p>V naši poslanski skupini smo predlog zakona proučili in ugotavljamo sledeče. Temeljni
               cilj sprememb in dopolnitev Zakona o varstvu pred požarom je uskladiti normativne
               rešitve z doseženim stanjem na posameznih delih varstva pred požarom, spoznanji
               stroke, zlasti pa poenostavitev posameznih rešitev in postopkov ter na ta način
               prispevati k izboljšanju varnosti ljudi in njihovega premoženja. V skladu s temeljnim
               ciljem pa je cilj sprememb in dopolnitev zakona dopolnitev poglavij o programiranju,
               načrtovanju in izvajanju ukrepov varstva pred požarom. Cilj je tudi izpopolnjevanje
               poslovanja Uprave Republike Slovenije za zaščito in reševanje. Zakon vpliva in
               spodbuja učinkovitejše upoštevanje ukrepov varstva pred požarom pri pripravi
               prostorskih aktov in še posebej pri graditvi objektov. Pri pripravi prostorskih aktov
               je pomembno, da bo že z zakonom določeno, da se mora med upoštevanjem različnih
               požarnih tveganj upoštevati tudi ogroženost zaradi požarov v naravnem okolju. Ta
               vidik doslej v zakonu ni bil zajet. Posebej pomembno je, da bodo dopolnjene bodo tudi
               določbe, ki urejajo graditev objektov, opustitev izdaje soglasij h gradbenim
               dovoljenjem z vidika požarne varnosti zato ne bo povzročala nižje požarne varnosti,
               temveč se bodo standardi še zvišali, saj se bo povečala odgovornost investitorjev,
               odgovornih projektantov in izvajalcev. Z zakonom bodo odpravljene dileme, ali se
               naloge varstva pred požarom na lokalni ravni načrtujejo v posebnih načrtih oziroma
               dokumentih ali skupno v okviru načrtovanja varstva pred naravnimi in drugimi
               nesrečami. Zakon posebej poudarja, da lokalne skupnosti lahko naloge varstva pred
               požarom na svojem območju načrtujejo s programom in načrti varstva pred naravnimi in
               drugimi nesrečami, torej ne gre za obvezno nalogo občin. V nobenem primeru pa ni
               zahtevan poseben načrt varstva pred požarom. Poenostavljene bodo določbe, ki
               zahtevajo vzpostavitev informacijskega sistema baz in evidenc podatkov s področja
               varstva pred požarom, tako da se bodo zbirali samo ključni podatki, pomembni za
               izvajanje nalog pristojnih organov in usmerjanje varstva pred požarom. Določbe glede
               požarne statistike bodo črtane. Odpravljen bo sistem soglasij h gradbenim
               dovoljenjem, ki jih je z vidika upoštevanja požarno varnostih zahtev izdajala Uprava
               Republike Slovenije za zaščito in reševanje. Z zakonom se ne uveljavlja noben nov
               postopek ali administrativno breme, temveč se dosedanji postopki poenostavljajo
               oziroma odpravljajo in se tako zmanjšujejoadministrativna bremena.</p>
               <p>V Demokratični stranki upokojencev predlog podpiramo.</p>
            </sp>
            <sp xml:id="SDZ6-Redna-07-2012-10-24.sp33">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Poslanska skupina Nove Slovenije in mag. Matej Tonin.</p>
            </sp>
            <sp xml:id="SDZ6-Redna-07-2012-10-24.sp34">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi, lepo pozdravljeni!</p>
               <p>Gasilstvo ima v Slovenijo dolgoletno tradicijo. To mislim, da mi ni treba posebej
               poudarjati, da je v Sloveniji veliko gasilcev in tudi v tej dvorani nas je kar nekaj
               gasilcev. In da je gasilstvo eno izmed tistih področji, kjer se prostovoljstvo še
               razvija in drznil si bom reči, živi na veliki nogi, ker je tudi prav, da je tako. V
               zadnjih letih, tudi desetletju se je gasilstvo v Sloveniji blazno razvijalo. Tudi s
               pomočjo lokalnih skupnosti, kar je treba jasno priznati. Napredovala je tehnika,
               spremenili pa so se tudi standardi graditve objektov.</p>
               <p>Do zdaj je varstvo pred požarom in drugimi naravnimi nesrečami urejalo več različnih
               zakonov. Dogaja se celo to, da se določene določbe podvajajo, nekatere se celo
               izključujejo med seboj. Predlog sprememb Zakona o varstvu pred požarom, ki ga je
               predložilo Ministrstvo za obrambo, ureja dve stvari. Prvič posodablja in prilagaja
               stvari trenutnemu stanju in drugič odpravlja administrativne ovire, o katerih so že
               ogromno govorili moji predhodniki. Jaz mislim, da pri tem zakonu ni veliko spornih
               stvari, je pa ena izmed stvari, ki jo je izpostavila kolegica Potrata, to pa je
               odprava revizije študije požarne varnosti. Da ne bo kdo narobe razumel, ta zakon ne
               odpravlja študije požarne varnosti, odpravlja samo to, da mora Uprava Republike
               Slovenije za zaščito in reševanje neko študijo, ki jo je naredil nek investitor,
               ponovno pregledati in dati določeno oceno. Zdajšnje izkušnje so pokazale, da takšna
               revizija ni bistveno prispevala k večji požarni varnosti in da je na nek način to
               predstavljalo dodatno administrativno oviro in tudi strošek. In to je eden izmed
               temeljnih razlogov, zakaj se ta revizija študije požarne varnosti odpravlja. To tudi
               pomeni, da bo od zdaj naprej še večja odgovornost za graditve objektov moral prevzeti
               investitor, kar se nam zdi prav, in da ne bo nekega prelaganja odgovornosti na
               državne inštitucije, češ, saj ste vi ta načrt tudi pregledali in dali na njega neko
               soglasje.</p>
               <p>Če zaključim, lahko rečem, da bo Poslanska skupina Nove Slovenije ta predlog
               popravkov zakona podprla.</p>
            </sp>
            <sp xml:id="SDZ6-Redna-07-2012-10-24.sp35">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Poslanska skupina Pozitivna Slovenija in gospa Saša Kos.</p>
            </sp>
            <sp xml:id="SDZ6-Redna-07-2012-10-24.sp36">

               <speaker>SAŠA KOS (PS PS):</speaker>

               <p>Hvala za besedo, gospa podpredsednica. Lep pozdrav vsem prisotnim!</p>
               <p>Glede na temeljne značilnosti pri dosedanji uporabi Zakona o varstvu pred požarom,
               predvsem posameznih rešitev, so temeljni razlogi za spremembe in dopolnitve zakona
               naslednji. Uskladitev normativnih ciljev z dejanskim stanjem na posameznih delih
               varstva pred požarom, poenostavitev posameznih rešitev in postopkov, dopolnitev
               določb o programiranju, načrtovanju in izvajanju ukrepov varstva pred požarom,
               informacijskega sistema varstva pred požarom in izpopolnjevanje poslovanja Uprave
               Republike Slovenije za zaščito in reševanje.</p>
               <p>Do novelacije zakona je torej prišlo, ker so nekatere rešitve v zakonu premalo
               usklajene v okviru razvoja celotnega sistema varstva pred naravnimi in drugimi
               nesrečami, ker je nekatere rešitve treba dopolniti in prilagoditi razvoju stroke.
               Poleg tega je treba ustrezneje urediti požarno stražo pri požarno nevarnih delih
               oziroma aktivnostih in jo uskladiti z rešitvami, ki veljajo za požarno bolj ogrožena
               objekte. Opraviti pa je treba seveda tudi revizijo kazenskih določb v zakonu. Te
               rešitve v Pozitivni Sloveniji podpiramo.</p>
               <p>Opozorili pa bi na določbe zakona, ki poenostavljajo postopke. Vlada v zvezi s tem
               trdi, da gre za odpravo administrativnih bremen, in sicer glede ukinitve izdajanja
               posebnih soglasij h gradbenim dovoljenjem pri graditvi objektov ali rekonstrukcijah
               objektov. S tem se bodo zmanjšale zlasti obveznosti investitorjev, ki pridobivajo
               gradbena dovoljenja, delno pa tudi poenostavili postopke za izdajo gradbenih
               dovoljenj, ki potekajo v upravnih enotah. V zvezi s tem bi glede na prenehanje
               izdajanja soglasja h gradbenim dovoljenjem za objekte posebnega pomena izpostavili
               vprašanje požarne varnosti in odgovornosti. Po mnenju Vlade naj bi se ta varnost
               povišala, odgovornost pa naj bi bila na investitorju, projektantu in izvajalcu. V
               Pozitivni Sloveniji nismo prepričani, da je to najboljša rešitev. Opozarjamo, da gre
               za gradnjo objektov posebnega pomena za delovanje družbe in v katerih se zadržujejo
               večje skupine ljudi. S tem, ko se črta ta zahteva, se po našem mnenju bolj kot na
               investitorja, projektanta in izvajalca del odgovornosti prenaša na uporabnike, ki v
               tem objektu delujejo v veri, da je ta res zgrajen skladno z vsemi standardi. Poleg
               tega pa se postavlja vprašanje odgovornosti, če se bo protipožarna varnost zmanjšala.
               Da ne omenjamo vprašanja povečanja tveganja in s tem morebitnih zvišanj zavarovalnin
               za tovrstne objekte, ki se v končni fazi odražajo na povečanju stroškov uporabe, kar
               pomeni, da bi lahko v končni fazi odprava administrativnega bremena, kot to trdi
               Vlada, uporabniku stavbe zvišala stroške. Do znižanja stroškov bi torej prišlo samo
               pri investitorju, za katerega pa vemo, da ni nujno, da je končni uporabnik objekta.
               Glede slednje rešitve v Pozitivni Sloveniji Vlado pozivamo k vestnemu in strogemu
               nadzoru. Ker posledice ne bodo vidne takoj, bi bilo vsekakor umestno dobro spremljati
               izvrševanje teh določb in videti, ali je to prava rešitev, ki ne bo povečala tveganja
               požarne varnosti.</p>
               <p>Ne glede na omenjena opozorila pa bomo predlo zakona v poslanski skupini podprli.
               Hvala lepa.</p>
            </sp>
            <sp xml:id="SDZ6-Redna-07-2012-10-24.sp37">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               jutri, v četrtek, 25. oktobra 2012, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  FITOFARMACEVTSKIH SREDSTVIH V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade gospodu Branku Ravniku, državnemu
               sekretarju na Ministrstvu za kmetijstvo in okolje.</p>
            </sp>
            <sp xml:id="SDZ6-Redna-07-2012-10-24.sp38">

               <speaker>BRANKO RAVNIK:</speaker>

               <p>Hvala za besedo, spoštovana gospa podpredsednica. Spoštovani poslanke, poslanci!</p>
               <p>Sprejetje novega zakona o fitofarmacevtskih sredstvih je vezano na posodobitev
               evropske zakonodaje na področju fitofarmacevtskih sredstev. Na ravni Evropske unije
               se namreč uvajajo enotna merila z namenom zmanjševanja tveganj in vplivov uporabe
               pesticidov na zdravje ljudi in okolje ter spodbujanje, uporabo integriranega varstva
               rastlin pred škodljivimi organizmi in uvaja alternativne pristope oziroma tehnike,
               kot so nekemične alternative pesticidom. V Sloveniji že imamo trenutno veljavni
               zakon, ki ureja pogoje za promet s fitofarmacevtskimi sredstvi, izobraževanje
               svetovalcev, prodajalcev, končnih uporabnikov, testiranja aplikacijske tehnike,
               prepoved uporabe fitofarmacevtskih sredstev z zračnimi plovili. Glavnina določb
               direktive o trajnostni rabi pesticidov je bila v Sloveniji uvedena že pred sprejetjem
               nove evropske zakonodaje, z novim zakonom omogočamo popolno usklajenost. Pri pripravi
               zakona smo sledili ključnim izhodiščem. Prvič, da morajo biti predlagane rešitve
               usmerjene v povečanje kakovosti izobraževanja uporabnikov fitofarmacevtskih sredstev,
               povečanje kakovosti testiranja, aplikacijske tehnike in izboljšavi sistema svetovanja
               uporabnikov. Drugič, da morajo uporabniki imeti dostop do informacij v zvezi z
               zatiranjem škodljivih organizmov, s poudarki na uporabi alternativnih metod zatiranja
               in uporabi fitofarmacevtskih sredstev z manjšim tveganjem. Tretjič, da uveljavitev
               zakona ne sme poslabšati ekonomskega položaja uporabnikov v smislu dodatnih stroškov.
               Zakon temelji na načelih varovanja okolja, zdravja ljudi ob upoštevanju programskih
               usmeritev strategije na področju kmetijstva Zagotovimo si hrano za jutri.</p>
               <p>Ključne novosti novega zakona so priprava in izvedba nacionalnega akcijskega
               programa, uporaba oziroma uvedba obveznega integriranega varstva rastlin,
               informiranje in obveščanje javnosti in uvedba dodatnih ukrepov za zaščito vodnega
               okolja, posebnih območij in območij, kjer se zadržujejo ljudje. Ostale določbe, ki so
               v Sloveniji že bile uvedene, kot sem omenil na začetku, pa se na podlagi preteklih
               izkušenj in strokovnih spoznanj prilagodijo na način, da bodo končni uporabniki imeli
               na razpolago informacije glede uporabe fitofarmacevtskih sredstev, ustrezno testirano
               aplikacijsko tehniko, visokokvalitetno izobraževanje in razpoložljive vire
               informacij, vključno z ustreznim svetovanjem, da bodo lahko izvajali ukrepe varstva
               rastlin na način manjše uporabe fitofarmacevtskih sredstev. Hvala.</p>
            </sp>
            <sp xml:id="SDZ6-Redna-07-2012-10-24.sp39">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje, kot
               matično delovno telo. Za predstavitev poročila odbora dajem besedo podpredsedniku
               gospodu Zvonku Lahu.</p>
            </sp>
            <sp xml:id="SDZ6-Redna-07-2012-10-24.sp40">

               <speaker>ZVONKO LAH (PS SDS):</speaker>

               <p>Spoštovana podpredsednica, kolegice in kolegi!</p>
               <p>Odbor za kmetijstvo, gozdarstvo, prehrano in okolje je Predlog zakona o
               fitofarmacevtskih sredstvih obravnaval na 10. seji 9. oktobra 2012. Na seji odbora so
               sodelovali predstavniki Ministrstva za kmetijstvo in okolje, Zakonodajno-pravne
               službe, Kmetijsko-gozdarske zbornice Slovenije, Kmetijskega inštituta Slovenije in
               Sindika kmetov Slovenije.</p>
               <p>Odbor se je seznanil z mnenjem Zakonodajno-pravne službe, ki je k predlogu zakona
               podala številne pripombe, ki so se nanašale na temeljno pravno vprašanje zakona, ki
               je povezano s prenosom izvajanja določenih nalog na posamezne izvajalce in s pravno
               kvalifikacijo tega prenosa. To so javna služba, javno pooblastilo in tržna dejavnost.
               Treba je bilo namreč oceniti, ali gre za naloge, ki se lahko prenašajo kot javno
               pooblastilo. Predlagatelj zakona je to oceno opravil za vsak primer posebej in v
               tistih primerih, kjer je šlo za strokovno pravne naloge, določil tudi prenos na
               podlagi javnega pooblastila. Vse pripombe Zakonodajno-pravne službe so bile ustrezno
               upoštevane v amandmajih koalicijskih poslanskih skupin, hkrati pa je bil z amandmaji
               določen tudi organ, ki je odgovoren za izvajanje nadzora nad izvajalci posameznih
               nalog. Odbor se je seznanil tudi z mnenjem Komisije Državnega sveta za kmetijstvo,
               gozdarstvo in prehrano, ki je predlog zakona podprla, ter z nekaterimi predlogi
               Kmetijsko-gozdarske zbornice Slovenije in Sindikata kmetov Slovenije, ki so bili
               upoštevani v amandmajih koalicijskih poslanskih skupin in amandmajih odbora. V
               razpravi o predlogu zakona je poleg predstavnikov navedenih inštitucij sodeloval tudi
               direktor Kmetijskega inštituta Slovenije, ki je poudaril, da smo v preteklih letih
               Zakon o fitofarmacevtskih sredstvih večkrat spreminjali, tako da smo prišli do dokaj
               dobrega zakona, ki je sedaj v veljavi in je nadpovprečno učinkovit. Tako je stanje na
               področju varne hrane in tudi zaščite okolja izredno dobro.</p>
               <p>V zvezi z novim zakonom pa je opozoril na nekatera nedorečena vprašanja. Eno od teh
               vprašanj je vprašanje prodaje fitofarmacevtskih sredstev, drugo pa glede
               predavateljev in na kakšen način se bodo izobraževali vsi tisti, ki uporabljajo
               fitofarmacevtska sredstva.</p>
               <p>Člani odbora iz koalicijskih in opozicijskih poslanskih skupin so v razpravi izrazili
               enotno podporo predlogu zakona, saj gre za zakon, ki je izrazito tehnične narave in
               prinaša tako administrativno kot finančno razbremenitev za končnega uporabnika. Zakon
               v določenem smislu pomeni tudi iskanje ravnovesja med tem, kako čim lažje kmetovati s
               čim manjšimi administrativnimi ovirami, in med tem, kako najbolj učinkovito varovati
               naravo ter pridelavo hrane.</p>
               <p>Kot rečeno, je odbor v razpravi sprejel vse predlagane amandmaje koalicijskih
               poslanskih skupin, v katerih so upoštevane pripombe Zakonodajno-pravne službe.
               Sprejel pa je tudi nekaj svojih amandmajev, ki so bili ravno tako pripravljeni na
               podlagi dodatnih Zakonodajno-pravne službe. Glede na sprejete amandmaje je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona. Dopolnjeni predlog zakona je sestavni del tega
               poročila.</p>
            </sp>
            <sp xml:id="SDZ6-Redna-07-2012-10-24.sp41">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Socialnih
               demokratov, gospod Janko Veber.</p>
            </sp>
            <sp xml:id="SDZ6-Redna-07-2012-10-24.sp42">

               <speaker>JANKO VEBER (PS SD):</speaker>

               <p>Hvala za besedo. Lep pozdrav v imenu Poslanske skupine Socialnih demokratov!</p>
               <p>Zakon o fitofarmacevtskih sredstvih, ki je pred nami, je v obravnavi predvsem zaradi
               nove evropske zakonodaje na področju fitofarmacevtskih sredstev, ki uvaja določene
               novosti in spremembe. V zakon se tako prenašajo določbe direktive Evropskega
               parlamenta in Sveta o določitvi okvira za ukrepe skupnosti za doseganje trajnostne
               rabe pesticidov. Vendar moramo v Poslanski skupini Socialnih demokratov poudariti, da
               večina rešitev, ki se v evropskem pravnem redu na novo uveljavljajo, v Sloveniji že
               velja, zato te spremembe za nas ne bodo drastične. Naj navedem, katere rešitve so
               tiste, ki jih prinaša evropska direktiva, pa so pri nas že uveljavljene v praksi. Gre
               za promet s fitofarmacevtskimi sredstvi, izobraževanje uporabnikov, odgovornih oseb
               in prodajalcev teh sredstev, testiranje naprav za nanašanje fitofarmacevtskih
               sredstev, prepovedi glede uporabe zračnih plovil za nanašanje, razdelitev
               fitofarmacevtskih sredstev na profesionalno in neprofesionalno rabo. Vse te rešitve
               smo v Sloveniji že dorekli in menimo, da se tudi v praksi ustrezno izvajajo. Res pa
               je, da evropska uredba sedaj ureja tudi področje registracije fitofarmacevtskih
               sredstev, zato sam zakon tega ne ureja več.</p>
               <p>Novi zakon sicer prinaša izboljšanje v delu, kjer so obstajale pomanjkljivosti, tako
               da so ključne novosti naslednje: izvedba nacionalnega akcijskega plana, uvedba
               obveznega integriranega varstva rastlin po letu 2014, uvedba dodatnih možnosti za
               ukrepanje za zaščito vodnega okolja, posebnih območij Nature in območij, kjer se
               zadržujejo ljudje. Pomembna je tudi navedba ministra, da je ključno izhodišče zakona
               in osnovni cilj sprememb potreba po dvigu kvalitete vseh storitev, torej maksimalno
               izboljšanje kvalitete uslug, ki jih ministrstvo upravlja. Tudi to Socialni demokrati
               pozdravljamo. Zavedamo se, da gre pri zakonu in pri uporabi fitofarmacevtskih
               sredstev za iskanje ravnovesja, kako čim lažje kmetovati, s čim manj
               administrativnimi in drugimi ovirami na eni strani ter kako varovati naravo in hrano
               na čim bolj učinkovit način na drugi strani.</p>
               <p>Menimo, da ta zakon uzakonja neke vrste ravnovesje med vsemi temi administrativnimi
               zahtevami in praktičnim izvajanjem in da gre pravzaprav za zakon, ki ima izrazito
               tehnično vsebino, torej gre za tehnično naravo rešitev, zato bomo ta zakon tudi
               podprli. Hvala.</p>
            </sp>
            <sp xml:id="SDZ6-Redna-07-2012-10-24.sp43">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Državljanske liste in gospa Polonca Komar.</p>
            </sp>
            <sp xml:id="SDZ6-Redna-07-2012-10-24.sp44">

               <speaker>POLONCA KOMAR (PS DL):</speaker>

               <p>Hvala za besedo še enkrat.</p>
               <p>Z zakonom o fitofarmacevtskih sredstvih prenašamo v slovensko zakonodajo zahteve
               evropske direktive o uporabi pesticidov. S sprejetjem zakona zamujamo že leto dni in
               upamo, da se bomo še lahko izognili plačilu evropske kazni. Med novostmi, ki so
               pomembne za naše državljane, je možnost opravljanja izpitov o uporabi
               fitofarmacevtskih sredstev za vrtičkarje oziroma nepoklicne pridelovalce, ki so po
               dosedanji zakonodaji lahko uporabljali samo neprofesionalni rabi namenjena sredstva.
               Sredstva za profesionalno rabo pa so dobili le pridelovalci z opravljenim izpitom za
               uporabo fitofarmacevtskih sredstev. Ker je v praksi tovrstna ureditev povzročala tudi
               zlorabe pri uporabi izkaznic, bodo kot rečeno ta izpit lahko opravljali tudi
               vrtičkarji. Pomembna novost, ki jo prinaša novela pridelovalcem, je, da bodo v
               prihodnje slednji teste škropilnic opravljali namesto vsake dve leti le vsaka tri
               leta. Sicer pa je temeljna značilnosti predloga, da prenašamo na zakonsko raven
               zadeve, ki so bile do sedaj urejene v podzakonskih aktih. Zadeve, ki jih umeščamo v
               zakon, izvajamo v Sloveniji že deset let, sistem izobraževanja, pogoji za trgovine,
               inštitucija, ki izvaja testiranje škropilnic.</p>
               <p>Novost je 9. člen – nacionalni okoljski plan, integrirano varstvo rastlin – po letu
               2014 bo namreč to obvezna kmetijska praksa – in določbe, ki so povezane z varstvom
               okolja. Na enem mestu bomo prenesli vso direktivo.</p>
               <p>V Državljanski listi bomo spremembe zakona podprli. Hvala.</p>
            </sp>
            <sp xml:id="SDZ6-Redna-07-2012-10-24.sp45">

               <speaker>PODPREDSEDNICA RENAT BRUNSKOLE:</speaker>

               <p>Hvala.</p>
               <p>Poslanska skupina Slovenske ljudske stranke in gospod Janez Ribič.</p>
            </sp>
            <sp xml:id="SDZ6-Redna-07-2012-10-24.sp46">

               <speaker>JANEZ RIBIČ (PS SLS):</speaker>

               <p>Spoštovani!</p>
               <p>Novi zakon o fitofarmacevtskih sredstvih, ki je danes pred nami, je pravzaprav
               obširna novelacija in vsebinska nadgradnja trenutno veljavnega zakona, ki pa je
               zaradi velikega obsega sprememb in večje preglednosti predlagana v novem zakonu.
               Glavni razlog za sprejetje novega zakona je prenos direktive v slovenski pravni red,
               ki določa ukrepe za doseganje trajnostne rabe pesticidov, rok za prenos, ki je
               potekel že pred slabim letom dni, novembra 2011. Večina določb novega zakona, kot so
               promet s fitofarmacevtskimi sredstvi, izobraževanje uporabnikov in prodajalcev,
               testiranje naprav za nanašanje, prepoved uporabe zračnih plovil za nanašanje, je že v
               veljavi, s predlaganim zakonom pa se le izboljšujejo v delu, kjer so se pokazale
               pomanjkljivosti.</p>
               <p>Predlagani zakon po mnenju poslancev Slovenske ljudske stranke predstavlja dobro
               sorazmerje med kmetovanjem oziroma pridelovanjem hrane ter učinkovitim varovanjem
               naravnih virov. Ključne spremembe, ki jih predlagani zakon prinaša, se nanašajo na
               vzpostavitev nacionalnega akcijskega načrta za zmanjševanje tveganj zaradi rabe
               fitofarmacevtskih sredstev, izboljšanje obveščanja in osveščanje javnosti glede
               vplivov fitofarmacevtskih sredstev na zdravje ljudi ter okolje, sprejetje dodatnih
               ukrepov glede njihove uporabe na posebnih območjih z namenom zaščite vodnih virov,
               spremembe pri izvajanju strokovnih nalog s področja fitofarmacevtskih sredstev in
               drugo. Pri pripravi zakona na pristojnem ministrstvu in njegovih spremembah na seji
               matičnega delovnega telesa so bile upoštevane številne pripombe strokovne javnosti,
               ki so predlog zakona še izboljšale.</p>
               <p>V Poslanski skupini Slovenske ljudske stranke predlog zakona ocenjujemo za
               pozitivnega, saj so predlagane rešitve do uporabnika prijazne, predstavljajo torej
               manj finančnih in administrativnih obremenitev za slovenskega kmeta. Kljub temu pa je
               na tem mestu vredno omeniti, da so slovenski kmetje na trgu fitofarmacevtskih
               sredstev v podrejenem položaju v primerjavi s kmeti iz drugih držav članic Evropske
               unije. Slovenski kmetje namreč nimajo možnosti dostopa do vseh fitofarmacevtskih
               sredstev, ki so na voljo v sosednjih državah Evropske unije, saj zaradi manjših
               količin teh sredstev, ki se prodajajo v Sloveniji, ta sredstva pri nas niso
               registrirana.</p>
               <p>V Poslanski skupini Slovenske ljudske stranke smo kljub temu prepričani, da
               predlagani zakon o fitofarmacevtskih sredstvih predstavlja dobro ravnovesje med
               intenzivnim kmetovanjem in varstvom narave, poleg tega pa za slovenskega kmeta ne
               predstavlja dodatnih obremenitev, zato ga bomo soglasno podprli. Hvala.</p>
            </sp>
            <sp xml:id="SDZ6-Redna-07-2012-10-24.sp47">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Poslanska skupina Demokratične stranke upokojencev Slovenije in mag. Jana Jenko. </p>
            </sp>
            <sp xml:id="SDZ6-Redna-07-2012-10-24.sp48">

               <speaker>MAG. JANA JENKO (PS DeSUS):</speaker>

               <p>Hvala za besedo. Vsi lepo pozdravljeni!</p>
               <p>Predlog Zakona o fitofarmacevtskih sredstvih je bil pripravljen z namenom vnosa nove
               evropske direktive, katere cilj je zagotavljati visoko raven zdravja ljudi, živali in
               varovanja okolja, konkurenčnost kmetijstva ter povečanje prostega pretoka sredstev in
               njihove razpoložljivosti na območju Evropske unije. V prihodnje bo treba učinkoviteje
               kmetovati. Izjemno hitra rast prebivalstva, prekomerna poraba naravnih virov,
               podnebne spremembe, širjenje rastlinskih bolezni in škodljivcev ter globalno
               povečanje povpraševanja po rastlinskih proizvodih, namenjenih človeški in živalski
               prehrani, je zagotavljanje oskrbe s kakovostno in varno hrano ponovno postavilo v
               ospredje. Treba je poudariti, da bo obvladovanje številnih škodljivih organizmov še
               naprej eden od pogojev za zagotavljanje ustrezne ravni kmetijske pridelave oziroma
               zagotavljanje varne oskrbe s hrano. Fitofarmacevtska sredstva se uporabljajo skoraj
               na vseh področjih kmetijske pridelave. Namenjena so preprečevanju oziroma
               zmanjševanju izgub, ki jih povzročajo škodljivi organizmi, in izboljšanju kakovosti
               pridelka ter donosnosti kmetijske pridelave. S stališča uporabnikov sredstva
               predstavljajo izjemno protisloven način zagotavljanja zadostnih količin hrane, saj
               lahko vplivajo na hranilno vrednost, včasih pa tudi na varnost živil. Raba teh
               sredstev predstavlja določeno tveganje za ljudi in okolje, ki se kaže predvsem v
               akutni toksičnosti, zastrupitvah in onesnaževanju okolja. Vnos omenjenih sredstev
               vpliva tudi na obstoječi živalski svet in na številne koristne organizme. Pri
               njihovem vplivu na živali se nikakor ne moremo izogniti problemu, povezanim z
               zastrupitvami čebel, čeprav le-tega ne gre v celoti pripisati rabi fitofarmacevtskih
               sredstev. Poudarjam, da mora biti strategija slovenskega kmetijstva usmerjena v
               vzpostavitev in zagotavljanje ustrezno visoke ravni kmetijske pridelave ob sočasni
               skrbi za okolje in zdravje ljudi. Slovenija se s tem predlogom zakona zavezuje, da bo
               v okviru obvladovanja rastlinskih bolezni in škodljivcev nepretrgoma skrbela za
               racionalno rabo in zmanjševanje tveganj ter vplivov rabe fitofarmacevtskih sredstev
               na zdravje ljudi in okolja. Pomembne novosti predloga zakona so tudi nacionalni
               akcijski program, obvezno integrirano varstvo rastlin pred škodljivimi organizmi ter
               obveščanje javnosti o fitofarmacevtskih sredstvih in njihovih vplivih na zdravje
               ljudi in okolja. Pomembno je, da predlog zakona ne vsebuje dodatnih omejitev kmetom
               kot uporabnikom.</p>
               <p>Iz vseh omenjenih razlogov bo Poslanska skupina Demokratične stranke upokojencev
               zakon podprla. Hvala.</p>
            </sp>
            <sp xml:id="SDZ6-Redna-07-2012-10-24.sp49">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Poslanska skupina Nove Slovenije in gospa Iva Dimic.</p>
            </sp>
            <sp xml:id="SDZ6-Redna-07-2012-10-24.sp50">

               <speaker>IVA DIMIC (PS NSi):</speaker>

               <p>Hvala za besedo. Spoštovani!</p>
               <p>Dejstvo je, da tako velike količine hrane, kot jo vsakodnevno potrošimo, zelo težko
               pridelamo na povsem naraven način oziroma brez različnih škropiv. Osnovni cilj
               predlaganega zakona je doseganje trajnostne in čim bolj varne uporabe
               fitofarmacevtskih sredstev v našem kmetijstvu. Zakon med drugim podrobneje ureja
               ukrepe prometa s pesticidi, izobraževanjem njihovih uporabnikov in testiranje naprav
               za njihovo vnašanje v okolje, nadgrajuje pa tudi med drugim določbe glede obveščanja
               javnosti o fitofarmacevtskih sredstvih in njihovih vplivih na zdravje ljudi in
               okolja. S temi ukrepi se želi zmanjšati tveganje za zdravje ljudi, hkrati pa se
               poskuša zavarovati okolje pred nekontrolirano uporabo fitofarmacevtskih sredstev.
               Zakon bo za kmete prinesel tudi določene administrativne in posledično tudi finančne
               razbremenitve, ob tem da bo ohranil visoke standarde na področju ravnanja s
               fitofarmacevtskimi sredstvi. Treba je poudariti, da se s tem zakonom v slovenski
               pravni red prenaša tudi določba direktive Evropske unije iz leta 2009, ki ureja
               področje trajnostne rabe pesticidov. Direktiva bi sicer morala v Sloveniji začeti
               veljati že leta 2011, vendar zaradi specifične politične situacije to ni bilo
               možno.</p>
               <p>V Novi Sloveniji bomo zakon podprli z željo, da bi lahko pomenil dodaten kamenček v
               mozaiku zagona slovenskega kmetijstva in gospodarstva, ki ga nujno potrebujemo.</p>
            </sp>
            <sp xml:id="SDZ6-Redna-07-2012-10-24.sp51">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Poslanska skupina Pozitivna Slovenija in gospod Branko Ficko.</p>
            </sp>
            <sp xml:id="SDZ6-Redna-07-2012-10-24.sp52">

               <speaker>BRANKO FICKO (PS PS):</speaker>

               <p>Lep pozdrav vsem skupaj. Spoštovani!</p>
               <p>Predlog zakona o fitofarmacevtskih sredstvih, ki ga danes obravnavamo, v slovenski
               pravni red vnaša vsebine, ki jih določa v letu 2009 sprejeta evropska direktiva o
               pesticidih. Ta določa enotna pravila o rabi sredstev za vse države članice z namenom
               zmanjšati tveganja uporabe tovrstnih sredstev za zdravje ljudi in okolja. Trajnostni
               razvoj, ki pomeni gospodarsko rast brez pretiranega oziroma nevzdržnega
               obremenjevanja okolja, je po mnenju Pozitivne Slovenije edini razvojni model, ki je
               za Slovenijo sprejemljiv.</p>
               <p>V naši državi smo v preteklosti že bili priča mačehovskemu odnosu do okolja, zaradi
               katerega so nekatera območja trajno degradirana in imajo negativen vpliv na zdravje
               prebivalstva. Zadostne zaloge neoporečne pitne vode in zadostne proizvodne
               zmogljivosti za pridelavo hrane so za vsako državo strateška surovina sedanjosti in
               prihodnosti. Intenzivna kmetijska proizvodnja s pretirano uporabo škodljivih
               fitofarmacevtskih sredstev lahko trajno poškoduje tako zaloge pitne vode kot
               kmetijska zemljišča.</p>
               <p>Pozitivna Slovenija si bo zato vedno in povsod prizadevala za takšno kmetijstvo, ki
               bo na eni strani zagotavljajo zadostno količino varne, kakovostne, raznovrstne in
               potrošniku dostopne hrane, na drugi strani bo okolje pustilo v takšnem stanju, da bo
               to isto omogočeno tudi našim zanamcem. Ocenjujemo, da sta omenjena direktiva in
               zakon, s katerim jo prenašamo v slovenski pravni red, korak v pravo smer za dosego
               teh ciljev. Posebej pozdravljamo uvedbo obveznega sistema integriranega varstva
               rastlin, ki bo leta 2014 postal osnovni standard kmetijske proizvodnje na nivoju
               Evropske unije ter predvideno sprejetje krovnega nacionalnega akcijskega plana, ki bo
               določal in spremljal doseganje zastavljenih ciljev na področju trajnostne rabe
               fitofarmacevtskih sredstev.</p>
               <p>V Poslanski skupini Pozitivna Slovenija bomo zato predlog zakona podprli. Hvala
               lepa.</p>
            </sp>
            <sp xml:id="SDZ6-Redna-07-2012-10-24.sp53">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Poslanska skupina Slovenske demokratske stranke in gospod Zvonko Lah.</p>
            </sp>
            <sp xml:id="SDZ6-Redna-07-2012-10-24.sp54">

               <speaker>ZVONKO LAH (PS SDS):</speaker>

               <p>Prvi zakon o fitofarmacevtskih sredstvih je bil sprejet leta 2001 in dopolnjen leta
               2004 zaradi spremenjene zakonodaje na nivoju Evropske unije in spremenjene okoliščine
               zaradi vstopa Slovenije v Evropsko unijo. Naslednja sprememba je bila leta 2007, ki
               je uvedla spremenjen način prodaje fitofarmacevtskih sredstev. Novi zakon ne bo več
               podrobneje urejal postopka registracije fitofarmacevtskih sredstev, saj je ta že
               predpisan z Uredbo 1107/2009 Evropske skupnosti. Novi zakon bo določil le pristojne
               organe, pogoje in postopke v zvezi z imenovanjem strokovnjakov za izvajanje
               ocenjevanja aktivnih snovi in fitofarmacevtskih sredstev.</p>
               <p>Zakon na novo ne ureja prometa in uporabe fitofarmacevtskih sredstev, saj je to
               urejeno v veljavnem zakonu in v uredbi Evropske skupnosti. Določa pa obvezno
               usposabljanje za svetovalce fitofarmacevtskih sredstev, predvideva možnosti izdaje
               dodatnega predpisa za zaščito površinskih vodnih teles in virov pitne vode,
               predvideva možnost izdaje predpisa za dodatno zaščito ostalih posebnih območij, uvaja
               obvezno integrirano varstvo rastlin, določa izvedbo vsakoletnih programov
               informiranja in osveščanja javnosti v zvezi s fitofarmacevtskimi sredstvi, daje
               pravno podlago za sprejetje nacionalnega akcijskega programa, kjer se morajo
               upoštevati zdravstveni, socialni, ekonomski in okoljski vplivi predvidenih
               ukrepov.</p>
               <p>Namen tega zakona je, da se fitofarmacevtska sredstva uporabljajo na način, ki
               omogoča razvoj trajnostnega in konkurenčnega kmetijstva ter zagotavlja visoko raven
               varstva zdravja ljudi in živali ter varovanja okolja. Uvaja obvezno uporabo
               integriranega varstva rastlin pred škodljivimi organizmi in spodbuja alternativne
               pristope in tehnike na področju njihovega zatiranja, zato bo Poslanska skupina
               Slovenske demokratske stranke ta zakon podprla.</p>
            </sp>
            <sp xml:id="SDZ6-Redna-07-2012-10-24.sp55">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o predlogu zakona bomo v skladu s časovnim potekom seje zbora opravili
               jutri, v četrtek, 25. oktobra 2012, v okviru glasovanj. S tem prekinjam to točko
               dnevnega reda.</p>
               <p>Prehajamo na <title>10. TOČKO DNEVNEGA REDA, TO JE PRVA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O VISOKEM ŠOLSTVU. </title>
               </p>
               <p>Predlog zakona je v obravnavo predložila Vlada. V zvezi s tem predlogom zakona je
               skupina 22 poslank in poslancev, s prvopodpisanim gospodom Petrom Vilfanom zahtevala,
               da DZ opravi splošno razpravo. Za dopolnilno obrazložitev predloga zakona dajem
               besedo predstavniku Vlade, tukaj prisotnemu dr. Žigi Turku, ministru za
               izobraževanje, znanost, kulturo in šport.</p>
            </sp>
            <sp xml:id="SDZ6-Redna-07-2012-10-24.sp56">

               <speaker>DR. ŽIGA TURK:</speaker>

               <p>Hvala lepa za besedo. Spoštovani poslanci, spoštovane poslanke!</p>
               <p>Novela Zakona o visokem šolstvu ureja štiri ključne spremembe. Prva sprememba je
               podaljšanje rokov za podaljšanje akreditacij univerz. To je tista sprememba, zaradi
               katere prihaja tudi do ostalih sprememb. Po Zakonu o visokem šolstvu bi morale namreč
               tri državne univerze najkasneje do 1. 11. 2010 vložiti vlogo za zunanjo evalvacijo,
               ki je pogoj za podaljšanje akreditacije. NAKVIS, to je Agencija za kakovost v visokem
               šolstvu, bi moral postopke izpeljati najkasneje do 31. 12. 2012. To se ni zgodilo.
               Ker se to ni zgodilo, grozi izguba akreditacij nekaterih visokošolskih organizacij v
               Sloveniji in vse s tem povezane težave na tem področju. Zato ker je nekdo zamudil
               roke, ker nekdo ni prebral zakona, mora priskočiti na pomoč država, vlada, parlament
               se mora ukvarjati s tem, da bomo te roke pomaknili dovolj daleč naprej, da bodo vsi
               študiji še naprej akreditirani. Odgovornost za to ne nosi ministrstvo, ne nosite tudi
               vi tukaj v parlamentu, odgovornost nosi NAKVIS. Mi v isti sapi spreminjamo tudi
               sestavo sveta NAKVIS, pri čemer dosledno sledimo določbam koalicijske pogodbe, s
               katero se v svet namesto korporativistične sestave, po kateri univerze nadzirajo same
               sebe, uvaja zastopanost strokovnih področij in uporabnikov izobraževalnih storitev,
               torej delodajalcev in študentov. Opozoriti je treba, da je ravno ta svet NAKVIS v
               sedanji sestavi sprejel program dela, ki je, ker ni bil usklajen z zakonom, ogrozil
               temelje visokošolskega sistema. Nujnost postopka oziroma te spremembe utemeljujemo
               tudi s tem, da se bo Slovenija v letu 2013 lahko potegovala za članstvo v ENQA, to je
               mednarodno združenje teh agencij, ki v svojih smernicah predvideva ne samo
               neodvisnost teh organov od vpliva politike, ampak tudi od visokošolskih inštitucij.
               Aktualna sestava sveta NAKVIS nikakor ne izpolnjuje teh pogojev. Urejamo
               transnacionalno izobraževanje. Slovenija je namreč s strani Evropske komisije prejela
               opomin zaradi neustrezne ureditve transnacionalnega izobraževanja. Trenutno je tako
               izobraževanje urejeno tako, da lahko v Slovenijo tuje visokošolske inštitucije
               pridejo le, če sklenejo pogodbo s katero od domačih visokošolskih ustanov, kar je v
               nasprotju s pravnim redom Evropske unije. Zaradi neustrezne ureditve smo prejeli
               opomin Evropske komisije in če tega ne bomo uredili, bodo proti nam sprožili postopek
               in prej ali slej bomo plačali tudi kazen. Četrta sprememba se nanaša na spremembo 63.
               člena zakona, ki govori o neposredni pedagoški obveznosti visokošolskih učiteljev. Ta
               je fiksirana na šest ur tedensko. Univerze si želijo, citiram, "več fleksibilnosti na
               tem področju". In sprememba, ki gre v smeri, da je neposredna pedagoška obveznost
               praviloma šest ur tedensko, jim to fleksibilnost tudi omogoča.</p>
               <p>Spoštovani poslanci, spoštovane poslanke jaz vam predlagam, da ta zakon sprejmete.
               Hvala.</p>
            </sp>
            <sp xml:id="SDZ6-Redna-07-2012-10-24.sp57">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Prehajamo na predstavitev stališč poslanskih skupin. Besedo ima Poslanska skupina
               Državljanske liste mag. in Truda Pepelnik.</p>
            </sp>
            <sp xml:id="SDZ6-Redna-07-2012-10-24.sp58">

               <speaker>MAG. TRUDA PEPELNIK (PS DL):</speaker>

               <p>Hvala za besedo. Spoštovani!</p>
               <p>V zakonu o visokem šolstvu gre predvsem za predloge sprememb in dopolnitev, ki
               urejajo določbe glede začetka postopka ponovne akreditacije, spreminjanja sestave
               sveta NAKVIS, ureditve neposredne pedagoške obveznosti in ureditve transnacionalnega
               izobraževanja. Čeprav je jasno, da so potrebne spremembe in dopolnitve, s čimer se
               strinjajo vsi vpleteni, pa so sprožile v javnosti veliko polemik. V predlogu zakona
               se spreminja nejasna določba glede začetka postopka ponovne akreditacije. Določba
               ureja ne dovolj jasne postopke ponovnih akreditacij, tako da natančneje določa
               postopek vložitve vloge ob podaljšanju rokov za podaljšanje akreditacij visokošolskih
               zavodov in posledično preprečuje, da bi le-te ostale brez akreditacij brez lastne
               krivde iz postopkovnih razlogov. Z omenjenimi natančnejšimi določili se bomo v
               prihodnje zagotovo izognili tudi polemikam ob različnih interpretacijah omenjene
               določbe.</p>
               <p>Z zakonom se spreminja skrajni rok za oddajo vloge za ponovno akreditacijo in pri tem
               upošteva zamik začetka izvajanja ponovnih akreditacij zaradi časovnega zamika pri
               sprejemanju meril za akreditacijo in zunanjo evalvacijo kadrovskih omejitev NAKVIS.
               Tako bodo ponovne akreditacije visokošolskih zavodov lahko opravljene bolj
               kakovostno, kar bo pripomoglo tudi k dvigu kakovosti ter k povečanju zaupanja v
               slovenske visokošolske zavode in podeljene diplome ter listine in v njihovo
               mednarodno kredibilnost ter prepoznavnost.</p>
               <p>Člane sveta med predlaganimi kandidati imenuje Vlada. Svet bo še vedno imel 11
               članov. Od tega jih bo 8 s področja visokega šolstva, ti imajo ustrezno habilitacijo
               s področja, za katerega so predlagani. Zraven navedenih 8 članov s področja visokega
               šolstva pa še dva predstavnika študentov in eden, ki bo predstavljal gospodarstvo.
               Spremembe prinašajo neodvisnost NAKVIS od visokošolskih institucij oziroma spremembe
               do sedaj precej korporativistične ureditve tega področja. NAKVIS torej ostaja
               regulator področja, ni pa več nujno sestavljen večinoma iz tistih, ki jih regulira,
               temveč je osnovni element sestave strokovnost. Prav tako sta sestava in način
               imenovanja sveta NAKVIS primerljiva z drugimi evropskimi državami.</p>
               <p>V Državljanski listi želimo sicer opozoriti na to, da se neodvisnost zagotavlja z
               načini delovanja te agencije, ne pa s tem, kdo imenuje predlagane člane. Glede
               imenovanja sveta NAKVIS se nam sicer postavljajo določena vprašaja in dileme, zato
               bomo na osnovi slišanih argumentov v razpravi v nadaljnji obravnavi predlagali
               ustrezne spremembe. Želimo namreč prispevati k ustvarjanju pogojev, da bo agencija
               vključena v evropski register oziroma da bo NAKVIS lahko pridobil akreditacijo
               evropske zveze agencij ENQA.</p>
               <p>Dopolnitev zakona ureja tudi neposredno pedagoške obveznosti, kar pomeni, da se vnaša
               več fleksibilnosti in avtonomije glede tega, kako posamezna visokošolska organizacija
               ureja neposredno pedagoško obveznost visokošolskih učiteljev. S spremembo zakona se
               rektorju univerze ali dekanu samostojnega visokošolskega zavoda omogoči, da poleg
               oblik neposredne pedagoške obveznosti lahko določi število ur neposredne pedagoške
               obveznosti, kar bo visokošolskim zavodom omogočilo večjo samostojnost in upoštevanje
               razlik razvojnih strategij posameznih institucij in njenih članov ter spoštovanje
               pravnega reda na tem področju. Dopolnjuje se tudi ureditev transnacionalnega
               izobraževanja, ker se upoštevajo pripombe uradnega opomina Evropske komisije in
               odpravljajo domnevne ovire glede svobode ustanavljanja in opravljanja storitev
               visokošolskih organizacij. Sedaj veljavna zakonodaja namreč povečuje breme tujega
               izvajalca visokošolske dejavnosti.</p>
               <p>Visokošolsko transnacionalno izobraževanje lahko izvaja tudi tuji visokošolski zavod
               ali druga institucija, če nosilec programa sodi v transnacionalno izvajan
               visokošolski študijski program, javnoveljaven v matični državi znotraj EU, pri čemer
               preverja pogoje NAKVIS.</p>
               <p>Ker spremembe in dopolnitve zakona povečujejo zaupanje v slovenske visokošolske
               zavode ter povečujejo mednarodno kredibilnost in prepoznavnost in ker zakon spreminja
               in dopolnjuje nejasna določila glede akreditacij ter dopolnjuje sistem imenovanja
               članov NAKVIS, bomo v Poslanski skupini Državljanska lista podprli zakon o spremembah
               in dopolnitvah Zakona o visokem šolstvu. V Državljanski listi namreč podpiramo
               prizadevanja za povečanje kakovosti, avtonomije, odzivnosti in odprtosti visokega
               šolstva tako znotraj nacionalnega sistema kot v mednarodni prostor. Hvala.</p>
            </sp>
            <sp xml:id="SDZ6-Redna-07-2012-10-24.sp59">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Poslanska skupina Slovenske ljudske stranke in gospod Mihael Prevc.</p>
            </sp>
            <sp xml:id="SDZ6-Redna-07-2012-10-24.sp60">

               <speaker>MIHAEL PREVC (PS SLS):</speaker>

               <p>Hvala lepa za besedo, gospa podpredsednica. Spoštovani minister, spoštovane kolegice
               in kolegi!</p>
               <p>Pred nami je novela Zakona o visokem šolstvu, ki je v minulih mesecih dvignila veliko
               več prahu, kot je bilo na začetku pričakovati, kljub temu da predlog zakona vsebuje
               vsega skupaj devet vsebinskih členov, ostalih sedem jih je namreč prehodne
               narave.</p>
               <p>Dovolite, da se najprej posvetim vsebini predlaganega zakona, kasneje pa se bom
               nekoliko dotaknil še problematike slovenskega visokega šolstva in razlogov za njegov
               trenutni nezavidljiv položaj. Predlagana novela Zakona o visokem šolstvu prinaša
               štiri spremembe. Prva se nanaša na podaljšanje rokov, povezanih s ponovno
               akreditacijo in zunanjo evalvacijo študijskih programov oziroma visokošolskih
               institucij, s čimer se Nacionalni agenciji Republike Slovenije za kakovost v visokem
               šolstvu, tako imenovani NAKVIS, omogoča kakovostnejša izvedba evalvacij,
               visokošolskim institucijam pa nemoteno izvajanje javnoveljavnih študijskih programov.
               V primeru nepodaljšanja rokov in posledično nepravočasne izvedbe ponovnih akreditacij
               bi namreč lahko prišlo do situacije, ko bi bile diplome, pridobljene na teh
               programih, brez javne veljave, študentje brez izpitov, zaposleni na teh visokošolskih
               zavodih pa brez zaposlitev, saj jih država zaradi izgube akreditacij ne bi smela
               financirati.</p>
               <p>Druga sprememba se nanaša na sestavo sveta NAKVIS, ki sledi priporočilom Evropske
               zveze za zagotavljanje kakovosti v visokem šolstvu, ki predvidevajo neodvisnost
               nacionalnih regulatornih organov ne samo od politike, pač pa tudi od visokošolskih
               institucij, ki so predmet nadzora, ki ga izvaja NAKVIS.</p>
               <p>Nasprotniki novele govorijo o politizaciji in posegu v avtonomijo, do česar naj bi
               prišlo zaradi tega, ker bo vse člane sveta imenovala Vlada. To sicer drži, vendar se
               ob tem ne pove, da bo lahko Vlada imenovala člane sveta le na podlagi predlogov vseh
               visokošolskih deležnikov, torej ne samovoljno in politično, kot trdijo nekateri.
               Predlagatelji članov sveta namreč ostajajo popolnoma enaki kot sedaj, zmanjšuje se le
               vpliv rektorske konference, ki bo namesto treh članov lahko predlagala enega, kar je
               z vidika avtonomije regulatorja ustrezneje. Vlada sama pa ne bo mogla imenovati niti
               enega člana, za razliko od sedaj, ko lahko samovoljno imenuje dva člana sveta. Bolj
               bodo poudarjeni torej strokovni in strukturni kriteriji in ne toliko predstavniški
               kriteriji, kar je po mnenju Poslanske skupine Slovenske ljudske stranke
               ustrezneje.</p>
               <p>Tretja sprememba se nanaša na sprostitev transnacionalnega izobraževanja v skladu z
               evropsko Direktivo o storitvah na notranjem trgu, ki sprošča ustanavljanje tujih
               visokošolskih organizacij pri nas in slovenskih v tujini. Pri tem velja opozoriti, da
               tu nimamo veliko manevrskega prostora, saj nam v nasprotnem primeru grozi kazen s
               strani Evropske komisije.</p>
               <p>Četrta in zadnja sprememba se nanaša na spremembo 63. člena osnovnega zakona, in
               sicer v smeri večje avtonomije rektorjev univerz oziroma dekanov samostojnih
               visokošolskih zavodov, kar bo po mnenju poslancev Slovenske ljudske stranke omogočilo
               večjo fleksibilnost pri organizaciji dela v visokem šolstvu.</p>
               <p>To so torej štiri spremembe, ki jih predvideva predlagana novela. Kot vidite, v njej
               ni nobenega govora o uvedbi šolnin, odpuščanju zaposlenih, ustanovitvi treh novih
               zasebnih univerz in še čem, kar je bilo zapisano v eni izmed peticij proti zakonu, ki
               smo jih slišali na javni predstavitvi mnenj, ki je v zvezi s tem zakonskim predlogom
               v tej dvorani potekala prejšnji ponedeljek. Naj povem, da je omenjena javna
               predstavitev mnenj mene osebno kot tudi druge poslance Slovenske ljudske stranke zelo
               razočarala. Razočarala zato, ker je bilo o sami vsebini novele zelo malo govora,
               protiargumenti so bili predstavljeni zelo pavšalno, predvsem pa je bilo največ govora
               o stvareh, ki s predlaganim zakonom nimajo prav nobene povezave. Na kratko, šlo je za
               odkrit spopad med najvplivnejšimi visokošolskimi deležniki na eni strani in ministrom
               na drugi strani, kar nam poslancem, ki smo dolžni sprejemati preudarne odločitve, ni
               prinesel prav nobene dodatne vrednosti, z izjemo nekaterih razpravljavcev, ki so
               prihajali večinoma iz gospodarstva. Še več, v razpravi so bile izrečene izjemno grobe
               besede... / oglašanje iz dvorane/. Ali bi mi lahko omogočili, da normalno povem?</p>
            </sp>
            <sp xml:id="SDZ6-Redna-07-2012-10-24.sp61">

               <speaker>PODPREDSEDNICA RENATA BRUNSKOLE:</speaker>

               <p>Izvolite, gospod Prevc, kar nadaljujte. Prosim, kolegice in kolegi, za red.</p>
            </sp>
            <sp xml:id="SDZ6-Redna-07-2012-10-24.sp62">

               <speaker>MIHAEL PREVC (PS SLS):</speaker>

               <p>Še več, v razpravi so bile izrečene izjemno grobe besede, kot je, na primer, boj na
               življenje in smrt. Na življenje in smrt? Kje točno se v predlagani noveli Zakona o
               visokem šolstvu, ki spreminja sestavo sveta NAKVIS na evropsko primerljiv način,
               podaljšuje roke za akreditacijo visokošolskih zavodov in programov, ureja
               transnacionalno izobraževanje na podlagi evropske direktive ter prepušča določanje
               osnovne pedagoške obveznosti visokošolskim zavodom, nahaja to bojišče, v Poslanski
               skupini Slovenske ljudske stranke ne vemo. Vemo pa, da je stanje v slovenskem
               visokošolskem izobraževanju že dolgo časa zaskrbljujoče, kar pa ni posledica
               letošnjega rebalansa državnega proračuna kot tudi ne novele zakona letošnjega
               rebalansa državnega proračuna kot tudi ne novele Zakona o visokem šolstvu, ki jo
               danes obravnavamo. Razlogi za trenutno stanje slovenskega visokošolskega sistema so
               predvsem v neustreznem načinu financiranja, ki je vezan zgolj na število vpisanih
               študentov, v nezdravem razmerju med številom študentov družboslovja in naravoslovja
               oziroma tehničnih ved, v šibki povezavi med visokim šolstvom ter gospodarstvom in v
               zvezi s tem neprilagajanjem števila študijskih mest glede na potrebe trga dela,
               zaradi česar je brezposelnost mladih izjemno visoka in posledično mnogi od njih pri
               nas ne vidijo več prihodnosti.</p>
               <p>Spoštovani! To so problemi, ki niso od včeraj, še manj so posledica okoliščin
               priprave in sprejemanja danes obravnavne novele. To so problemi, ki so jih v
               preteklih letih povzročili oziroma na katere so neustrezno reagirali tako država,
               univerze, visokošolski zavodi in ne nazadnje tudi študentje. Rešitev teh problemov pa
               je lahko mogoča le z razumnim dialogom, brez fig v žepu, ne pa z a priori
               nasprotovanjem zaradi nasprotovanja samega in ohranjanja statusa quo za vsako ceno,
               podpisovanjem peticij, žalitvami ni podobnimi reakcijami, ki dajejo slab zgled
               bodočim generacijam mladih, ki v visokošolsko sfero šele vstopajo.</p>
               <p>Eden izmed razpravljavcev na javni predstavitvi je dejal, da novela Zakona o visokem
               šolstvu, citiram: "Prinaša dolgoročno škodo, poseg v avtonomijo in neodvisnost
               institucij ter upad kakovosti", konec citata. Dolgoročna škoda v visokem šolstvu je
               začela nastajati že pred desetimi in več leti, ko je število vpisnih mest na
               določenih študijskih programih, predvsem na področju družboslovja, začelo vztrajno
               naraščati, medtem ko je bil vpis na naravoslovne in tehnične programe na istem nivoju
               ali pa se je celo zmanjševal. Dolgoročna škoda je nastajala in še nastaja z
               zaprtostjo, znanstvenoraziskovalnega dela na javnih raziskovalnih zavodih in
               nezmožnostjo ustrezne povezave z gospodarstvom. Z redkimi izjemami seveda. Dolgoročna
               škoda se je ne nazadnje ustvarila z enotnim plačnim sistemom, ki visokošolskega
               asistenta z osmo stopnjo izobrazbe ali mladega raziskovalca uvršča le kakšen plačni
               razred višje od vzgojiteljice v vrtcu. O neosnovanih trditvah glede posega
               predlaganega zakona v avtonomijo in neodvisnost institucij ter upad kakovosti pa
               morda kasneje še v sami razpravi.</p>
               <p>Kot vidimo, je problemov ogromno. Novela Zakona o visokem šolstvu pa je trenutno zelo
               priročen strelovod za te probleme, ki ne bi bili z morebitnim nesprejetjem te novele
               nič manjši. V Poslanski skupini Slovenske ljudske stranke se zavedamo, da je na
               področju visokega šolstva veliko težav, ki ne smejo biti prezrte, pri čemer delimo
               mnenje prenekaterega udeleženca javne predstavitve mnenj. Vendar je te težave treba
               reševati v strpnem dialogu in medsebojnem razumevanju ter glede na trenutno
               javnofinančno situacijo, ki jo je hočeš nočeš treba upoštevati in se ji prilagajati.
               Verjamemo, da je dogovor, ki bo omogočal visokemu šolstvu opravljati svojo pomembno
               družbeno funkcijo, mogoč. Predlagana novela Zakona o visokem šolstvu ne predstavlja
               podlage za boj visokošolskih deležnikov na življenje in smrt, predstavlja pa majhen
               korak k izboljšanju njihove kakovosti in neodvisnosti ter povečanju njihove
               odgovornosti, ki jo imajo do celotne družbe.</p>
               <p>V Poslanski skupini Slovenske ljudske stranke ocenjujemo, da je predlagani zakon o
               spremembah in dopolnitvah Zakona o visokem šolstvu primeren za nadaljnjo obravnavo.
               Hvala lepa.</p>
            </sp>
            <sp xml:id="SDZ6-Redna-07-2012-10-24.sp63">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine DeSUS ima besedo gospa Marjana Kotnik Poropat.</p>
            </sp>
            <sp xml:id="SDZ6-Redna-07-2012-10-24.sp64">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospod predsednik. Lepo pozdravljam ministra in vse prisotne!</p>
               <p>Na dveh opravljenih razpravah o visokem šolstvu, ki so se odvile v okviru matičnega
               odbora v mesecu septembru in oktobru, je bilo veliko povedanega poleg splošnih težav
               visokošolskega sistema tudi na temo te novele. Nekateri vidijo v tej noveli že kar
               reformo visokega šolstva, ki naj bi porušila avtonomijo v tem delu izobraževalnega
               sistema. Danes obravnavana novela spreminja Zakon o visokem šolstvu v štirih točkah.
               V prvi vrsti ureja ne dovolj jasne postopke ponovnih akreditacij. Ker večina
               visokošolskih zavodov ni pravočasno vložila vlog za podaljšanje akreditacij,
               Nacionalna agencija Republike Slovenije za kakovost v visokem šolstvu pa ni sprejela
               programa dela usklajeno z zakonsko določenimi roki, se spreminjajo določbe v zvezi s
               postopkom podaljševanja akreditacij. Z zamikom datumov, povezanih s ponovno
               akreditacijo in zunanjo evalvacijo visokošolskih zavodov, je Nacionalni agenciji
               Republike Slovenije za kakovost v visokem šolstvu omogočena kakovostna izvedba teh
               evalvacij, visokošolskim zavodom pa nemoteno izvajanje akreditiranih, to je javno
               veljavnih študijskih programov. Nadalje novela posega v sestavo sveta NAKVIS, to je
               Nacionalna agencija Republike Slovenije za kakovost v visokem šolstvu, in sicer v
               način imenovanja članov. Še vedno ostaja 11-članska zasedba. Pri tem bo prek javnega
               poziva s strani ministrstva Vlada imenovala člane, in sicer izmed tistih kandidatov,
               ki jih bodo predlagale posamezne skupine. Gre za izbor 8 članov s področja visokega
               šolstva, od teh mora biti vsaj en član imenovan na predlog rektorske konference, en
               član na predlog sindikatov in en član na predlog visokošolskih zavodov. Druga skupina
               je iz vrst študentov, kjer se imenujeta 2 člana in tretja skupina je iz gospodarstva,
               kjer se izbere en član. Torej še vedno bodo imeli možnost predlaganja vsi dosedanji
               visokošolski deležniki, vendar ne direktno, pač pa prek javnega poziva in na koncu bo
               predstavnike v NAKVIS izmed teh imenovala Vlada. Novi način imenovanja bo odpravil
               sedanjo ureditev, po kateri dejansko pride do tega, da visokošolske organizacije,
               katerih kakovost se nadzoruje, nadzorujejo v bistvu same sebe. Novi predlagani način
               je, če pogledamo primerjalnopravni pregled, prisoten tudi v drugih državah. Glede
               vstopa tujih visokošolskih ustanov v slovenski prostor je treba upoštevati opomin
               Evropske komisije, ki pravi, da sedanji sistem izvajanja transnacionalnega
               izobraževanja pomeni omejitev svobode ustanavljanja visokošolskih dejavnosti v
               kontekstu zagotovljenih svoboščin znotraj Evropske unije in prostega pretoka ljudi.
               Po predlagani ureditvi bo izvajanje tujega izobraževanja možno, če sta nosilec
               študijskega programa in transnacionalno izvajani program v državi izvora priznana kot
               del njihovega visokošolskega sistema. Listina o zaključenem tovrstnem izobraževanju
               pa se bo pri nas štela kot tuja listina in bo predmet postopka, ki ureja priznavanje
               izobraževanja v Republiki Sloveniji.</p>
               <p>Zadnji sklop v spremembah veljavnega zakona je dopolnitev ureditve neposredne
               pedagoške obveznosti zaposlenih v visokošolskih zavodih, pri čemer se prepušča sami
               univerzi, rektorju, dekanu, da zvišuje ali znižuje obveznosti predavateljev v skladu
               z načelom fleksibilnosti glede na obseg in vsebino njegovega konkretnega dela. V
               Poslanski skupini DeSUS ocenjujemo, da je zakon primeren za sprejetje in ga bomo
               podprli. Hvala lepa.</p>
            </sp>
            <sp xml:id="SDZ6-Redna-07-2012-10-24.sp65">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Nove Slovenije ima besedo gospa Iva Dimic.</p>
            </sp>
            <sp xml:id="SDZ6-Redna-07-2012-10-24.sp66">

               <speaker>IVA DIMIC (PS NSi):</speaker>

               <p>Hvala za besedo. Spoštovani!</p>
               <p>V Novi Sloveniji smo v programu zapisali, da si bomo prizadevali za takšno visoko
               šolstvo, ki bo ustrezalo potrebam študentov, hkrati pa jim bo po dokončanem študiju
               omogočilo pridobitev želene zaposlitve. Ob analizi statističnih podatkov o številu
               vpisanih študentov, številu dokončanih študijev in številu diplomantov, ki se uspejo
               zaposliti, lahko ugotovimo, da temu žal ni tako. Relativno visok odstotek študentov
               študija ne dokonča, gospodarstveniki pa izpostavljajo problem, s katerim se vedno
               pogosteje srečujejo, in sicer da ne uspejo dobiti dovolj kvalitetnega inženirskega
               kadra. Na drugi strani pa žal veliko število diplomiranih družboslovcev ne uspe najti
               primerne zaposlitve. Dejstvo je, da je bilo zaposlovanju študentov v Sloveniji v
               preteklosti posvečeno premalo pozornosti in da so na tem področju določene spremembe
               nujne. Okrepiti je treba sodelovanje med visokošolski institucijami in gospodarstvom.
               Gospodarstvo bi moralo na določen način biti tudi vključeno v pripravo študijskih
               programov, saj le tako lahko pričakujemo v prihodnosti ustrezno kompetentnost
               študentov in njihovo zaposljivost po koncu študija.</p>
               <p>V Poslanski skupini Nove Slovenije bomo predlagano novelo Zakona o visokem šolstvu
               podprli, hkrati pa upamo, da se bo slovensko visoko šolstvo uspelo ustrezno
               modernizirati in stopiti v stik z gospodarstvom, ki bo mladim lahko ponudilo tako
               štipendiranje kot kasneje zaposlitve in s tem seveda svetlejšo prihodnost mladim
               generacijam.</p>
            </sp>
            <sp xml:id="SDZ6-Redna-07-2012-10-24.sp67">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Pozitivna Slovenija ima besedo gospa Tamara Vonta.</p>
            </sp>
            <sp xml:id="SDZ6-Redna-07-2012-10-24.sp68">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Novela zakona o visokem šolstvu je še en zakonski predlog združenega ministrstva,
               katerega osnovna značilnost je predvsem ta, da gre sicer za zakonskega otroka, ki pa
               je nedonošen in zato slaboten. Povedano drugače, gre za predlog, v katerem so očitne
               predvsem tri točke, ki so lahko v marsičem osmišljene kot cilj. Vse tisto, kar smo
               poslušali zdaj o modernizaciji in vsem ostalem, je v bistvu pripisovati temu predlogu
               pravzaprav smešno. 1. točka je predlog posega v sestavo sveta NAKVIZ, ki Vladi na
               stežaj odpira vrata posegom v avtonomijo in neodvisnost visokega šolstva. Po novem
               naj bi imel 11 članov, kot ste že nekajkrat ponovili, ki jih na podlagi javnega
               poziva ministrstva, pristojnega za visoko šolstvo, imenuje Vlada Republike Slovenije.
               Od tega 8 članov s področja visokega šolstva, dva člana študentov in enega člana iz
               gospodarstva. Vsi omenjeni deležniki, no, nekako med njimi ni neposredno
               višješolskega predstavnika, so vabljeni, da predlagajo svoje kandidate, to drži, do
               sedaj so jih tudi neposredno imenovali, zdaj jih bo imenovala Vlada. Torej ta jagodni
               zbor bo v rokah Vlade. Zakaj tako, je minister Turk pojasnil z besedami, da zato, ker
               se mora Vlada odzvati na nastale razmere in, citiram, "razmeroma slabo reputacijo
               agencije in počasnost njenega dela". Na ta način naj bi agencijo depolitizirali,
               pojasni še državni sekretar. 2. točka, sporna je drobna besedica "praviloma" v 63.
               členu, ki omogoča univerzam, da profesorjem same določijo pedagoške obveznosti, ki so
               po zdajšnji zakonodaji fiksne. Tega se lotijo z javnim omalovaževanjem, kot je to v
               enem od intervjujev naredil predsednik Vlade. Delo visokošolskega učitelja obsega
               veliko več; vsa predavanja temeljijo na strokovnem in raziskovalnem delu, priprave na
               predavanja, raziskovalno in strokovno delo, osnovno raziskovalno delo, delo pri
               raziskovalnih projektih, sodelovanje z uporabniki znanj in administrativna dela. Čas,
               ko so v predavalnici, je le manjši delček v njihovem delavniku. Tako je povsod po
               svetu.</p>
               <p>Ker po svetu ne hodijo le predstavniki vlade, ampak tudi ostali udeleženci visokega
               šolstva, je lažje razumeti, zakaj tako kratek čas za njihove pripombe k zakonu.
               Nabralo bi se namreč precej tehtnih argumentov, čez katere bi težko stopili. Celo
               oni.</p>
               <p>Tretja točka. Problem je tako imenovano transnacionalno učenje, katerega nujnosti
               nihče ne zanika. Večja težava je v tem, kako bomo, po novo imenovanem, NAKVIS lahko
               verjeli v nepristranskost verificiranja tujih programov, ki se bodo pri nas izvajali.
               Milo rečeno, novi 33.c člen je nejasen, saj se tako slovenski prostor odpira tujim
               institucijam brez nadzora nad kakovostjo. Na to opozarja tudi, citiram ministra,
               "razmeroma slabo reputiran in počasen NAKVIS". Nejasno je razmerje med tujim
               visokošolskim zavodom oziroma drugo tujo institucijo in sedežem nosilca
               visokošolskega študijskega programa. Nerazumljiv je zadnji del nove tretjega
               odstavka, v katerem je določeno, kaj priznavajo pristojni organi države, kjer je
               sedež nosilca študijskega programa. Pristojni organi države priznavajo, da za primer
               transnacionalno izvajanega visokošolskega programa sodi v njihov visokošolski sistem,
               priznavati morajo tudi, da sodi transnacionalno izvajani visokošolski program v
               njihov visokošolski sistem. Zato se agencija upravičeno sprašuje, kako naj ob nejasni
               določbi izpolni obveznosti v skladu z zakonom, po katerem mora merila, ki urejajo
               transnacionalno izobraževanje, z določili spremenjenega zakona uskladiti v 30 dneh po
               njegovi uveljavitvi.</p>
               <p>To so le tri točke, ki bodo obširneje in z več zornih kotov predstavljene tudi v
               današnji razpravi.</p>
               <p>Vprašanja akreditacij visokošolskih zavodov sploh ne bi omenjala, ker so se vsi dvomi
               razblinili že v javni razpravi. Se pa lahko ob tem predlogu zakona preprosto
               vprašamo, zakaj tako korenito posegati v nekaj, kar je dobro, kar kažejo tudi podatki
               in grafi, ki so v tem mandatu v koaliciji tako zelo priljubljeni. Nekaj jih je bilo
               predstavljenih tudi v javni razpravi, a vse kaže, da je vlada, kar zadeva argumente,
               ki niso v skladu z njeno sveto agendo, slabovidna.</p>
               <p>Za Pozitivno Slovenijo novela zakona ni primerna za nadaljnjo obravnavo, saj teh
               rešitev, ki jim nasprotuje večina vseh deležnikov, ne moremo in ne smemo podpreti.
               Hvala lepa.</p>
            </sp>
            <sp xml:id="SDZ6-Redna-07-2012-10-24.sp69">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske demokratske stranke mag. Branko Grims.</p>
            </sp>
            <sp xml:id="SDZ6-Redna-07-2012-10-24.sp70">

               <speaker>MAG. BRANKO GRIMS (PS SDS):</speaker>

               <p>Spoštovani! Vsem prav lep pozdrav, tudi v imenu Poslanske skupine Slovenske
               demokratske stranke.</p>
               <p>Zakaj je treba posegati v tak zakon, ki naj bi bil po trditvah nekaterih tako dober?
               Razlog za to je očiten, če ga seveda želimo videti.</p>
               <p>Prvi razlog, zaradi katerega je treba ta zakon sprejeti, in to čim prej – sam
               obžalujem, da ni bil kakšen hitrejši postopek, ki ga sicer omogoča poslovnik, tudi
               potrjen, mislim, da je bila to napaka –, je namreč zato, ker to zahteva Evropska
               unija. V Evropsko unijo smo šli na osnovi referendumske oziroma plebiscitarne, kot
               smo takrat rekli, odločitve ljudstva. Temu smo zavezani in zavezani smo spoštovati
               njena pravila igra. In prejeli smo že opomin, da je treba prostor slovenskega
               visokega šolstva odpreti tudi tuji konkurenci, konkurenci znotraj Evropske unije, in
               torej spoštovati prost pretok tudi na tem področju. Trdno sem prepričan, in najbrž je
               tako prepričan vsakdo, ki ni naiven v tej naši ljubi domovini, da bi tisti, ki na ves
               glas vpijejo, da je treba zakon sprejemati počasneje, da bi morali opraviti še mesece
               ali pa kar leta kakšnih javnih predstavitev in javnih polemik o tem zakonu, bili v
               prvih bojnih vrstah, ko bi vpili o odgovornosti, potem ko bi Evropska komisija, ki je
               že vročila Sloveniji opomini, vročila še naslednji akt, ki za seboj potegne potem
               tudi kazni, praviloma dnevne kazni v višini kakšnega avtomobila srednjega razrede.
               Nekatere takšne, kot veste, je Slovenija že plačevala. Najbrž bi takrat prav ti isti
               ljudje na ves glas vpili o odgovornosti pa o tem, da naj to plačajo tisti iz svojega
               žepa, ki so povzročili zamudo, in podobno. Seveda, nasedati takšnim besedam je
               kratkovidno, ravnati tako, kot je treba, je pa odgovorno in v Poslanski skupini SDS
               bomo upoštevali dejstvo, da je Slovenija že prejela opomin na tem področju in bomo
               zato storili vse potrebno, da se pravila Evropske unije, tudi ko gre za večjo
               odprtost na področju visokega šolstva v Sloveniji, dosledno spoštujejo.</p>
               <p>Pa še en premislek nas napotuje k temu, to pa je preprosto dejstvo, da je na katerem
               koli področju družbenega življenja na dolgi rok edina stvar, ki garantira nadaljnji
               razvoj, ki garantira odpiranje novih možnosti, konkurenca. Konkurenca doma in
               konkurenca iz tujine.</p>
               <p>Rečeno je bilo, da ne bo nadzora nad tem, kar se bo dogajalo. To seveda ni res;
               nadzor bo dvojen. V državah Evropske unije, veste, da obstajajo pravila igre, da
               obstajajo institucije znotraj držav, ki preverjajo kakovost, in v tem bodo lahko
               sodelovali samo tisti, ki bodo izpolnjevali pogoje matičnih držav za transnacionalno
               izvajanje visokošolskih študijskih programov. To se pravi, bodo že morali doseči neko
               kvaliteto in s tem zadostiti pravnemu okviru svoje države. Druga varovalka pa je, po
               tistem členu, ki ste ga nekateri očitno pomanjkljivo prebrali in se glasi,
               "izpolnjevanje pogojev iz tega odstavka preverja Nacionalna agencija Republike
               Slovenije za kakovost v visokem šolstvu." Torej ista institucija, ki odloča tudi o
               kakovosti, če želite, oziroma o akreditacijah, ko gre za slovenske, za naše domače
               izvajalce oziroma institucije. To se pravi, v vsakem primeru nadzor obstaja in neka
               kakovost bo zanesljivo zagotovljena.</p>
               <p>V modernem svetu je tako, da je treba odpeti brez strahu vrata konkurenci, kajti
               sicer se začne stagnacija in potem seveda so tudi posledice kaj slabe. V Sloveniji je
               zanimivo, da je bila v prejšnjem mandatu sprejeta neka deklaracija, ki je kar
               zapisala, da so tri univerze za Slovenijo več kot dovolj. To je lahko morda v
               interesu katerega, ki na teh univerzah dela, je v interesu struktur na teh univerzah,
               zanesljivo pa to ne more biti v interesu države kot celote, kajti ni res, da je
               odvisna količina oziroma da je količina nasprotna kakovosti. Če pogledate, recimo,
               Tajvan ali pa kakšno drugo državo, boste videli, da ima izjemno veliko število
               univerz glede na število prebivalcev, pa se kljub temu mnoge med njimi uvrščajo med
               tistih prvih petsto najprestižnejših visokošolskih ustanov na svetu. Mnoge med njimi!
               To se pravi, to kar primerjati in iz tega vleči napačne podatke ali pa napačne
               zaključke, ker izbereš takšne primere, ki ti odgovarjajo, ostalo pa spregledaš, je,
               najmanj kar lahko rečemo, neznanstveno.</p>
               <p>Drugi razlog, ki je morda še pomembnejši, zakaj je treba ta zakon sprejeti in zakaj
               je upravičeno, ne samo upravičeno, ampak nujno pohiteti s sprejemanjem tega zakona,
               je pa interes univerz samih in predvsem študentov, ki študirajo na teh univerzah.
               Kajti dejstvo je, da zaradi problemov z akreditacijami, ki jih je predstavil že
               minister v svoji uvodni predstavitvi, bi lahko prišlo do škodljivih posledic prav za
               tiste, ki tam študirajo, za študente. Torej smo zavezani, da ravnamo v interesu svoje
               države, visokošolskih institucij in predvsem študentov in da zaradi tega pohitimo s
               sprejemanjem tega zakona. To sta dva razloga, zaradi katerih je ta zakon pomemben in
               tudi nujen – zahteve Evropske unije, opomin, ki smo ga že prejeli s strani Evropske
               komisije, in interes slovenskih študentk in študentov.</p>
               <p>Poleg tega ta zakon dobro odgovarja tudi na nekatere druge pripombe, ki jih je dala
               Evropska unija predvsem v zvezi s sestavo nekaterih institucij, konkretno sveta
               NAKVIS. Zelo zanimivo je, kako se potem to interpretira. V danem primeru je tukaj
               vzpostavljen mehanizem, ki bo vladi dal samo toliko prostora, da bo morala spoštovati
               tisto, kar ji bo predstavljeno, medtem ko sama praktično ne bo mogla v odločitve
               ostalih posegati. Sedaj je imela ta prostor celo večji, kar je že nekdo omenil; pri
               dveh je vlada lahko imela čisto prost izbor. Ampak še bolj zanimivo je, kako se to
               potem postavlja, da se hoče na silo vzpostavljati nek vtis, da do sedaj je šlo za
               stroko, sedaj bo pa tukaj politika. Veste, če to počnejo stranke, recimo kakšna, ki
               je vsaj glede nekaterih kadrov izredno dobro povezana z Zaresom – stranko, ki je v
               minulem mandatu, ko je bila oblastna stranka, na eni od največjih univerz v tej
               državi postavila kar enega predsednika svojega lokalnega oziroma mestnega odbora v
               tistem mestu –, to najbrž ni pretirano prepričljivo za ljudi, ki to poznamo.
               Politološko so, mimogrede, mnogi razlogi, da se lahko Pozitivno Slovenijo vidi v
               marsičem kot naslednica Zaresa, ki se je pač uspel prebiti v parlament z nekaj
               drugimi kadri, ampak eden od argumentov za to bi moral biti v prvi vrsti, pa ga danes
               ni na seji, mogoče se nam še pridruži, gospa, kasneje.</p>
               <p>No, kakor koli že, dejstvo je, da politika tukaj je bila prisotna v minulem obdobju.
               Gre za vprašanje, kako poiskati ustrezen odgovor na to, da so po strokovni plati vsa
               področja enakovredno in ustrezno zastopana. S tega vidika trdim, da je ta zakon mnogo
               boljši, kot je bil tisti, ki je veljal doslej. Odgovarja še na nekatera druga
               vprašanja, ki ste se jim – zanimivo – tisti, ki ste bili kritični do njega, na daleč
               izognili in tudi točno veste, zakaj. Ko gre za vprašanje konflikta interesov, sam
               osebno menim, da je zelo dobro, da ima Rektorska konferenca sama sedaj manjši vpliv,
               kot ga je imela po dosedanjem zakonu. Sam tudi menim, da je zelo dobro, da so zelo
               natančno opredeljene izjeme, ki ne smejo kandidirati zaradi tega, da ne bi prišlo do
               konflikta interesov. To je urejeno mnogo bolje, kot je bilo doslej v kateri koli
               zakonodaji na tem področju. S tega vidika je ta zakon korak naprej, in to pomemben!
               In to korak v smeri, ki je evropsko primerljiva, ne samo primerljiva, ker Evropa od
               Slovenija tudi upravičeno zahteva in pričakuje, kajti na marsikaterem področju, ne
               samo tem, ampak kjer koli v družbenem življenju Slovenije se vprašanju konflikta
               interesov posveča bistveno premalo pozornosti in je zato dobro, da se na to ustrezno
               in pravočasno odgovori.</p>
               <p>Glede vprašanj ur, ki naj bi jih namenili in ki se je tudi odprlo kot ne vem kakšen
               velik problem, je stvar pravzaprav na nek način nekoliko smešna. Če bi o tem odločili
               mi, poslanci, in to določili izrecno v zakonu, bi se zdelo tistim, ki sicer
               kritizirajo politiko, vse v redu. Če bi to odločila vlada, bi menda bilo še vedno kar
               v redu, če pa o tem odločajo rektorji in imajo pri tem tudi pravico sami, da odvisno
               od zahtev, potreb, ki jih sami vidijo znotraj svoje visokošolske ustanove, svoje
               fakultete, univerze, odredijo bodisi kakšno ur več ali manj in ustrezno prilagodijo
               ostale delovne obveznosti, potem je to pa problem. Gre ravno v tem primeru, če to
               prepustiš rektorjem, vendar za več svobode, za več avtonomije, ki jo sicer po drugi
               strani deklarativno sami ves čas zagovarjate. Ravno zaradi tega, ker to dopušča več
               svobode, ker to dopušča več avtonomije, je to dober korak in tudi ustrezen ukrep in
               pomeni napredek v avtonomiji univerze glede na dosedanje stanje. Omogoča pa, da se
               vsaka fakulteta, vsaka univerza ustrezno odzove na zahteve okolja, na spremenjene
               okoliščine, na delovne obveznosti, morebiti tudi na neko drugačno razmerje med
               študenti, ki se bo pojavilo čez nekaj časa.</p>
               <p>Vsekakor sem trdno prepričan, da je napačen strah, ki veje iz veliko razprav, ki smo
               jim bili priča v zadnjem obdobju, strah pred konkurenco. Konkurenca sama po sebi ni
               nič slabega, konkurenca – nasprotno! – je nekaj dobrega in nekaj nujnega. Zato sem
               tudi bil zelo vesel, ko se je izkazalo, da uživajo te spremembe zelo veliko podporo
               znotraj podjetništva. Tisti iz gospodarstva, ki so se neposredno udeležili tudi javne
               predstavitve mnenj, pa tudi mnogi drugi, ki so v tem obdobju spregovorili ali pa nas
               seznanili s svojimi stališči, so zelo jasno povedali, da so te spremembe nujne in da
               jih pozdravljajo, ker pomenijo odpiranje nekih dodatnih možnosti, dodatnega prostora
               in gredo v pravi smeri; v smeri, ki jo Slovenija potrebuje. Kajti, kakšen sistem
               pravzaprav mora biti? Država mora postaviti samo okvir; okvir, znotraj katerega mora
               postaviti osnovne kriterije, nad njimi bo seveda bedela Nacionalna agencija Republike
               Slovenija za kakovost v visokem šolstvu, na osnovi tega, vemo, pride sistem
               akreditacij in znotraj tega sistema mora biti maksimalno dopuščena konkurenca, potem
               pa naj se študentje sami odločijo, kaj želijo in komu dajejo prednost. Nedopustno pa
               je, da bi se nekatere strukture, ki so se pač imele priložnost nekam postaviti, lahko
               zabarikadirale in zaščitile z zakoni in da se nič v tem prostoru ne bi dalo več
               odpreti, nič spremeniti, začeti ničesar novega, ker bi bila pač to neka politična
               odločitev, ki bi v resnici spoštovala samo osebne interese teh struktur, ne pa
               interese študentov, ne interese mladih, ne interese države, ki pač potrebuje čim bolj
               izobražene, kvalitetno izobražene mlade, ki pa ne bodo samo imeli znanja, ampak bodo
               premogli še nekaj, kar danes pogrešam v celotnem sistemu slovenskega šolstva – in
               želim to danes posebej podčrtati –, to pa je sposobnost in vrednoto podjetništva, da
               bodo to svoje znanje, te svoje kvalitete, ki jih v Sloveniji brez dvoma imamo in na
               osnovi katerih bogati tudi marsikatera tuja država, sposobni sami v podjetniškem
               smislu tudi ustrezno prodati na svetovnem trgu. Šele to bo odprlo Sloveniji nove
               razvojne priložnost in s tega vidika je, kot rečeno, ta zakon pozitiven, je dober in
               v Poslanski skupini SDS ga bomo podprli. Hvala.</p>
            </sp>
            <sp xml:id="SDZ6-Redna-07-2012-10-24.sp71">

               <speaker>PREDSEDNIK DR. GREGOR VIRANT:</speaker>

               <p>Še v imenu Poslanske skupine Socialnih demokratov mag. Majda Potrata.</p>
            </sp>
            <sp xml:id="SDZ6-Redna-07-2012-10-24.sp72">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovani gospod minister, poslanke in
               poslanci!</p>
               <p>Za začetek dovolite, da vzdihnem z Dantejem: "Lasciate ogne speranza, voi ch'entrate.
               O vi, ki vstopate, vsak up pustite." Razprave, ki smo jih v tem mandatu opravili v
               povezavi z visokim šolstvom, so me, čeprav sem znana po tem, da ne obupam zlepa,
               pripravile k temu, da pravzaprav ni mogoče pričakovati, da bi drug drugega slišali,
               še manj spoštovali in upoštevali.</p>
               <p>Prvič smo se z vprašanji, ki zadevajo visoko šolstvo, seznanili ob ZUJF in ob
               rebalansu. Celotna akademska sfera, učitelji in študentje, kot da niso govorili, kot
               da jih tam ni bilo! Tako se je odpeljala zadeva, kot si je koalicija na začetku
               zastavila – in tam so se zgodbe začele. Nadaljevalo se je z zahtevo Socialnih
               demokratov za sklic nujne seje, ki naj bi odgovorila ravno na vprašanja, povezana z
               nenavadno hitrostjo, s katero je ministrstvo posredovalo zakon o spremembah in
               dopolnitvah Zakona o visokem šolstvu po nujnem postopku z vsega dvema dnevoma na
               voljo za pripombe strokovne javnosti in tedaj z utemeljitvijo, kako vse to počne v
               interesu države in študentov zaradi tega, ker bo malodane propadla država, ker ne
               bodo veljavni programi.</p>
               <p>Nato je zahtevala Poslanska skupina Pozitivne Slovenije javno predstavitev mnenj. Smo
               jo imeli, smo več ur poslušali, ampak nekateri očitno niso ničesar slišali znova in
               hkrati se tudi zelo vzvišeno izrekajo o drugačnih stališčih. Če je akademska sfera
               odgovarjala na zastavljena vprašanja na javni predstavitvi mnenj, tako kot se na
               javni predstavitvi mnenj odgovarja, da se pogleda čez ozek plot, ampak se pogleda,
               kaj je v področju, na katerega se javna predstavitev mnenj nanaša, je zdaj to vzeto
               za zlo in se nekaterim zdi preveč. Jaz pa mislim, da bi bilo prav, če bi tudi
               poslanke in poslanci tega sklica prebrali resolucijo o visokem šolstvu in bi potem
               ugotovili, da je tam predviden binarni sistem: eden, ki je usmerjen bolj v praktično
               izobraževanje in je visokošolski, in drugi, ki je bolj v znanstvenoraziskovalno in je
               fakultetni program. Ampak ne! Nam se dogaja, da vidimo visokošolski prostor samo kot
               prostor, ki bo reproduciral kadre za gospodarstvo in za podjetništvo. Kot da ni
               univerza še marsikaj drugega!</p>
               <p>In zdaj ta velika fama o konkurenčnosti in o tujih vplivih in tujih znanjih. Je
               morebiti kdo prebral v Delu članek Od kod uspeh ameriških univerz, ki so se znašle na
               najvišjih mestih na lestvicah? Vodijo jih njihovi bivši študentje. Ne neki ljudje od
               drugod, ampak tisti, ki so zrasli na Harvardu, na Princetonu, na Yalu in tako naprej
               in ti znajo dovolj slediti tudi tistemu, čemur se reče razvoj in perspektiva.</p>
               <p>No, zdaj imamo pred seboj splošno obravnavo, ki jo je tudi zahtevala Pozitivna
               Slovenija v razmiku enega tedna. Človek bi si mislil, da so se nekateri kaj zapomnili
               od javne predstavitve mnenj, je pa današnja obravnava prinesla neko novo razsežnost v
               ta stališča. Poslušala sem uvodno predstavitev gospoda ministra in nikoli do zdaj še
               ni bilo tako jasno povedano, da je novela zakona pravzaprav obračun z NAKVIS. Danes
               je bilo s prstom pokazano na NAKVIS, torej povedano tudi, kako ga je potrebno
               spremeniti in zamenjati.</p>
               <p>Dovolite, da se zdaj lotimo zakona malo drugače, kot je bilo zdaj povedano. Ne bom
               brala iz uvoda, kaj vse je ministrstvo zapisalo, ampak bom povedala, da Zakon o
               visokem šolstvu ni uresničil tistega, kar bi moral po odločbi Ustavnega sodišča.
               Zakon o visokem šolstvu bi namreč moral določiti obseg javne službe in določiti tudi
               vire financiranja. Februarja letos je potekel rok – ničesar od tega zakon ne prinaša.
               Torej, če bi to uredili, potem bi neko pomembno točko vendar opravili.</p>
               <p>Drugo. Akreditacije. Pa poglejmo, kaj je z njimi. Od prvotnega predloga s konca
               avgusta do tega, ki ga zdaj obravnavamo tudi na zahtevo opozicije po rednem postopku,
               se je v predlagano novelo neka zelo zanimiva novost prikradla. Prikradla se je ta –
               pa po mojem ne ponevedoma ampak namenoma –, na katero so tudi na javni predstavitvi
               mnenj opozarjali; namreč, če kdo zamudi rok za prijavo akreditacije, ponovne
               akreditacije, se lahko zgodi, da lahko visokošolski zavod ponovno vloži vlogo za prvo
               akreditacijo visokošolskega zavoda.</p>
               <p>No, treba je pa vedeti, da obstaja bistvena razlika v zahtevnosti nove akreditacije
               in ponovne akreditacije. Ker če bi nekateri ostali do konca javne predstavitve mnenj,
               potem bi slišali, da se pri ponovni akreditaciji opravi tudi pregled na terenu,
               pogleda se vse, kakšni so prostori, kako je s profesorji, kako so varovane pravice
               študentov, kako je z zagotavljanjem infrastrukture in tako naprej. Če sklenem – nisem
               naštela vsega –, ponovna akreditacija je bistveno zahtevnejša od nove akreditacije.
               Ni treba imeti kaj dosti domišljije, da vas ne bi opozorila na to, da akreditacija
               nekaterim zavodom, samostojnim in še kakšnim, zdaj počasi poteka in bodo namesto te,
               zahtevnejše akreditacije lahko vložili zahtevo za novo akreditacijo in tako zaobšli
               zahtevnejše pogoje.</p>
               <p>O transnacionalnosti ali internacionalizaciji. Že veljavni zakon o visokem šolstvu
               ima ta 33. člen. V čem je novost? Transnacionalno izobraževanje je dejstvo, se mu ni
               mogoče izogniti. Tudi ni med Socialnimi demokrati kakšnega pomisleka, da bi se temu
               morali posebej upirati, za nas je pomembna samo kakovost in varovanje interesa
               študentov. Kaj se zdaj dogaja? Zdaj se je transnacionalno izobraževanje lahko s
               pogodbo izvajalo preko visokošolskih institucij v Sloveniji. Res je, da je pogoje
               pregledoval NAKVIS, ampak do zdaj je bilo – no, in to je pravi nadzor –, do zdaj je
               namreč bilo zapisano: "K pogodbi iz drugega in tretjega odstavka... " – to je med
               institucijami – "... tega člena je pred začetkom izvajanja visokošolskega
               transnacionalnega izobraževanja treba pridobiti soglasje Nacionalne agencije
               Republike Slovenije za kakovost v visokem šolstvu..." Zdaj je to izčrtano! Nekdo bo
               samo pregledal, ne bo pa odločil o tem, ali je to ustrezno ali ne. Toliko glede
               kakovosti nadzora!</p>
               <p>Še to je treba povedati, kar je pa v novem predlogu seveda korektno zapisano, in
               mislim, da to mora biti zapisano, da študentje vejo, v kaj se spuščajo, zato so na to
               študentje na javni predstavitvi mnenj tudi opozarjali: "Listina o zaključenem
               visokošolskem transnacionalnem izobraževanju, ki se izvaja v Republiki Sloveniji kot
               del tujega visokošolskega sistema, se šteje kot tuja listina in je predmet postopka,
               ki ureja vrednotenje oziroma priznavanje izobraževanja v Republiki Sloveniji."</p>
               <p>Toliko glede ščitenja interesov študentov. Ni torej čisti ekvivalent, ker bo študent
               na taki instituciji vendar moral izpeljati postopke, kjer se bodo kreditne točke
               pregledovale in podobne zadeve.</p>
               <p>No, v tem novem predlogu, ki ga obravnavamo po rednem postopku, je še ena sprememba,
               na katero tudi želim opozoriti, jih je še več, ampak bom povedala – prvotno
               predvidenih 13 članov Sveta NAKVIS je zdaj nadomestilo samo 11 članov sveta NAKVIS,
               tako kot je v veljavnem zakonu. Ampak, veste, govoriti o tem, da vlada nima možnosti
               imenovati, je pa malo preveč zaradi tega, ker v prvotnem zakonu je vlada na poziv
               pridobila predloge, izmed katerih je potem imenovala enega domačega in enega tujega
               strokovnjaka. Zdaj tega ni več, minister napravi poziv in jih odbere; kako in kaj, je
               druga zgodba.</p>
               <p>In zdaj dovolite, da vam samo še malo historiata o NAKVIS povem oziroma o komisiji
               ali agenciji za ugotavljanje kakovosti, ki je pravzaprav temelj visokega šolstva, za
               katerega so prispevana javna sredstva. Agencija je bila prvič ustanovljena leta 2004
               in je bila potem ukinjena in jo je v prvem mandatu Ivana Janše nadomestil Svet za
               visoko šolstvo. Nekateri ga dobro poznajo, ker jim je do habilitacije pomagal,
               nekateri imajo od tega tudi neposredno korist, ker jim je omogočil ustanovitev
               zasebnih visokošolskih zavodov. No potem je pa prišlo leto 2009, ko smo spet
               spreminjali zakon, in leta 2010 je agencija začela, ne opravila vsega dela, samo
               namesto da bi tej agenciji omogočili, da bi začela delovati normalno, zlasti zaradi
               tega, ker se je začel postopek vključevanja v ENQA, to pa je v to mednarodno
               združenje za ugotavljanje kakovosti v visokem šolstvu. To povem posebej z veseljem
               vsem tistim, ki se toliko za konkurenčnost zavzemajo, vsaj v besedah. Potem bi pa
               seveda bilo treba povedati, da je postopek sprejema v ENQA dolgotrajnejši, ker se
               marsikaj pregleduje, ampak končala bom s tem, kar je povedala dr. Maja Makovec
               Brenčič, ki je povedala, da je dobro vedeti, da so pri ENQA izredno občutljivi za
               neodvisnost in samostojnost nacionalnih institucij, ki presojajo kakovost v visokem
               šolstvu. V uvodnem delu zakona je predstavljen tudi primer Švedske, pa še kateri, in
               se tam sklicujejo, da tam tudi vlada imenuje, ampak ko je ENQA ponovno pregledovala
               švedsko agencijo, ki je sicer ena ključnih ustanovnih članic ENQA, po kateri zdaj
               pravi, tukaj citiram magnetogram – citiram v prevodu, zgolj povzetek, sicer pa je
               objava poročila že na spletni strani. Namreč, švedska agencija je šla že nedavno spet
               skozi revidiranje izpolnjevanja standardov. In sicer pravi poročilo tako, da ne more
               biti obravnavana kot neodvisna zaradi obsega, do katerega so njeni postopki in metode
               kakor tudi cilji diktirani s strani vlade. Torej, vlada ima preveliko moč.</p>
               <p>In za konec samo še to. Tisti, ki se zavzemamo za avtonomnost univerz, za avtonomnost
               visokošolskega prostora, vemo, da programov ne piše gospodarstvo, da rektorjev in
               dekanov ne voli politika, ampak da rektorje in dekane volijo senati posameznih
               institucij. In da smo še enkrat znova priča teptanju dostojanstva, samostojnosti in
               samoevalvacije visokošolskega prostora. Človek je lahko samo žalosten, ker ko sem
               poslušala mnenja predstavnikov koalicije, ni pričakovati, da bi se v tem predlogu kar
               koli spremenilo. Pa ne bom tistega, zelo pogostega citata o karavani ponavljala.
               Hvala.</p>
            </sp>
            <sp xml:id="SDZ6-Redna-07-2012-10-24.sp73">

               <speaker>PREDSEDNIK DR. GREGOR VIRANT:</speaker>

               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev.</p>
               <p>Najprej ima besedo gospod Dragan Bosnić, za njim gospod Samo Bevk.</p>
            </sp>
            <sp xml:id="SDZ6-Redna-07-2012-10-24.sp74">

               <speaker>DRAGAN BOSNIĆ (PS PS):</speaker>

               <p>Hvala za besedo. Pozdravljeni!</p>
               <p>Nadaljeval bi tam, kjer je predhodnica zaključila, in sicer pri avtonomiji. Namreč,
               sam zakon, kot smo povedali svoja stališča, naše podpore ne bo deležen, ampak vseeno
               bi pa dodal neka svoja razmišljanja.</p>
               <p>Najprej, omenjen je bil Dante. Dante – kot vemo oziroma upam, da vemo – je bil
               študent univerze v Bologni; univerze, kjer se je pravzaprav zgodba o avtonomiji
               začela 1158. Zgodba je po svoje malo smešna, ker je Frederick Barbarossa za neke
               svoje osebne interesne podelil avtonomijo. Tu bi verjetno lahko kdo komentiral
               tovrstno avtonomijo. Kakor koli že, bil je zelo zadovoljen s pravniki, ki so tam
               študirali, in jim je dodelil avtonomijo.</p>
               <p>To avtonomijo – namreč, želel bi definirati to avtonomijo. Avtonomija temelji na
               samostojnosti, na svobodi, na razumu. Mnenja sem, da minister, ki je pristojen za ta
               resor, mora zagotavljati univerzi samostojnost in svobodo, razum pa mora zagotavljati
               univerza sama. To je moje videnje tega problema, zato bi mogoče zaključil s citatom
               oziroma ga bom prebral: "Če si za nekaj odgovoren, je normalno, da imaš tudi ustrezne
               vzvode oziroma pristojnosti na tem področju. Ne moreš biti odgovoren za stvari, na
               katere nimaš vpliva." To je vaš citat, gospod minister. Ta v celoti drži, ampak sam
               menim, da se tu odgovornost kaže ravno v tem, da ne vplivaš. To je moje mnenje. Se
               pravi, odgovoren si s tem, da ne vplivaš. Se pravi, ne posegaš. In skrbi me večkrat
               omenjen NAKVIS, ki predstavlja en vzvod vpliva. To pomeni, če pač želimo avtonomijo,
               potem je lahko takšna, kot je; se pravi, ne moreš biti manj avtonomen, bolj
               avtonomen, deloma avtonomen. Avtonomen si ali pa nisi. Se pravi, ali jo zagotoviš ali
               pa ne. Hvala.</p>
            </sp>
            <sp xml:id="SDZ6-Redna-07-2012-10-24.sp75">

               <speaker>PREDSEDNIK DR. GREGOR VIRANT:</speaker>

               <p>Gospod Samo Bevk, za njim gospa Jasmina Opec.</p>
            </sp>
            <sp xml:id="SDZ6-Redna-07-2012-10-24.sp76">

               <speaker>SAMO BEVK (PS SD):</speaker>

               <p>Hvala lepa za besedo, gospod predsednik. Spoštovani zbor!</p>
               <p>Že dolgo ni v visokošolski prostor med univerzitetne učitelje in študente kak predlog
               vlade ponesel toliko vznemirjenja, negotovosti in nezadovoljstva, kot je to storila
               ta vlada z novelo Zakona o visokem šolstvu, še prej pa z Zakonom o uravnoteženju
               javnih financ in rebalansom državnega proračuna za leto 2012. Samo z rebalansom in
               uredbo o javnem financiranju visokošolskih zavodov so se glede na leto 2011 zmanjšala
               sredstva trem javnim univerzam za skoraj 20 milijonov evrov ali nekaj nad 9 %
               sredstev. S predlogom proračunov za leti 2013 in 2014 pa je ta vlada glede na leto
               2011 zmanjšala financiranje visokega šolstva za več kot 45 milijonov evrov ali 17 %.
               Eno izmed prednostnih področij prejšnje Pahorjeve vlade je bilo, za razliko od
               sedanje, prav področje visokega šolstva, znanosti in tehnologije. Zato ni naključje,
               da so se v obdobju od 2009 do 2011 prvič po osamosvojitvi Slovenije vlaganja javnih
               sredstev v raziskave in razvoj bistveno povečala. V prejšnjem mandatu so se sredstva
               za raziskave in razvoj povečale skoraj za dvakrat, s 190 milijonov evrov v letu 2008
               na 362 milijonov evrov v letu 2011, kar je znašalo takrat skoraj 1 % BDP. Za 22 % pa
               so se povečala tudi javna sredstva za terciarno izobraževanje. Po deležu teh
               sredstev, torej po razvojni intenzivnosti, smo ujeli razvite države Evropske unije in
               s tem nakazali najpomembnejši korak v sodobno, na znanju in tehnološkem razvoju
               temelječo družbo. To pa je eden izmed bistvenih elementov za izhod iz sedanje krize
               in za preporod naše družbe.</p>
               <p>V prejšnjem mandatu sta se skozi večmesečno javno razpravo znotraj strokovne javnosti
               izoblikovala tudi dva temeljna strateška dokumenta, in sicer Resolucija o Nacionalnem
               programu visokega šolstva 2011–2020 ter Raziskovalna in inovacijska strategija
               Slovenije 2011–2020. Oba dokumenta je tudi zaznamovala visoka stopnja soglasja
               akterjev, ki so sodelovali pri njunem oblikovanju. Prejšnja vlada pa je vzpostavila
               tudi nacionalni sistem za zagotavljanje kakovosti v visokem šolstvu.</p>
               <p>Z novelo Zakona o visokem šolstvu je omogočila ustanovitev Nacionalne agencije
               Republike Slovenije za zagotavljanje kakovosti v visokem šolstvu ter s tem zagotovila
               nujno potrebno neodvisno delovanje sistema za zagotavljanje kakovosti. NAKVIS se je
               konstituirala, sprejela nova merila za akreditacijo in pričela z izvajanjem projekta
               do leta 2014. Po novem predlogu zakona pa smo priča političnemu prevzemu Nacionalne
               agencije Republike Slovenije za kakovost v visokem šolstvu, saj se bo Vlada težko
               izognila skušnjavi, da ne bi v NAKVIS imenovala člane s političnim pedigrejem. NAKVIS
               bo po vsej verjetnosti postal svet vlade za visoko šolstvo in bo lahko na podlagi
               svojih pristojnosti popolnoma ukrojil terciarno izobraževanje po ambicijah politične
               večine. Avtonomija univerz, ki je univerzalna civilizacijska pridobitev, pa bo
               okrnjena.</p>
               <p>Nedomišljena je tudi internacionalizacija visokega šolstva. Brez akreditiranega
               tujega visokošolskega zavoda v Sloveniji, zgolj z nekim priznanjem matične države, da
               tak zavod sodi v njen visokošolski sistem, bi po mnenju rektorjev, študentov in
               sindikata slovenski visokošolski prostor odprli tujim institucijam brez pravega
               nadzora nad kakovostjo, kar bi za študente lahko pomenilo študij brez pravic, ki
               veljajo po naši zakonodaji, in plačevanje tržnih šolnin.</p>
               <p>Z novelo se mehča tudi določanje delovne in pedagoške obveze zaposlenih, saj
               neposredna pedagoška obveznost naj ne bi bila več določena z zakonom, ampak bi bila
               poljubna, odvisna od rektorja posamezne univerze oziroma dekana posameznega
               visokošolskega zavoda. Ob zaostrenih finančnih razmerah to pomeni na eni strani
               nesorazmerni dvig pedagoških obveznosti posameznim visokošolskim učiteljem, po drugi
               strani pa njihovo odpuščanje. Očitno vlada podcenjuje intelektualni potencial te
               države, si podreja družbene podsisteme, finančno siromaši javno šolstvo na eni strani
               in bogati financiranje zasebnih zavodov na drugi strani. Pod krinko izhoda iz krize
               in vsesplošnega varčevanja se rušijo temelji sodobne slovenske družbe, ki bi morala
               temeljiti na znanju in inovativnosti.</p>
               <p>In za konec še nekaj. Za izhod iz krize potrebujemo razvoj in inovativne rešitve.
               Potrebujemo razvojne inženirje, ki bodo sposobni ustvariti nove produkte z visoko
               dodano vrednostjo. Žal so se pri nas vodilni menedžerji ukvarjali z lastninjenjem
               podjetij, ki so jih vodili, namesto da bi se ukvarjali z razvojem, iskanjem novih
               produktov in novih trgov. Pred letom 1990 so imela slovenska podjetja okoli 4 tisoč
               500 razvojnih inženirjev, sredi 90. let komaj tisoč 400, saj smo razgradili
               industrijo in ukinjali razvojne oddelke v tovarnah. Samo spomnimo se Iskre z več kot
               33 tisoč zaposlenimi! Kaj je od nje danes ostalo? Ko sem si lansko leto ogledal
               proizvodnjo v Samsungu v Seulu in njihov muzej, je bila Iskra v 70. in 80. letih
               svetlobna leta daleč pred njimi. Danes velike Iskre ni več, Samsung pa je svetovna
               vodilna korporacija.</p>
               <p>Na eni izmed razvojnih konferenc v Bruslju je bilo še posebej izpostavljeno, da je
               treba v realnem sektorju izgraditi sistem od razvoja in patenta do proizvodnje. Na
               tej konferenci so bili predstavljeni tudi nekateri konkretni podatki o številu
               patentov. ZDA imajo 27 % novih patentov, Evropska unija 32 %, Azija pa kar 38 %. Ko
               pa so primerjali še podatke o proizvodnji, ki sloni na teh patentih, pa je velika
               večina produkcije v Aziji. Azija ima torej danes patente in delovna mesta, ZDA in
               Evropa pa se posledično soočata z izjemno visoko stopnjo brezposelnosti. Zato bi
               morale vlade in razvojne banke tako v Evropski uniji in Sloveniji finančno
               stimulirati znanost in razvoj ter proizvodnjo novih izdelkov ter povrniti in ohraniti
               Evropo kot enega vodilnih globalnih inovatorjev in proizvajalcev.</p>
               <p>Torej, brez ustrezne podpre visokemu šolstvu znanosti in tehnologiji to ne bo mogoče.
               Hvala lepa.</p>
            </sp>
            <sp xml:id="SDZ6-Redna-07-2012-10-24.sp77">

               <speaker>PREDSEDNIK DR. GREGOR VIRANT:</speaker>

               <p>Gospa Jasmina Opec, za njo gospa Iva Dimic.</p>
            </sp>
            <sp xml:id="SDZ6-Redna-07-2012-10-24.sp78">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Največji delež mladih, vpisanih na terciarno izobraževanje v Evropi, in eden
               najmanjših deležev zaposlenih mladih do trideset let. Verjamem, da si vsak od nas
               želi, da je ta statistika posledica dejstva, da si mladi želijo šolati zaradi
               razvijanja lastnega potenciala in da imamo posledično temu kasneje diplomate, ki so
               iskano tržno blago tako v Sloveniji kot v tujini. Toda s takšnim tiščanjem glave v
               pesek škodimo ne samo tisočim mladim, sedanjim in prihodnjim generacijam, ne nazadnje
               škodimo tudi sami sebi in državi, v kateri živimo. Priznati si je potrebno, da imamo
               v Sloveniji visokošolski sistem, ki ne funkcionira ravno dobro, ki ima napake, ki
               niso od danes, ne od včeraj in ne od letos. Da imamo visokošolski sistem, ki
               proizvaja diplomate, ki jih pogosto niti slovensko gospodarstvo ne želi, kaj šele, da
               bi jih tuje. Da imamo teoretike, ki se včasih težko znajdejo v praksi, in da jih z
               diplomo, namesto da bi jim odprli vrata v širni svet, obsodimo na borbo za vsakdanje
               preživetje: na socialno pomoč, fiktivne vpise, apatijo, pesimizem in posledično razne
               odvisnosti.</p>
               <p>Ko mladi danes po končanem študiju pridejo na trg delovne sile, se znajdejo v
               situaciji, za katero si težko predstavljaš, kakšna je, če je sam ne doživiš. Ali si
               predstavljate, da morajo, recimo, mladi včasih delati leto dni zastonj, da si
               naberejo prepotrebne delovne izkušnje, ki jih zahtevajo delodajalci? Ali da delajo
               dela, dve ali tri stopnje nižje od njihove izobrazbe, če želijo preživeti? Sama
               prihajam s podeželja, kjer se mladi diplomanti še pogosteje srečujemo s takšnimi
               zgodbami in večnim vprašanjem: ali ostati in vztrajati ali preprosto isti nekam
               drugam.</p>
               <p>V očeh delodajalca v zasebnem sektorju ob pogledu na mladega človeka vidiš strah.
               Vidiš, da pred seboj ne vidi perspektive, ampak nekaj, za kar ne ve, kako lahko
               koristno uporabi v svojem delovnem procesu. Delodajalci nenehno poudarjajo, da šolski
               sitem ne proizvaja kadrov, ki bi jih lahko takoj po zaključku šolanja uporabili v
               svojem delovnem procesu. In zopet smo v začaranem krogu fiktivnih vpisov, socialnih
               pomoči. Vendar delodajalcem pri tem nekako ne gre zameriti, sami plačujejo davke in
               prispevke, ki nekako posredno financirajo šolski sistem in izobražujejo prihodnje
               kadre. Te iste kadre, ki naj bi z znanjem, pridobljenim v času šolanja, oplemenitili
               gospodarsko poslovanje in posledično prispevali k gospodarski rasti. Da, imamo težave
               in naša odgovornost do vseh teh mladih je, da se s temi težavami spopademo!</p>
               <p>Če vidimo, da nam vseh teh letih obstoječi sistem ni prinašal tega, kar bi nam moral,
               moramo najti reči, da ustvarimo mladim pogoje za boljšo prihodnost. Sebično in
               nemoralno je vztrajanje v situaciji, v kateri zaradi interesa peščice profesorjev,
               ali sindikalistov, ali koga drugega uničujemo mlada življenja. Tukaj ne gre in ne sme
               iti za interes posameznikov, gre za interes prihodnjih rodov in države kot celote.
               Enkrat za vselej je treba v tej državi sprejeti dejstvo, da šolski sistem v osnovi
               niso učitelji, profesorji, kaj šele sindikalisti. Osnova so otroci in mladi, ki naj
               bi jim šolski sistem omogočil, da razvijejo svoje potenciale in tako poskrbijo za
               boljšo prihodnost samih sebe in vseh nas.</p>
               <p>Mladi si zaslužijo prihodnost, upam in si srčno želim, da prihajajoče spremembe
               predstavljajo ta korak v pravo smer. Hvala.</p>
            </sp>
            <sp xml:id="SDZ6-Redna-07-2012-10-24.sp79">

               <speaker>PREDSEDNIK DR. GREGOR VIRANT:</speaker>

               <p>Gospa Iva Dimic, za njo gospa Maja Dimitrovski.</p>
            </sp>
            <sp xml:id="SDZ6-Redna-07-2012-10-24.sp80">

               <speaker>IVA DIMIC (PS NSi):</speaker>

               <p>Hvala za besedo. Spoštovani!</p>
               <p>Veliko je bilo že danes izrečenega, tudi na predstavitvah, vendar je danes v
               Sloveniji trend, da se gre po končani srednji šoli oziroma gimnaziji študirat, kar je
               zelo spodbudno. Vendar je tukaj treba tudi nekaj narediti oziroma če primerjam, danes
               ima samo Univerza v Ljubljani preko 41 tisoč študentov, kar je več kot 2-krat več kot
               jih ima Oxford. Zavedam se, da je težko primerjati univerze, kot je Oxford z Univerzo
               v Ljubljani, vendar sem hotela samo poudariti, da z večjim številom študentov še
               zdaleč niso zagotovljeni dobri rezultati. Eden izmed problemov, ravno pri nas,
               univerzitetnega študija je nizek delež diplomantov od vpisanih v prvi letnik, s čimer
               je izgubljen pomemben del sredstev, vloženih v visoko šolstvo. Mogoče je razlog tudi
               v tem, da imajo ravno ti študentje povsem napačne spodbude.</p>
               <p>Če povem, pa verjetno tudi vsi tukaj prisotni dobite vedno več vprašanj profesorjev,
               kaj vendar bomo naredili z nekaterimi fiktivnimi vpisi študentov. Fiktivni vpisi
               študentov onemogočijo nekaterim študentom, ki imajo resen namen študija, vpis na
               fakulteto. Tudi to je vprašanje za prihodnost.</p>
               <p>Za prihodnost je tudi vprašanje glede fakultet v tujini, kjer njihovi lastni
               študentje poučujejo in vnašajo nova znanja na naslednje generacije. Kako pa je s tem
               pri nas? Žal nekateri profesorji ne spustijo mlajše generacije. To se kaže v samem
               načinu zaposlovanja, pogoju napredovanja in sistemu nagrajevanja. Tako so slovenske
               univerze na nek način skoraj prisiljene najemati skoraj izključno slovensko govoreče
               znanstvenike, to seveda krepi sloves znanja slovenskega jezika, z vsem spoštovanjem,
               in z novimi strokovnimi termini, vendar bi tudi tuji predavatelji pomembno prispevali
               k širjenju in širitvi ponujenega znanja. Mogoče bi na ta način lahko le obdržali
               kakšnega uspešnega diplomanta, da ne bi odšel v tujino.</p>
               <p>Na javni predstavitvi mnenj v zvezi z omenjeno novelo je bilo med drugim mogoče tudi
               slišati očitke, da gre za razprodajo visokega šolstva tujcem. Menim, da so te trditve
               močno pretirane. Če verjamemo predstavnikom slovenskih univerz, ki trdijo, da je
               slovenski visokošolski sistem kvaliteten tudi v mednarodnem merilu, se dejansko
               nimamo česa bati.</p>
               <p>Tudi prihod oziroma sodelovanje z gospodarstvom bi moralo biti v prihodnosti
               okrepljeno. Rada bi samo omenila dosežek Fakultete za strojništvo v sodelovanju z
               Univerzitetnim kliničnim centrom, ko so skupaj razvili novo metodo rekonstrukcije
               dojke pri bolnicah z rakom. S takšnim modelom se je skrajšal čas operacije in tudi
               bolnicam je bil bolj prijazen. Pohvalila bi tudi Fakulteto za strojništvo, ker glede
               na število operacij, ki jih opravijo, lahko kalup naredijo v 24 urah.</p>
               <p>Mislim, da so to zelo dobre prakse, ki so v Sloveniji premalo izkoriščene, in ravno
               tukaj bi morali tudi gospodarstvo in vsi instituti pristopiti k temu. Zato verjamem,
               da bomo v prihodnosti vsi skupaj stremeli k boljšemu sodelovanju in zadrževanju
               diplomantov v Sloveniji.</p>
            </sp>
            <sp xml:id="SDZ6-Redna-07-2012-10-24.sp81">

               <speaker>PREDSEDNIK DR. GREGOR VIRANT:</speaker>

               <p>Gospa Maja Dimitrovski, za njo mag. Lejla Hercegovac.</p>
            </sp>
            <sp xml:id="SDZ6-Redna-07-2012-10-24.sp82">

               <speaker>MAJA DIMITROVSKI (PS PS):</speaker>

               <p>Hvala za besedo.</p>
               <p>Demokracija ne pomeni le vladavine, temveč tudi enakopraven in strpen dialog na
               podlagi racionalnih argumentov ob varstvu pravic in interesov različnih manjšin. O
               vrednotah je potrebno ne le govoriti, temveč tudi v skladu z njimi živeti in jih tudi
               uveljaviti. Svojemu namenu lahko najbolje služi takrat, ko vključuje najširši krog
               ljudi in odseva na vseh področjih družbenega življenja. V demokraciji je moč omejena
               z zakoni, vendar je za pravo demokracijo značilno tudi samoomejevanje oblasti.
               Predlagatelj predlagane spremembe zakona utemeljuje predvsem z vprašljivo
               akreditacijo dveh največjih slovenskih univerz, o čemer pa obstaja več interpretacij,
               ki kažejo na napačno razumevanje situacije s strani resornega ministrstva, kar je
               ovrgla že Nacionalna agencija za kakovost v visokem šolstvu. V nobenem primeru pa
               spremembe niso nujne v obsegu, ki je predlagan, saj bi morali rešitve uskladiti z
               vsemi deležniki.</p>
               <p>Ključno vprašanje, ki je v tem trenutku pred področjem izobraževanja, kulture in
               znanosti, je vprašanje, zakaj Vlada tako drastično posega v ta tri, za narod ključna
               področja. Zakaj smo se znašli med redkimi državami, ki to počnejo? Še več, v tem jih
               celo prekašamo. Mislim, da politiki ministrstva ni jasno, da iz fakultet, ki so
               uvrščene na desettisoče mesto ali še slabše, ni mogoče narediti kakovostne univerze.
               Niti ni jasno, da iz ene kakovostne univerze z razbitjem ne bomo dobili dveh enako
               kakovostnih. Bodo pa na njenem pogorišču zrasle številne zasebne fakultete, ki bodo
               morale kakovost šele dokazati, in to bo stalo študente in vse nas. Upam, da je
               kakovost visokega šolstva, kakovost diplom, kakovost diplomantov tisto, kar je skupen
               cilj. Prav zaradi navedenega smo zaskrbljeni.</p>
               <p>Kaj prinaša Predlog zakona o spremembah in dopolnitvah Zakona o visokem šolstvu –
               prinaša dolgoročno škodo, poseg v avtonomijo in neodvisnost institucij ter upad
               kakovosti!</p>
               <p>Naj na koncu povzamem še besede ministra dr. Turka: "Ministrstvo za izobraževanje,
               znanost, kulturo in šport ima dolg naziv, če bi ga hoteli krajše poimenovati, bi mu
               lahko rekli ministrstvo za ustvarjalnost ali ministrstvo za prihodnost."</p>
               <p>Vprašam se – kakšno prihodnost? Je to ministrstvo za prodajo znanja?</p>
            </sp>
            <sp xml:id="SDZ6-Redna-07-2012-10-24.sp83">

               <speaker>PREDSEDNIK DR. GREGOR VIRANT:</speaker>

               <p>Mag. Lejla Hercegovac, za njo gospod Roman Jakič.</p>
            </sp>
            <sp xml:id="SDZ6-Redna-07-2012-10-24.sp84">

               <speaker>MAG. LEJLA HERCEGOVAC (PS PS):</speaker>

               <p>Spoštovani predsednik, spoštovani minister, spoštovane poslanke in poslanci!</p>
               <p>Vemo, da je visoko šolstvo odgovornost, a znanje javno dobro. V zadnji različici
               sprememb in novele Zakona o visokem šolstvu se predlog oddaljuje od evropskih
               standardov in smernic, saj ne zagotavlja obvezne neodvisnosti, reprezentativnosti in
               strokovnega odločanja. Glede na predlagane vladne ukrepe in predlagane spremembe
               Zakona o visokem šolstvu univerze poudarjajo, da ne morejo sprejeti odgovornosti za
               kakovost visokega šolstva in izobraževanja.</p>
               <p>Z zmanjšanjem sredstev visokemu šolstvu in znanosti na vseh ravneh, predvsem na
               terciarni ravni, bo manj želene gospodarske konkurenčnosti in inovativnosti. Namreč,
               proračunska sredstva za visoko šolstvo so znižana za 18,81 %, za raziskovalno
               dejavnost pa 36,22 %.</p>
               <p>Vlada Republike Slovenije pripravlja zakone brez dialoga, nedemokratično, a Državni
               zbor oziroma koalicija jih sprejema in zato so zakoni pogosto v škodo prebivalstva.
               Vladi in Ministrstvu za izobraževanje, znanost, kulturo in šport očitajo prikrito
               politizacijo, tiho privatizacijo, uvajanje prikritih šolnin, spreminjanje programov
               in posledično verjetno nižanje kakovosti. NAKVIS je namreč edina državna agencija s
               posebnim statusom neodvisnega proračunskega uporabnika in bi morala ostati neodvisna
               od deležnikov in politike.</p>
               <p>Če želimo, da bodo člani sveta predvsem neodvisni od vseh slovenskih deležnikov,
               potem jih pridobimo iz tujine, da nas nekdo ne obtoži konflikta interesov. Hvala.</p>
            </sp>
            <sp xml:id="SDZ6-Redna-07-2012-10-24.sp85">

               <speaker>PREDSEDNIK DR. GREGOR VIRANT:</speaker>

               <p>Gospod Roman Jakič, za njim gospod Gašpar Gašpar Mišič.</p>
            </sp>
            <sp xml:id="SDZ6-Redna-07-2012-10-24.sp86">

               <speaker>ROMAN JAKIČ (PS PS):</speaker>

               <p>Hvala za besedo, spoštovani predsednik.</p>
               <p>Težko je ministru in tej vladi povedati ali pa dopovedati, da je narobe, da si žaga
               vejo, na kateri sedi. Zakaj je težko reči ministru, da narobe žaga? Zato, ker veja,
               na kateri sedi, ni javna veja in zato mu ni mar, v resnici. Ni mu mar za javno
               šolstvo in javne univerze, on skupaj z nekaterimi v super ministrstvu, zadolženih za
               javno visoko šolstvo, v resnici sedi na sosednjem drevesu. Na tistem privatnem, ki ga
               zaliva z javnim denarjem in se mu smeji ob pogledu na hiranje javnega. Ali kot je
               rekel prejšnji minister za šolstvo, namreč, ta isti minister po eni strani govori o
               krizi, po drugi pa mu nikoli ne zmanjka denarja za prijatelje in strankarske tovariše
               v zasebnih fakultetah.</p>
               <p>Ampak zakaj je težko spremeniti kurz ministra in te vlade? Dal sem si tri točke. Zato
               ker je cilj vsake avtokratske in tehnicistične vlade – kar trenutna vlada definitivno
               je –, da najprej obračuna z nosilci javnega znanja in to avtonomnega znanja, ki ga
               zaenkrat še vedno imajo javne univerze v Sloveniji. Samo toliko, da veste: poleg
               afere JBTZ je bilo eno glavno gonilo nas, ki smo v osemdesetih letih delali
               revolucijo v tej državi in se borili za demokracijo, boj za avtonomijo univerze. Za
               avtonomijo, o kateri je govoril kolega Bosnić, samostojne, svobodne univerze, ki ima
               svoj razum in razvija svoj razum. In definitivno ni res, da Evropska unija zapoveduje
               poseg v avtonomijo univerze! Nasprotno! Se mi zdi, da je tako.</p>
               <p>Drugič, zakaj je težko spremeniti kurz ministra in te vlade? Zato ker je cilj vsake
               avtokratske in tehnicistične vlade – kar trenutna slovenska vlada je –, da onemogoča
               kakršno koli materialno, znanstveno, kulturno in duhovno rast. Kot pravi Ivo Svetina
               v enem od svojih člankov, vse svoje napore vlaga v to, da zatre, uniči še zadnje
               preostanek elit na Slovenskem. Da, elit! Vendar ne politične elite, ampak
               intelektualne, znanstvene in kulturne. Zato ni čudno, da ste že junija dobili poziv
               visokošolskega sindikata, ki pravi, država študentom obljublja brezplačni študij,
               obenem pa v nacionalnem reformnem programu napoveduje šolnine. To je odgovor na
               tisto, kar je kolegica prej govorila, o študentih. In nadaljuje sindikat, da poleg
               tega postaja vedno bolj očitno, da skuša s finančnimi pritiski na javne univerze ta
               vlada umetno znižati kakovost študija in s tem sprožiti divjo privatizacijo visokega
               šolstva.</p>
               <p>In tretjič, zakaj je po moje težko spremeniti kurz ministra in te vlade?, Zato ker je
               cilj vsake avtokratske in tehnicistične vlade, kar trenutna slovenska vlada je, da
               želi dobesedno narediti to, kar je v svoji kolumni zapisal direktor Direktorata za
               visoko šolstvo in znanost, ko je napisal kolumno kot priporočilo slovenski desnici –
               to je tudi zanimivo, da je direktor direktorata piše kolumne in priporočila slovenski
               desnici –, kjer je zapisal, citiram: "Slovenska pomlad je lahko močna le, če dela na
               sebi, če gradi lastno izobraževalno, kadrovsko in komunikacijsko infrastrukturo."</p>
               <p>Za to gre, gospod predsednik! Za to gre, minister Turk!</p>
            </sp>
            <sp xml:id="SDZ6-Redna-07-2012-10-24.sp87">

               <speaker>PREDSEDNIK DR. GREGOR VIRANT:</speaker>

               <p>Besedo dajem ministru.</p>
            </sp>
            <sp xml:id="SDZ6-Redna-07-2012-10-24.sp88">

               <speaker>DR. ŽIGA TURK:</speaker>

               <p>Napolnil sem en list z opazkami na nekatere razprave, pa bi se, če dovolite, malo
               vključil.</p>
               <p>Naprej gre v vaših razpravah, seveda predvsem v opozicijskih, za dve stvari; en del
               razprav se nanaša na zakon, ki je pred vami, drugi del razprav se nanaša na vse
               ostalo, kar bi bilo mogoče povezati s tem zakonom oziroma kjer se uporabi, pojavijo
               besede univerza, visoko šolstvo, znanje, kultura, šport, mladina in tako naprej.</p>
               <p>V zvezi s samim zakonom je vendar število razprav v manjšini,</p>
               <p>obseg razprav o zakonu je čedalje krajši, začenja se govoriti o vsem mogočem. Pa
               vendar, kar se tiče štirih točk, ki jih zakon spreminja, ki jih zakon obravnava, se
               ne spominjam, da bi podaljšanje akreditacij kdo problematiziral.</p>
               <p>Ureditev transnacionalnega izobraževanja. S tem v zvezi je bila izražena sicer neka
               skrb. Jaz jo razumem dejansko kot strah pred konkurenco, strah pred tem, da bi res
               kakšna tuja šola, ki je akreditirana v tujini s strani organa, ki je član ENQA, v
               Sloveniji odprla svojo podružnico in bi slovenski študentje imeli možnost, da
               študirajo tudi na tej šoli. Pridobili bi diplomo te tuje organizacije, ki bi jo
               morali morda nostrificirati, morda pa ne, v odvisnosti od tega, kakšen dogovor ima
               Slovenija s to državo. Natančno enake priložnosti, enake možnosti imajo slovenske
               visokošolske organizacije, da odpirajo svoje programe v tujini, nekatere to tudi
               delajo in si na ta način izboljšujejo materialni položaj. Te njihove programe
               akreditira seveda NAKVIS, kako so priznani v tisti državi, v kateri se izvajajo, je
               odvisno od vsake države posebej.</p>
               <p>Razmeroma malo diskusij je bilo v zvezi s 63. členom oziroma z neposredno pedagoško
               obveznostjo. Treba je poudariti in ponoviti, zakaj bi imel minister pravico do
               nečesa, rektor pa ne. Za to gre: za povečanje avtonomije na tem področju.</p>
               <p>Potem je bilo pa seveda veliko veliko diskusij o vsem mogočem. Zakon o financiranju
               visokega šolstva, ki bi ga morala prejšnja vlada pripraviti do letošnjega februarja,
               seveda mi pripravljamo in nima s to novelo nobene posebne zveze. Ali bo uredba o
               financiranju del tega zakona ali bo to poseben zakon, je še se zelo odprto.</p>
               <p>Mene veseli, da je gospa Potrata opozorila na šanghajsko lestvico. Še nekdo je na to
               opozoril. Na tej šanghajski lestvici je na prvih mestih nadpovprečno število zasebnih
               univerz, ne javnih univerz. Zato me čudi, da se na to sklicuje, ker to vendar kaže na
               to, da zasebne univerze niso nujno slabše. Ko je nekdo govoril o 10-tisočem mestu ali
               pa o tisočem, 5-tisočem mestu kakšne slovenske univerze na tem lestvicah, je treba
               nekaj povedati o metodologiji, kako se na primer šanghajska lestvica dela. Šanghajsko
               lestvico zanima, koliko člankov, Nobelovih nagrad, znanstvenih referenc itn. je neka
               univerza zbrala; ne glede na število zaposlenih na tej univerzi, ne glede na število
               znanstvenikov. Neka zelo majhna šola, ki ima malo pa odličnih ljudi, ima na tej
               lestvici zelo malo možnosti.</p>
               <p>V javnosti so se z zasmehovanjem pojavili podatki o tem, da so na neki spletni
               lestvici o spletni prisotnosti univerz nekatere slovenske zasebne fakultete na zelo
               nizkih mestih. Ja, seveda so. Ta stvar je merila spletno prisotnost, pomeni, koliko
               nekih spletnih kazalcev, člankov itn. kaže na te institucije. Te institucije so
               stokrat manjše od ljubljanske univerze, nekatere so tisočkrat manjše od ljubljanske
               univerze in imajo že zaradi samega obsega toliko manj tega.</p>
               <p>Zelo pozorno sem prisluhnil diskusiji v zvezi s Švedsko, ki je bila podana kot
               primer, da naj ne bi bilo dobro, da vlada imenuje svet NAKVIS – namreč, švedska vlada
               imenuje ustrezen organ na Švedskem. Ampak, zelo pozorno sem poslušal to razpravo
               gospe Potrate in ona je zelo jasno povedala, da naj bi ENQA problematizirala, pozor,
               postopke, metode in cilje te agencije. Niso problematizirali načina imenovanja
               njihovih organov, postopkov, metod, ciljev NAKVIS. Ta sprememba zakona v prav ničemer
               ne spreminja, postopki, metode in cilji ostajajo popolnoma enaki, kot so bili doslej,
               in popolnoma neodvisni od kogar koli.</p>
               <p>Veliko besed je bilo v tem zboru o avtonomiji. Dajmo vendar pogledati, ali ima
               sprememba sveta NAKVIS kakšno zvezo z avtonomijo univerz. Ja, ima zvezo z avtonomijo
               univerz, če vzamemo univerzitetno sfero, skupaj z NAKVIS kot eno enoto, o kateri
               nihče ne sme povedati nič. Potem ja, ampak avtonomija univerz ima, gospe in gospodje,
               štiri atribute, štiri skupine značilnosti. Organizacijsko to pomeni, na kakšen način
               si univerze izbirajo vodstva, kako ustanavljajo fakultete, kako ustanavljajo, recimo,
               podjetja in podobne stvari; finančno avtonomijo, kako alocirajo budžet, ki ga dobijo,
               na kakšen način je financiranje, za koliko let vnaprej je financiranje znano in tako
               naprej; kadrovsko avtonomijo, kako rekrutirajo zaposlene, kako upravljajo s
               človeškimi viri, kakšno plačno politiko imajo in podobno. In seveda akademsko
               avtonomijo, o čem predavajo, koliko o čem predavajo, kako izberejo število študentov,
               kakšni vstopni kriteriji veljajo za te študente. O nobeni od teh stvari sprememba
               tega zakona ne govori, razen da povečujemo kadrovsko avtonomijo v smislu večje
               fleksibilnosti pri določanju neposredne pedagoške obveznosti.</p>
               <p>Gospod Bevk je omenil Samsung, ga je primerjal z Iskro. Nobene posebne zveze sicer to
               nima s tem zakonom, ampak razlika je v tem, da je Samsung rastel v nekem
               kapitalističnem, svobodnem tržnem gospodarstvu, Iskra je pa životarila v nekem
               postsocialističnem, nesvobodnem gospodarstvu in razlika je verjetno posledica tudi
               tega.</p>
               <p>Zelo se strinjam z razpravo gospe Dimitrovske v zvezi z demokracijo, v zvezi s tem,
               da demokracija terja strpen dialog, dialog o dejstvih, dialog o resničnih problemih,
               ki so na mizi, ampak v teh razpravah, ki jih imamo tukaj, se manjšina razprav nanaša
               na predlog tega zakona in večina o vsemogočem, kar je komu všeč ali pa ni všeč o
               visokem šolstvu, o blogih državnih uradnikov in podobnem. Reči moram, da sem se v
               začetku razprave gospoda Jakiča kar malo ustrašil. Namreč, slišalo se je že nekako v
               smislu kot grožnja, da si žagam vejo, na kateri sedim. Namreč, še vedno sem
               malenkostno zaposlen na ljubljanski univerzi in upam, da vaše grožnje ne smem
               razumeti tako, kot da boste vaša stranka poskušali vplivati na to univerzo, kakšen
               odnos bodo imele do mene kot na fizično oziroma zasebno osebo.</p>
               <p>Prav nobene povezave nimam ne učiteljske, ne pedagoške, ne akademske, ne sorodstvene
               z nobeno zasebno visokošolsko ustanovo. Tudi ko govorimo o zasebnih visokošolskih
               ustanovah, je treba biti zelo jasen, da zasebna visokošolska ustanova je tudi
               Univerza v Novi Gorici, pa je ustanovitelj občina Nova Gorica. Zelo veliko teh
               organizacij, ki jih poskušate pejorativno imenovati zasebne, so v resnici
               ustanovljene s strani lokalnih skupnosti, ker si lokalna skupnost želi na svojem
               področju imeti tudi visokošolske organizacije.</p>
               <p>Za konec še kratko o tem svetu NAKVIS, ki je, bom rekel, tista jedrna točka spora,
               kjer se sfera boji, da bo izgubila možnost samoupravljanja, kjer se sfera boji, da bo
               izgubila možnost, da sama sebe nadzoruje, da si sama izbira nadzornike.</p>
               <p>Vsi opozicijski govorniki govorite o tem, da bo vlada imenovala in izbrala teh 11
               predstavnikov po svoji politični meri, tako kot se nam to praviloma očita. Verjamem,
               da ste vi prebrali ta predlog zakona, ki je pred nami, in če bi ga prebrali, potem bi
               videli, da temu vendar ni tako. Teh članov je 11. V zakonu zelo jasno piše, da eden
               mora biti imenovan na predlog rektorske konference, eden mora biti predlagan na
               predlog sindikata, eden mora biti predlagan na predlog visokošolskih zavodov, dva
               morata biti predlagana na predlog študentov, mi se s študenti sedaj pogovarjamo, da
               bodo predlagali dikcijo, kjer bodo oni predlagali vse relevantne študentske
               organizacije oziroma študentski sveti dva človeka, o katerih tudi vlada ne bo mogla
               nič reči, in enega predstavnika, ki ga bo predlagalo gospodarstvo. Skratka, če bodo
               Rektorska konferenca, sindikat, visokošolski zavodi, študenti in gospodarstvo sami
               pri sebi, vsak pri sebi se odločili za enega kandidata, potem bo vlada imela vpliv na
               imenovanje petih od enajstih članov sveta NAKVIS; in še teh pet bo prišlo na predlog
               visokošolskih organizacij, univerz.</p>
               <p>Tako se mi zdi, da vzpostavljamo neko ravnotežje med enimi in drugimi, je pa res, ni
               pa več velika večina vseh imenovana s strani tistih, ki jih je treba nadzorovati.
            </p>
            </sp>
            <sp xml:id="SDZ6-Redna-07-2012-10-24.sp89">

               <speaker>PREDSEDNIK DR. GREGOR VIRANT:</speaker>

               <p>Replika, gospod Roman Jakič.</p>
            </sp>
            <sp xml:id="SDZ6-Redna-07-2012-10-24.sp90">

               <speaker>ROMAN JAKIČ (PS PS):</speaker>

               <p>Hvala za besedo, predsednik.</p>
               <p>Rad bi odgovoril na tisti dve netočnosti ali pa zavajanji, o katerih je govoril
               minister.</p>
               <p>Seveda, ko sem govoril o veji in žagi, sem govoril v prispodobi, govoril sem, da
               sedite na privatnem drevesu in gledate hiranje javnega drevesa, nisem pa govoril o
               avtonomiji in univerza je avtonomna in vaša vloga na ljubljanski univerzi je, kakršna
               koli že je. Za tako avtonomno univerzo, v katero se politika ne bo mogla vtikati, sem
               se boril v 80. letih, vi pa to avtonomijo rušite z vsemi razpoložljivimi sredstvi
               oziroma natančneje, s tem da jim zmanjšujete finančna sredstva. To je bila moja
               poanta, ena od poant, zakaj načenjate avtonomijo šolstva.</p>
               <p>Kar se pa tiče druge zgodbe. Ni kar nek blog ampak je blog oziroma kolumna direktorja
               direktorata za visoko šolstvo v vašem ministrstvu, predvidevam, da je to prava
               najvišja figura znotraj hierarhije, ki je zaposlena na področju visokega šolstva.
               Glede na to, da imate veliko ministrstvo, govorim o gospodu Rončeviču, ki pa ima tudi
               privatni interes. Če se ne motim, je predavatelj na eni od teh zasebnih šol –
               soustanovitelj, pardon, so me opozorili, ene od teh privatnih univerz oziroma
               fakultet, katera je dobila izdatna sredstva s strani ministrstva v trenutku, ko je on
               tudi postal direktor direktorata.</p>
            </sp>
            <sp xml:id="SDZ6-Redna-07-2012-10-24.sp91">

               <speaker>PREDSEDNIK DR. GREGOR VIRANT:</speaker>

               <p>Še ena replika je, mag. Majda Potrata, potem bom dal besedo ministru.</p>
            </sp>
            <sp xml:id="SDZ6-Redna-07-2012-10-24.sp92">

               <speaker>MAG. MAJDA POTRATA (PS SD):</speaker>

               <p>Hvala, gospod minister, da ste me opazili. Ampak ali veste, uvrstitev Harvarda na
               šanghajsko lestvico ni zvezana s tem, ali je to zasebna ali javna univerza, ampak je
               zvezana s kakovostjo predavateljev, ki so tam. Kakovost je pa pogosto posledica
               sredstev ali je zvezana s sredstvi, ki so tej instituciji namenjene.</p>
               <p>Tisto, kar jaz očitam vam in vaši usmeritvi, je, da boste s finančnim izčrpavanjem
               slovenskih univerz spodrezali korenine za kakovostno rast javnih univerz. Ni daleč od
               resnice, da vzpostavljate vzporedno infrastrukturo visokošolsko, v katero bo
               vključenih več sredstev. O čem drugem pa še v razpravi, ampak samo toliko. Kakovost
               ni zvezana s tem, ali je nekdo javna ali zasebna institucija, poleg tega je pa treba
               upoštevati še tradicijo.</p>
            </sp>
            <sp xml:id="SDZ6-Redna-07-2012-10-24.sp93">

               <speaker>PREDSEDNIK DR. GREGOR VIRANT:</speaker>

               <p>Minister ima besedo.</p>
            </sp>
            <sp xml:id="SDZ6-Redna-07-2012-10-24.sp94">

               <speaker>DR. ŽIGA TURK:</speaker>

               <p>Hvala lepa. Najprej v zvezi s financami.</p>
               <p>Popolno zavajanje je, da se kakšna sredstva od javnih pretakajo k zasebnim. Na
               podlagi rebalansa proračuna smo z natanko, do decimalke, enakimi vatli obravnavali
               vse visokošolske zavode, ki imajo koncesijo oziroma do decimalke enakem razmerju
               obdržali razmerje med javnimi in koncesioniranimi zasebnimi zavodi.</p>
               <p>Tako ta očitek zelo odločno zavračam in pričakujem, da se bo vendar že o tem nehalo
               govoriti.</p>
               <p>Ravno tako o tistem razpisu, katerega rezultati so bili objavljeni v začetku aprila,
               takrat ko je prišel gospod Rončevič na ta direktorat. To je čisto zavajanje: razpis
               je razpisala prejšnja vlada, komisijo je imenovala prejšnja vlada, komisija je stvari
               ocenila, preden smo se mi sploh usedli na ministrstvo, in rezultati so bili primerni
               temu, kdo se je pa pravzaprav na te razpise prijavil.</p>
               <p>V zvezi z bloganjem vršilca dolžnosti direktorja direktorata, gospoda Rončeviča,
               tukaj ne bom komentiral. Ta blog sem razumel, da govori o ustvarjanju strankarske
               infrastrukture, ne pa o ustvarjanju javne infrastrukture.</p>
               <p>In končno, gospod Jakič, pričakujem opravičilo v zvezi s tem, da sedim na kakršni
               koli zasebni šolski, ali visokošolski, ali kakšni podobni veji. Nič od tega preprosto
               ne drži in tega mi vi ne boste govorili.</p>
            </sp>
            <sp xml:id="SDZ6-Redna-07-2012-10-24.sp95">

               <speaker>PREDSEDNIK DR. GREGOR VIRANT:</speaker>

               <p>Replika mag. Potrata, potem replika gospod Jakič.</p>
            </sp>
            <sp xml:id="SDZ6-Redna-07-2012-10-24.sp96">

               <speaker>MAG. MAJDA POTRATA (PS SD):</speaker>

               <p>Spoštovani gospod minister, konec avgusta sprejeta uredba o financiranju doktorskega
               študija vas demantira, čeprav resolucija doktorskega študija na samostojne
               visokošolske zavode ne uvršča, ste mimo resolucije dodelili z uredbo sredstva za
               doktorski študij.</p>
               <p>Samo toliko, hvala.</p>
            </sp>
            <sp xml:id="SDZ6-Redna-07-2012-10-24.sp97">

               <speaker>PREDSEDNIK DR. GREGOR VIRANT:</speaker>

               <p>Gospod Jakič.</p>
            </sp>
            <sp xml:id="SDZ6-Redna-07-2012-10-24.sp98">

               <speaker>ROMAN JAKIČ (PS PS):</speaker>

               <p>Hvala za besedo.</p>
               <p>Ne razumem ministra – bil je film Una metafora. Ko govorim, da sedite na veji in ki
               si jo žagate, je metafora. Če ne razumete metafore, s katero vam želim dopovedati, da
               kljub vsemu ste minister vlade, ki služi javnemu interesu. In o tem govorim! O javnem
               interesu!</p>
               <p>Meni kot poslancu Državnega zbora pa diplomiranemu pedagogu, mimogrede, je to
               razmerje, ki ga ustvarjate v korist zasebnega napram javnemu, nerazumljivo in gre
               proti javnemu interesu. Javni interes je spodbujanje dobre, kvalitetne, javne šole od
               vrtca do univerze. Na tej točki sem govoril seveda o tem, da vaša dejanja kot
               ministra – in imam vso pravico, da o tem tako mislim – gredo v smeri, da protežirate
               zasebni sektor bolj kot javni. Nič nimam proti zasebnemu šolstvu! Nič nimam proti
               zasebnemu – nasprotno, mislim, da je prav! Ampak, če je zasebno, potem naj se skuša
               financirati iz zasebnega kapitala, ne pa, da ga skoraj 100 % financiramo iz javnih
               sredstev. O tem govorim!</p>
               <p>In ko govorite, kakšna je situacija – zakaj pa ne spremenite te situacije? Zakaj vi
               kot minister ne pridete pred Državni zbor s spremembo, v kateri boste to dokazovali,
               kar govorite? Vi govorite nekaj, v praksi se pa dela čisto nekaj drugega!</p>
            </sp>
            <sp xml:id="SDZ6-Redna-07-2012-10-24.sp99">

               <speaker>PREDSEDNIK DR. GREGOR VIRANT:</speaker>

               <p>Proceduralno mag. Alenka Bratušek.</p>
            </sp>
            <sp xml:id="SDZ6-Redna-07-2012-10-24.sp100">

               <speaker>MAG. ALENKA BRATUŠEK (PS PS):</speaker>

               <p>Najlepša hvala, gospod predsednik.</p>
               <p>Ker se že od včeraj do danes veliko opravičujemo pa zahtevamo veliko opravičil.</p>
               <p>Gospod minister, v ponedeljek zvečer – sicer smo bili na žalost sami z moji
               strankarski kolegi, vaših to ne zanima – smo se pogovarjali o reorganizaciji srednjih
               šol. V Državnemu zboru s te izrekli laž! Laž, da župan občine Kranj to podpira. Kar
               je pa še huje, ste mene želeli postaviti na laž. Verjamete bolj svojemu direktorju
               kot meni. Magnetogram vam bom potem zagotovila. Tako sedaj tudi jaz prosim, da se mi
               javno opravičite za to, ker ste rekli, da ne govorim resnice, pa sem vas jaz
               postavila na laž. Stavek, ki je v magnetogramu, govori: "Ne vem, kaj je kdaj kdo
               rekel, zaupam in verjamem pa bolj svojemu direktorju kot vam." Jaz sem vam dokazala,
               da to ni res.</p>
               <p>Zato pa prosim, pa to ni bila metafora, tako kot je prej govoril kolega, to so
               dejstva. In če se že dva dni ukvarjamo z opravičevanji, mogoče brez zveze, ampak
               začela nisem jaz, je prav, gospod minister, da pokažete in poveste, kako takrat, ko
               se minister zmoti, govori neresnice, da ne rečem laži, pokaže to.</p>
            </sp>
            <sp xml:id="SDZ6-Redna-07-2012-10-24.sp101">

               <speaker>PREDSEDNIK DR. GREGOR VIRANT:</speaker>

               <p>Zanimivo, kako je nenadoma proceduralno predlaganje opravičil postalo sprejemljivo.
               Škoda, da ni gospoda Möderndorferja, da bi to pokomentiral... /oglašanje iz dvorane/
               No, saj pravim, škoda da ni vašega vodje poslanske skupine, da bi se ponovno izrekel
               o tem istem vprašanju, o katerem se je včeraj, ko je nekdo poskušal zaščititi svojo
               osebno integriteto, ker je bila laž izrečena na račun osebne integritete. V tem
               primeru gre pač za neko izjavo, ki ji vi ne verjamete.</p>
               <p>Besedo dajem ministru.</p>
            </sp>
            <sp xml:id="SDZ6-Redna-07-2012-10-24.sp102">

               <speaker>DR. ŽIGA TURK:</speaker>

               <p>Gospa Bratušek, opravičujem se vam, če sem vas z besedami, da bolj verjamem svojemu
               direktorju kot vam, prizadel. Se vam opravičujem.</p>
               <p>Ste sicer zlorabili proceduralni predlog za to... /oglašanje iz dvorane/</p>
            </sp>
            <sp xml:id="SDZ6-Redna-07-2012-10-24.sp103">

               <speaker>PREDSEDNIK DR. GREGOR VIRANT:</speaker>

               <p>Mag. Alenka Bratušek, ne morete parlamentirati oziroma diskutirati na tak način,
               ampak samo, ko imate besedo. Vsaj tega minimuma se bomo pa v Državnem zboru
               držali.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-24.sp104">

               <speaker>DR. ŽIGA TURK:</speaker>

               <p>Kar se pa tiče dejstev, vam bom pa preposlal dokument, ki dokazuje, da ima tudi moj
               direktor v zvezi z zadevnim vprašanjem prav. Verjamem, da imate magnetogram; verjamem
               tudi, da so mnenja o tem lahko v različnem času tudi različna.</p>
               <p>Sedaj pa, če grem še h gospodu Jakiču. Seveda zelo dobro razumem metafore, sedim na
               stolu, ne na veji... / oglašanje iz dvorane/ Ampak ne sedim tudi na nobenem stolu na
               nobeni veji nobenega zasebnega zavoda. Tega mi ne morete očitati. V zvezi s tem ne
               morete, ne obstajajo nobena dejstva, nobeni podatki. Ne spomnim se, da bi kdaj imel,
               bom rekel, pedagoške obveznosti na teh institucijah in tako naprej.</p>
               <p>Ampak govorili ste o javnem interesu, in seveda – ja, nas mora tukaj vse zanimati
               javni interes! Javni interes je, da je mladim v Sloveniji na voljo čim boljši študij.
               To je javni interes. In seveda, ta čim boljši študij lahko nudijo različni ponudniki.
               Nekateri od teh ponudnikov so javni v smislu, da je ustanoviteljica država, drugi od
               teh ponudnikov so zasebni v smislu, da je ustanoviteljica občina, in tretji so
               zasebni tako, da je ustanovitelj navsezadnje lastnik in tako naprej, neka zasebna
               ustanova. Vsaka od teh treh organizacij, od teh treh tipov lahko nudi mladini,
               slovenskim študentom ali pa šolarjem in osnovnošolcem kvalitetne vsebine. Nekaterim
               od teh, če so dovolj kvalitetni, država priznava koncesijo, kar pomeni, da je
               študentom omogočen brezplačen vpis oziroma brezplačno izobraževanje poleg vseh drugih
               stroškov, ki jih seveda študentje s tem študijem imajo. Nekaterim pa ne in so
               popolnoma zasebni in se financirajo v celoti in samo iz šolnin. In ponavljam: nobenih
               korakov ne delamo za to, da bi favorizirali tiste druge, zasebne, ki imajo koncesijo,
               proti tistim, ki so javni, ki je ustanoviteljica država in ki so v državni lasti.
               Nobenih korakov v to smer nismo naredili. Nismo pa tudi izkoristili te krize, kar pa
               je bil predlog, kar pa je bila želja nekaterih, da bi porezali, požgali vse, kar je
               zasebnega tako na področju osnovnega, srednjega in tudi na področju visokega šolstva.
               Razmerja med javnim in zasebnim ostajajo takšna, kot so bila tudi pod, če v
               narekovaju rečem, vašo vlado.</p>
            </sp>
            <sp xml:id="SDZ6-Redna-07-2012-10-24.sp105">

               <speaker>PREDSEDNIK DR. GREGOR VIRANT:</speaker>

               <p>Besedo ima gospod Gašpar Gašpar Mišič. Za njim pa gospod Matjaž Zanoškar.</p>
            </sp>
            <sp xml:id="SDZ6-Redna-07-2012-10-24.sp106">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani predsednik, minister...</p>
            </sp>
            <sp xml:id="SDZ6-Redna-07-2012-10-24.sp107">

               <speaker>PREDSEDNIK DR. GREGOR VIRANT:</speaker>

               <p>Opozarjam vse – se opravičujem, gospod Mišič –, opozarjam vse, da takrat, ko nimamo
               besede, ne govorimo in ne vpijemo drug čez drugega. Prosim, da se vsi tega
               držimo.</p>
               <p>Izvolite, gospod Mišič.</p>
            </sp>
            <sp xml:id="SDZ6-Redna-07-2012-10-24.sp108">

               <speaker>GAŠPAR GAŠPAR MIŠIČ (PS PS):</speaker>

               <p>Predsednik, hvala še enkrat. Spoštovani minister!</p>
               <p>Ko smo že pri opravičevanju, gospod minister, nekega dne se boste morali vi
               opravičiti vsem državljankam in državljanom Republike Slovenije za vsa vaša početja.
               Ura že tika taka, pa vi vodite, sedite lahko na stolu ali pa na veji.</p>
               <p>Predlog novele Zakona o visokem šolstvu prinaša in vnaša zmedo v siceršnjo zmedo
               visokošolskega sistema. Povečuje politični vpliv in s tem grobo posega v avtonomijo
               in neodvisnost visokega šolstva. O sestavi članstva Nacionalne agencije Republike
               Slovenije za kakovost v visokem šolstvu bo po novem odločala Vlada ali bolje rečeno
               politika in nič več stroka. Torej tistim, ki so najbolj poklicani za področje
               kakovost v visokem šolstvu, se z novelo zakona odvzema možnost strokovnega vpliva na
               kakovost v visokem šolstvu, kar je, blago rečeno, žalostno. Slovenski politiki je v
               premnogih primerih uspelo razdeliti mnenje stroke, tako da se tudi strokovnjaki
               delijo na politično primerne in politično neprimerne ali pa manj primerne, v
               odvisnosti od vsakokratne politične opcije, ki je na oblasti, kar v mednarodnem
               prostoru le še bolj zmanjšuje ugled in povečuje ranljivost nam skupne in edine
               Slovenije, ki brez sinergije med politično, gospodarsko in akademsko sfero nima
               prihodnosti, spoštovani gospod minister.</p>
               <p>Drage gospe in gospodje, odločil sem se, da vam danes izpovem še nekaj osebnega, ker
               je zelo povezano z znanjem in izobraževanjem. Sem samorastnik, otrok nepismenih
               staršev, pomorščak, obrtnik in podjetnik. 24 julija sem dopolnil 46 let in ves ta čas
               sem bil in še vedno sem lačen znanja, do katerega sem v tej državi vedno dostopal
               brezplačno. Zato se toliko bolj zavedam pomembnosti dostopa do znanja za vsakogar, ne
               glede na status in materialno stanje. Zaradi moje nesebičnosti in družbeno koristnih
               aktivnosti sem danes po volji ljudstva poslanec Državnega zbora Republike Slovenije,
               ki nosi odgovornost do države in vseh državljank in državljanov. Zato z veliko
               zaskrbljenostjo spoznavam, da se danes v Sloveniji soočamo z največjo grožnjo naše
               prihodnosti; in ta je revnost uma in enoumja.</p>
               <p>Drage gospe in gospodje, hudo mi je, ko vas opazujem, kako se igrate z znanjem, ki je
               ravno v času krize naš najpomembnejši kapital. Znanje je sveta vladar in ne denar,
               denar je le eden izmed mnogih produktov znanja. V krizo nismo prišli zaradi
               pomanjkanja denarja, temveč zaradi pomanjkanja znanja. Posledice neznanja so vsa
               pretekla in sedanja ravnanja.</p>
               <p>Slovenski laični in strokovni javnosti veliko povedo že imena akterjev te vlade, ki
               vodijo ključne resorje in politiko izobraževanja, znanosti, kulture in športa. In na
               to lahko dodam le še: amen.</p>
            </sp>
            <sp xml:id="SDZ6-Redna-07-2012-10-24.sp109">

               <speaker>PREDSEDNIK DR. GREGOR VIRANT:</speaker>

               <p>Gospod Matjaž Zanoškar. Za njim mag. Ivan Vogrin.</p>
            </sp>
            <sp xml:id="SDZ6-Redna-07-2012-10-24.sp110">

               <speaker>MATJAŽ ZANOŠKAR (PS PS):</speaker>

               <p>Hvala za besedo.</p>
               <p>Tudi jaz se bom v svoji razpravi dotaknil obeh delov. Kot ste rekli, prvi del –
               konkretno sprememba zakona, predlagane spremembe zakona, in potem še nekatera moja
               razmišljanja okoli visokega šolstva v naši državi.</p>
               <p>Ko govorimo o predlaganih spremembah, potem se tudi sam ne morem otresti občutka, da
               ko gre za oblikovanje in postavljanje NAKVIS, da ne gre tu za priložnost, ki jo
               izkorišča vlada in tudi da predlog sprememb, kjer bi lahko implementirala svoje
               politične ambicije v tem. Preprosto tega občutka se ne morem otresti, ker konec
               koncev vse asociacije, ki bodo predlagale člane, jih bo potem vlada prerešetala in
               potem postavila tiste, ki so nesporno takšni, ki lahko zastopajo razvoj visokega
               šolstva v tej instituciji. Tako se mi zdi, da je na ta način poseg v avtonomnost
               visokega šolstva in seveda poseg v avtonomnost visokega šolstva predvsem zaradi
               rebalansa, potem zaradi ZUJF in predvsem zaradi načrtovanega proračuna za leti 2013
               in 2014. To so tiste stvari, na katerih bi lahko utemeljili zmanjševanje avtonomnosti
               visokega šolstva v naši državi.</p>
               <p>V tem delu visokega šolstva, ko gre za privatni in gre za državne institucije, je
               vsem isto to, da znanje je vrednota, ki je silno pomembna za razvoj naše države, je
               vrednota, ki naj bi bila dosegljiva vsakomur; tistim, ki imajo debele denarnice, in
               tistim, ki imajo tudi tanjše denarnice. Celoten proces razvoja visokega šolstva gre v
               to smer, da se zmanjšujejo sredstva in s tem se tudi na nek način onemogoča
               kvaliteten razvoj in predajanje znanja mlajšim generacijam. Bojim se, da se bo stvar
               nadaljevala v takšno smer tako dolgo, da bomo prišli do tega, da bo šolanje in
               pridobivanje znanja samo še plačljivo; torej dosegljivo samo tistim, ki bodo imeli
               bogate starše, tistim, ki pa tega ne bodo zmogli, pa nekako ne bo omogočeno.</p>
               <p>To so stvari, ki jih predvidevamo, stvari, ki se jih bojimo. Mogoče v tem delu, ki ne
               zadeva ravno spremembe te zakonodaje, lahko svoje mišljenje, svoje misli tudi
               povem.</p>
               <p>Druga stvar, ki me silno moti, in verjetno ne samo mene, je ta, da če pogledate
               spiske na Zavodu za zaposlovanje, potem boste lahko ugotovili, da je iz dneva v dan
               več diplomantov, ki niso zaposleni, ki se ne morejo zaposliti, iščejo delo, pa ne več
               v naši državi, kjer je popolnoma iluzorno, iščejo delo tudi v drugih državah. Torej,
               odliv, beg možganov v druge države je za našo državo silno velika škoda. Ve se,
               koliko stane en diplomant, ve se, koliko je vanj vloženega truda in denarja, potem pa
               gre nekam drugam. Problem je verjetno v tem, da izobraževalni programi visokošolskih
               institucij, bodisi državni bodisi privatnih, niso prilagojeni temu, kar gospodarstvo
               rabi. Torej, deficitarni poklici obstajajo, ampak programi niso prilagojeni na tak
               način, da bi spodbujali deficitarne poklice, ki bili zaposljivi v gospodarstvu, ampak
               je to ena zelo težka stvar, ki se zelo počasi spreminja.</p>
               <p>Naj končan. Spremembe so potrebne, seveda so potrebne, in stalno spremljanje tudi
               razvoja visokega šolstva je potrebno. Pomembno je tudi, da tem programom oziroma s
               temi programi, ki so boljši za gospodarstvo, bolj dojemljivi za gospodarstvo, se
               znajo prilagajati privatne šole, tiste, katerih ustanovitev so forsirale tudi
               posamezne lokalne skupnosti. Torej, njim vsekakor gre nekaj več zaslug za to, da se
               diplomanti zaposlujejo, vendar da bi se preprečili ti trendi, da bi se preprečilo
               tudi naraščanje števila brezposelnih diplomantov, bi bilo vsekakor treba takoj nekaj
               narediti, da bi se stvar izboljšala.</p>
               <p>Naj se na koncu obrnem na tiste, ki se zgražajo nad javno razpravo, ki je bila v tem
               prostoru, na račun vseh predlaganih sprememb. Ta razprava je pokazala, da na področju
               visokega šolstva v naši državi ni vse v redu. Da obstaja bojazen, da se bodo stvari
               spreminjale na slabše. Zato je bil revolt vseh razpravljavcev, ki so prihajali tudi z
               visokošolskih institucij, tak, kakršen je bil.</p>
               <p>Naj končam. Znanje, razvoj, inovativnost so verjetno eni glavnih porokov in garantov,
               da bo naši državi bolje, da se bo razvijalo gospodarstvo, da se bo dalo gospodarstvu
               tudi noto konkurenčnosti. Zato je treba vsako spremembo zakonodaje v visokem šolstvu
               obravnavati z veliko mero subtilnosti, pa poslušati tudi javne razprave, poslušati
               tiste, ki prihajajo iz institucij visokega šolstva, in vse to potem zaokrožimo v
               celoto oziroma vsebino, ki bo sprejemljiva za vse.</p>
               <p>Pozitivna Slovenija je že najavila, da takega predloga zaenkrat ne podpiramo. Seveda
               bomo pa spremljali stvari naprej in bomo podprli tiste predloge, ki bodo boljši za
               razvoj visokega šolstva v naši državi. Hvala.</p>
            </sp>
            <sp xml:id="SDZ6-Redna-07-2012-10-24.sp111">

               <speaker>PREDSEDNIK DR. GREGOR VIRANT:</speaker>

               <p>Gospa Mateja Pučnik, za njo mag. Ivan Vogrin.</p>
            </sp>
            <sp xml:id="SDZ6-Redna-07-2012-10-24.sp112">

               <speaker>MATEJA PUČNIK (PS SDS):</speaker>

               <p>Hvala lepa za besedo. Spoštovani predsednik, spoštovane poslanke in poslanci,
               spoštovani minister!</p>
               <p>Vsi do zdaj so kar naprej apelirali na nekakšna opravičevanja, pa bi tudi sama
               izkoristila ta trenutek in bi se našemu ministru opravičila za nekulturno obnašanje
               nekaterih naših opozicijskih poslancev. Mi smo tega, žal, že vajeni, verjamem pa, da
               vam vsega tega ni treba poslušati. Pa naj se lotim razprave.</p>
               <p>Pred nami je novela Zakona o visokem šolstvu. V zadnjem času vzburja duhove po vsej
               Sloveniji, med širšo javnostjo, ampak nekako sem mnenja, da povsem neupravičeno in
               povsem neutemeljeno. Namreč, na tem mestu se kot poslanka sprašujem, tudi kot starš,
               kot mati treh otrok, za katere želim, da bi v prihodnosti tudi študirali na eni izmed
               slovenskih fakultet, kaj od našega visokošolskega sistema pričakujem.</p>
               <p>Pričakujem, da bodo naše fakultete izobrazile mlade diplomante, ki bodo s svojimi
               veščinami in svojim znanjem takoj po zaključku šolanja zaposljivi na našem trgu dela.
               Pa je pri nas res tako? Žal, ugotavljamo, da ne. Tu se lahko navežem na predhodnega
               govornika, ki je povedal, da imamo pri nas enormno število mladih brezposelnih ljudi,
               da je med njimi tudi nekaj tisoč mladih diplomantov. Samo v zadnjem mesecu se je na
               novo na Zavodu za zaposlovanje prijavilo več kot tisoč 500 mladih diplomantov in
               verjamem, da je med njimi tudi kakšen magister in doktor znanosti.</p>
               <p>Delno lahko krivdo pripisujemo vsesplošni slabi gospodarski situaciji in krizi, delno
               je za to kriv tudi naš nefleksibilen in zelo tog trg dela; veliko odgovornost za to
               pa, menim, nosi tudi naš visokošolski sistem. Namreč, osebno sem mnenja, da imamo v
               Sloveniji čisto preveč študentov. Zaradi tega enormnega vpisa so fakultete postale
               vsaj v prvih letih nekakšna podaljšana roka srednješolskega izobraževanja. Kronično
               nam primanjkuje poklicev, kot so varilci, mizarji, tesarji, skladiščniki, tudi
               kuharji in natakarji. Ampak ker se ta problem dejansko začne že v srednjih šolah, ki
               se lomijo, sploh gimnazije in štiriletne ekonomske, pa morda zdravstvene šole, pod
               enormnim številom vpisanih dijakov, pa naše poklicne srednje šole ostajajo napol
               prazne; ne pravim, da vse, ampak velika večina. In potem se vsi tisti, ki končajo
               štiriletne srednje šole, vpišejo na fakultete, toda samo ena tretjina od teh jih pa
               študij v nekem doglednem času dejansko konča. Da problem še poglobim; samo 5 ali 6 %
               pa je tistih študentov, ki zaključijo šolanje iz naravoslovno-tehničnih smeri.</p>
               <p>Zadnjič na odboru, pred dobrim mesecem nazaj, sem poslušala razpravo gospoda, ki je
               prihajal s strani delodajalcev, in je to, kar sem zdaj povedala, tudi na praktičnem
               primeru potrdil. Namreč, njihovo podjetje je dalo razpis za kadrovnika, za
               informatika in za strojnika. In veste, kakšni so bili rezultati? Več kot sto prijav
               so imeli na mesto kadrovnika, malo manj kot dvajset za mesto informatika in nobene
               prijave na mesto strojnika. Mislim, da ta primer zgovorno govori že sam zase.</p>
               <p>Ne pravim, da imamo slab šolski sistem; nasprotno, mi imamo dober visokošolski
               sistem, lahko pa bi bil še boljši. In to je naša naloga, skupna naloga, da se za to
               tudi trudimo.</p>
               <p>Veliko je govora v zadnjem času o financiranju. Zavedam se, da živimo v zelo težkih
               časih, da denarja kronično primanjkuje na vseh področjih, tudi na področju
               izobraževanja, ampak takšen čas zahteva od tistih na vodilnih položajih, da se
               znajdejo, da so kreativni in da še zmeraj dobro vodijo svoje zavode. Pričakujem, da
               bodo rektorji na univerzah znali poiskati notranje rezerve, da bodo povečali svojo
               tržno dejavnost, to je praksa po vsem razvitem svetu, da bodo v največji meri črpali
               evropska sredstva in da tudi, če je potrebno, zmanjšajo administracij. To se
               pričakuje od direktorjev, rektorjev javnih zavodov. Gospodarstvo zelo rado govori o
               kriznih menedžerjih pa o kriznem menedžmentu, ne vem, zakaj se vedno obnašamo, kot da
               takšna pravila pa za javni sektor ne bi smela veljati.</p>
               <p>Prejšnji teden na javni razpravi smo poslušali mnoge očitke, tako s strani
               sindikatov, študentskih organizacij, tudi s strani zaposlenih na fakultetah, in danes
               o pogromu javnega šolstva, o uničevanju javnega dobrega poslušamo tudi s strani
               opozicije. Pa bom rekla tako: to, da opozicija že a priori zavrača vse, kar prihaja s
               strani vlade ali ministrstev, je postala že praksa. Tudi nekako razumem sindikate, da
               so glasni k soglasju, ker s tem opravičujejo svoj obstoj, opravičujejo velike
               sindikalne plače in vse tiste zneske, ki jih ljudje vplačujejo v sindikalne blagajne.
               Tudi tam zaposlene, na teh univerzah in fakultetah razumem, zato ker se bojijo za
               svoje službe, to je čisto razumljivo. Ampak nekako pa tukaj ne morem razumeti
               študentov. Ne razumem, proti čemu, proti komu in zakaj tako glasno protestirajo, ko
               pa je vendar vse skupaj delano za dvig kvalitete našega izobraževalnega sistema. Same
               pozitivne spremembe se obetajo. Če bi bila še enkrat študentka, bi si to želela in si
               tudi kot mati želim.</p>
               <p>Ravno tisti dan, ko smo imeli mi javno razpravo, je bil v Financah objavljen članek –
               pa naj kar povem, da dnevnega časopisja nerada povzemam, ker imam velike težave s
               tem, čemu verjeti in čemu ne, ampak vendar. Ta članek je prišel izpod peresa človeka,
               ki pa prihaja iz akademskih vod, in v temu članku je zapisal, kakšne anomalije in
               korupcija in izčrpavanja pa se dogajajo v nekaterih visokošolskih zavodih. Govoril je
               o 300 tisočih evrih, namenjenih za raziskovalne projekte, katerih produkt bi morali
               biti dve knjigi, pa ti knjigi nista nikoli ugledali luč sveta. V članku piše o 600
               tisočih evrih za raziskovalne postopke in denar do teh postopkov nikoli ni prišel;
               govori o nekaterih fakultetah, ki imajo oddelke z enim samim študentov pa v ozadju
               celoten pedagoški pogon. Pa si mislim, če je res vsaj tretjina tega, kar je tam
               zapisanega, potem pa bi pričakovala, da bodo študentje povzdignili svoj glas. Ker
               proti takšnim izčrpavanjem, proti takšnim anomalijam bi pa morali biti proti in se za
               to zavzemati, da se to ne dogaja. Ker tukaj pa dejansko odtekajo neznano kam na
               tisoče evrov, ki pa so namenjeni njihovemu študiju.</p>
               <p>Ta novela se dotika v bistvu samo štirih sprememb: področja akreditacije, brez
               katerih študij ne bo mogoč, spremembo sveta NAKVIS, ki bo postal nepolitičen,
               neodvisen nadzorni in regulatorni organ, bo sestavljen po vzoru nekaterih evropskih
               držav, Avstrije, Švedske, Norveške – približno tako nekako. Tukaj me zelo čudi, ker
               se mi, Slovenci, zelo radi primerjamo in radi zgledujemo po severnih evropskih
               državah, po nordijskih državah, vsaj kar se študija in izobraževalnega sistema tiče,
               ampak tukaj očitno njihov sistem ni dovolj dober. Očitno so tu zadaj drugi
               interesi.</p>
               <p>Ta sprememba prinaša tudi proste roke rektorjem, da bodo lahko po svoji lastni
               presoji bolj ali manj obremenili svoje zaposlene ,in ne nazadnje zelo pomembno
               transnacionalizacijo slovenskega visokošolskega sistema. Pravim zelo pomembno zato,
               ker mi smo del Evrope in se v Evropo moramo odpirati, ne pa si postavljati novih
               pregrad. Ker samo z intenzivno internacionalizacijo bodo dejansko naši univerzitetni
               centri postali in bodo primerljivi tudi z ostalimi evropskimi, tudi s svetovnimi
               centri izobraževanja.</p>
               <p>Še enkrat ponavljam, naš visokošolski sistem ni slab, želim pa si, da bi bil še
               boljši. Zato bom to novelo zakona podprla. Hvala lepa.</p>
            </sp>
            <sp xml:id="SDZ6-Redna-07-2012-10-24.sp113">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Ivan Vogrin.</p>
            </sp>
            <sp xml:id="SDZ6-Redna-07-2012-10-24.sp114">

               <speaker>MAG. IVAN VOGRIN (NeP):</speaker>

               <p>Hvala lepa za besedo. Spoštovani!</p>
               <p>Že uvodoma se opravičujem, če bo kogar koli užalil; to ni namen moje današnje
               razprave. Namen moje razprave je, da kot eden od 90 poslancev dodam svoj prispevek
               morda k izboljšanju Zakona o visokem šolstvu.</p>
               <p>Zakon o visokem šolstvu je pomemben zakon in sem vesel, da se sprejema po rednem
               postopku, ker vsak doda tudi kakšno osebno noto. Naj povem, da se tudi sam zavedam,
               da je visoko šolstvo področje izobraževanja pomembno področje. Sam sem pretežen del
               svojega šolanja končal ob delu, torej si lahko predstavljamo, da mora človek vložiti
               nekaj več napora in časa. Fakulteto za strojništvo kot dodiplomski študij sem končal
               ob delu in tudi podiplomski študij na Ekonomsko-poslovni fakulteti sem končal ob
               delu.</p>
               <p>Redko, da bi kdo v tej dvorani razpravo ali kakšno stališče svojega poslanskega
               kolega ali kolegice pohvalil. Izraziti moram svoje navdušenje nad izvajanjem gospe
               Mateje Pučnik. Namreč, sistematično, natančno in menim, da je zbrano velika
               verodostojnost. Namreč, ne gre stvari ocenjevati samo pavšalno in ne gre govoriti, da
               je nekaj dobro ali nekaj slabo, brez dejstev.</p>
               <p>Najhujša napaka preteklosti je bilo ločeno obravnavanje družbenih podsistemov, in
               sicer gospodarskega, socialnega, pokojninskega, zdravstvenega,
               vzgojno-izobraževalnega in tako dalje. Žal nismo razumeli oziroma se zavedali, da so
               vsi ti podsistemi močno medsebojno soodvisni, poseg ali spremembe v kateri koli
               podsistem avtomatsko povzroči anomalije v drugem, saj je nujno, da so posegi
               načrtovani, medsebojno usklajeni in seveda tako tudi domišljeni. Najočitnejši primer
               nepoznavanja oziroma nezavedanja medsebojne soodvisnosti podsistemov je krepitev
               javnega sektorja, kar smo počeli v obdobju preteklih let. Tvorci sistema, ki
               omogočajo čezmerni razmah in razbohotenje javnega sektorja niso razmišljanja o
               posledicah, ki jih bo reguliranje javnega sektorja na tako razkošen način imelo na
               druge podsisteme, predvsem na gospodarski podsistem.</p>
               <p>Naj navedem nekaj dejstev. Število diplomantov se je od leta 2004 do 2011 povečalo z
               11 tisoč 608 na 13 tisoč 380 ali za 15,26 %, število magistrov od tisoč 096 na tisoč
               726 tudi zaradi uvedbe bolonjskega sistema študija in pa seveda število doktorjev
               znanosti s 355 na 523 v tem obdobju. Torej se je število magistrov povečalo za 57 %,
               število doktorjev pa za 47 %. Že kolegica je omenila velik problem v zaposlovanju teh
               ljudi. Zanimivo bi bilo ugotoviti, kolikšen odstotek ljudi, ki se dejansko šola,
               potem opravlja to delo. In seveda šolanje mora imeti za končni cilj usposobljene za
               opravljanje določenega dela. Tako sicer menim, da je ponovno malce vendar čudno. Mi
               imamo opravka z akademsko sfero, z visokošolskimi učitelji, profesorji, kako da ne
               moremo – če predpostavljamo, da so to razgledani, pametni, izobraženi ljudje – z
               njimi uskladiti stališče in pripraviti ponovno zakon, ki bi imel vsaj dvotretjinsko
               večino.</p>
               <p>Pričakujem, da se bodo v drugem branju ta stališča zbližala, da bodo upoštevane
               pripombe, in da bo vendar zakon sprejet z relativno veliko večino. Hvala lepa.</p>
            </sp>
            <sp xml:id="SDZ6-Redna-07-2012-10-24.sp115">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Janko Veber.</p>
            </sp>
            <sp xml:id="SDZ6-Redna-07-2012-10-24.sp116">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Mogoče bi v uvodu samo zavrnil nekaj očitkov na račun opozicije, predvsem v imenu
               Socialnih demokratov želim povedati, da vsak zakon, tudi tega, ki ga danes
               obravnavamo, pogledamo z vsebinske plati in damo tudi potem pripombe na vsebinski
               ravni in ne zavračamo nobenega predloga samo zato, ker naj bi bili opozicija in ker
               naj bi samo enostavno zavračali vse predloge vlade. Še posebej pa ne sprejemam teh
               očitkov, tudi na podlagi včerajšnjega dogajanja, ker je bilzavrnjen opozicijski
               zakon, Zakon o uravnoteženju javnih financ, ki spreminja 143. člen oziroma naj bi
               spremenil 143. člen, in predlog opozicije je bil bistveno primernejši, kot pa bo
               predlog vlade, ki ga je dala v proceduro v državni zbor. Ampak ocenili ste, da je
               predlog opozicije neprimeren zgolj in samo iz razloga, ker ga je vložila
               opozicija.</p>
               <p>Glede zakona, ki ga danes obravnavamo, bi pa želel posebej opozoriti na to vprašanje,
               ki je ves čas prisotno, ko ta vlada pravzaprav oblikuje rešitve. Vse rešitve veže
               pravzaprav na koalicijsko pogodbo. In dajmo si razčistiti to vprašanje: Ali je
               koalicijska pogodba nad ustavo, ali je koalicijska pogodba nad zakoni in ali je
               koalicijska pogodba nad resolucijami, ki jih sprejema Državni zbor?</p>
               <p>Namreč, ta zakon, ki ga danes sprejemamo in se dotika visokega šolstva, ni v skladu z
               Resolucijo o Nacionalnem programu visokega šolstva. Zakaj si lahko Vlada, zakaj si
               lahko ministrstvo in konkretno minister, ki je odgovoren za področje visokega
               šolstva, privošči nespoštovanja akta, ki je bil sprejet v Državnem zboru? To je
               ključno vprašanje, ko se pogovarjamo o tem, kako gledamo na vodenje države Socialni
               demokrati in kako gledate na vodenje države tisti, ki vam je sveta in edino
               spoštovana koalicijska pogodba, ne pa pravni red. Torej spoštovanje, pravnega reda in
               človekovih pravic je ena od tistih zadev, ki mora biti vsaj po našem mnenju ključna
               za demokratično vodenje vsake države.</p>
               <p>Če pogledam samo Resolucijo o Nacionalnem programu visokega šolstva, lahko ugotovimo,
               da Vlada krši prav temeljno določbo te resolucije s tem zakonom. Namreč, "znanje je
               javno dobro", govori ta resolucija, "visoko šolstvo je javna odgovornost. Temeljni
               vlogi visokošolskega izobraževanja v družbi sta predvsem krepitev in opolnomočenje
               državljanov za osebni razvoj, poklicno kariero in aktivno državljanstvo ter za
               duhovni, socialni, umetniški in kulturni ter ekonomski razvoj skupnosti. Zato visoko
               šolstvo in z njim povezano znanstveno raziskovanje postavljamo v jedro razvojnih
               ambicij Republike Slovenije. Visokošolsko izobraževanje je za Republiko Slovenijo
               prednostno, še posebej v sedanjem zahtevnem obdobju svetovne gospodarske krize." To
               imamo zapisano v resoluciji.</p>
               <p>Ta zakon seveda niti slučajno ne sledi temu temelju, ki je zapisan v resoluciji.
               Namreč, ko pogledamo že samo financiranje visokošolskih institucij, ste z Zakonom o
               uravnoteženju javnih financ brez kakršnih koli analiz zmanjšali sredstva za to
               področje izobraževanja. Nekaj podobnega se srečuje ali pa zabeleži tudi pri
               rebalansih, ko pogledamo tudi sredstva, ki so namenjena nacionalni agenciji za
               kvaliteto oziroma za kakovost v visokem šolstvu. Tudi tukaj ste sredstva z rebalansom
               zmanjšali s 4,4 milijonov evrov na vsega 1 milijon, in 3 milijone praktično na račun
               prav tistih evropskih sredstev, ki so bila namenjena dvigu kakovosti izobraževanja na
               področju visokega šolstva. Ko pogledamo, kako vidite vodenje države in tudi vodenje
               institucij in oblikovanja visokošolskih programov, smo že v teh dnevih jasno
               dokazovali, da je za vas sveto samo to, kar odloči Vlada. To, kar je državnega, kar
               je javnega, je za vas dobesedno bogokletno, to dokazuje zakon o holdingu in tudi
               način upravljanja s tem premoženjem – samo Vlada je tista, ki lahko s tem upravlja.
               Celo ni vam odveč, da izpeljete nacionalizacijo in da vzamete zavarovancem deleže, ki
               jih imajo v Zavarovalnici Triglav in prenesete na državo. Torej, nič vam ni
               pravzaprav svetega, če imate nek svoj cilj pred očmi.</p>
               <p>In kakšen cilj imate pri Nacionalni agenciji za kakovost visokega šolstva? Prej nam
               je minister našteval, če ne znamo brati oziroma nas opozoril, da ne znamo brati
               zakonov, in je pravil: poglejte, šest je takšnih, katerih predlogi naj ne bi prišli
               iz vrst Vlade, samo imenovala jih bo. Poglejte, minister, v zdaj veljavnem zakonu
               svet agencije sestavlja enajst članov, tri člane imenuje Rektorska konferenca. Vi
               pravite, da Rektorska konferenca ne sme sama imenovati, ampak na predlog Rektorske
               konference Vlada imenuje vsaj enega. Zdaj si pa predstavljajmo, če pridejo trije
               predlogi, ne bo odločala Rektorska konferenca, kdo bo član, ampak bo od tistih treh
               Vlada odločala, kdo bo v svetu nacionalne agencije. Minister, če pridejo trije
               predlogi, bo Vlada odločala o tem, kateri od teh treh bo v temu svetu agencije za
               spremljanje kakovosti visokega šolstva.</p>
               <p>Sprašujem vas, zakaj za vas ni sprejemljivo, da omogočite neposredno rektorski
               konferenci, sindikatom in vsem ostalim, ki predlagajo svoje predstavnike, tudi vsem
               visokošolskim organizacijam, da sami predlagajo oziroma imenujejo svoje predstavnike
               v temu svetu, kot omogoča zdaj veljavni Zakon o visokem šolstvu. Zakaj jih mora Vlada
               imenovati? Iz enostavnega razloga, ker bo Vlada naredila selekcijo po političnih
               kriterijih, ne po strokovnih, katere bodo sicer tudi morali izpolnjevati, ampak
               pomembna bo politična pripadnost, opredeljenost tistega, ki ga boste imenovali. In
               tukaj je ta zgrešena logika vodenja tudi visokošolskega izobraževanja.</p>
               <p>Če pogledamo tudi, kako gledate na to, kako bomo zagotovili kadre, da bodo kovinarji,
               da bodo, ne vem, zidarji – kar koli. Kolegica je prej omenjala tudi svoje otroke, ki
               bi jih želela čim prej zaposliti; ampak, ko pogledamo delovnopravno zakonodajo, ki jo
               usklajujete s sindikati in ste jo že vložili tudi v državni zbor, posameznik se ne bo
               več mogel odločiti, ne glede na to, da bo imel izobrazbo, katero delo bo sprejel. Ne!
               Vi mu boste določili po zakonu o delovnopravnih razmerjih, to delo boš moral
               sprejeti, ne glede na izobrazbo, ne glede na svoj status. Uvajate neke vrte prisilno
               delo.</p>
               <p>To je ta razlika med Socialnimi demokrati in predlogi, ki jih mi posredujemo, in med
               predloge, ki jih vi posredujete, ker vse vežete neposredno na odločitev politike.
               Ampak, ravno v izobraževanju politika res nima kaj iskati oziroma jo je treba v
               največji meri umakniti, oddaljiti, zato da lahko ohranjamo avtonomnost izobraževanja,
               dostopnost vseh, da se izobražujejo.</p>
               <p>Ko govorite o tem, da odpirate vrata tujim izobraževalnim institucijam v Slovenijo,
               tudi Socialni demokrati to podpiramo, ampak poglejte, v trenutku, ko zmanjšujete
               sredstva našim javnim šolam, visokošolskim organizacijam, torej jih hromite v svoji
               kvaliteti, odpirate vrata drugim tujim univerzam, ki prihajajo v Slovenijo. To je
               nacionalna izdaja – za moje pojme. Razumel bi, če bi vi krepili naš šolski sistem,
               vlagali denar v znanost in potem spuščali še druge univerze v Slovenijo, zato da se
               ta konkurenčnost resnično izkristalizira na nivoju znanja, tako pa politično javni
               šolski sistem izčrpavate v Sloveniji in spuščate tujega v Slovenijo, ki pa naj bi bil
               potem vsemogočni.</p>
               <p>Oprostite, to je za mene nacionalna izdaja. Ta zakon ravno to omogoča in zato ga
               nikakor ne morem podpreti. Hvala.</p>
            </sp>
            <sp xml:id="SDZ6-Redna-07-2012-10-24.sp117">

               <speaker>PODPREDSEDNICA ROMANA TOMC:</speaker>

               <p>Minister, izvolite.</p>
            </sp>
            <sp xml:id="SDZ6-Redna-07-2012-10-24.sp118">

               <speaker>DR. ŽIGA TURK:</speaker>

               <p>Zelo kratko bi repliciral na dva dobra vsebinska poudarka, ki jih je gospod Veber
               navedel. Najprej v zvezi s tem strahom pred tujim. Ta strah je splošen, je bil tudi
               pred tujimi trgovci, pred tujimi mobilnimi operaterji, pred tujim vsem ostalim.
               Poglejte, mi smo del Evropske unije in to moramo narediti. Smo se zavezali, da v tem
               klubu se držimo teh pravil iger.</p>
               <p>V zvezi s tistimi šestimi, na katere Vlada ne želi imeti vpliva oziroma ne bo imela
               vpliva, imena bodo prišla in Vlada bo samo podpisala dokument, v katerem bodo
               imenovani. Ves čas ste poudarjali, kaj pa če bo Rektorska konferenca predlagala tri,
               pa bo Vlada izbirala. Eden od teh treh bo gotovo izbran. To je pod ena. Pod dva.
               Rektorska konferenca seveda lahko predlaga tudi samo enega, drugega, ki ga bi sicer
               predlagala Rektorska konferenca, pa namesto konference štirih rektorjev predlaga ena
               od članic, tretjega predlaga neka fakulteta, četrtega predlaga nekdo tretji. Skratka,
               za teh šest, na katere Vlada ne bo imela vpliva, je potreben minimalen dogovor med
               sindikati, Rektorsko konferenco, študenti in tako naprej, da bodo ti predlagali
               natančno teh šest, ki jih želijo tam notri videti. Vse ostale, zato da bi bila vaša
               teorija bolj veljavna, jih bo pa predlagal nekdo drug – pa bodo še vedno v igri zato,
               da bodo izmed tistih petih, kjer bo pa Vlada res imela možnost izbire, zato da bo
               uravnotežila tudi, bom rekel, strokovno oziroma prisotnost različnih strok v svetu
               NAKVIS.</p>
               <p>Res, preberite ta odstavek do konca, pri čemer mora vsaj en član biti imenovan na
               predlog tega, onega, tretjega. Lahko predlagajo samo enega in bo natanko ta tam
               sedal. Natanko ta!</p>
            </sp>
            <sp xml:id="SDZ6-Redna-07-2012-10-24.sp119">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jožef Horvat. Gospod Veber, če smo prav poslušali ministra, je na začetku
               rekel, imam samo kratko repliko. In vam je potem pojasnil. Replike na repliko pa
               ni.</p>
               <p>Gospod Veber, imate besedo.</p>
            </sp>
            <sp xml:id="SDZ6-Redna-07-2012-10-24.sp120">

               <speaker>JANKO VEBER (PS SD):</speaker>

               <p>Hvala.</p>
               <p>Poglejte, minister, želel bi tudi vaš odgovor: Zakaj pa menite, da pa neposredno
               Rektorska konferenca, reprezentativna združenja visokošolskih zavodov, višjih
               strokovnih šol ne morejo neposredno imenovati svojega predstavnika v svet? Zakaj mora
               to vlogo prevzeti Vlada? Ko ste razložili – ja, enega bo Vlada predlagala, ampak
               lahko pride več predlogov. V tistem trenutku bo prišlo do te situacije, da bo
               odločilni kriterij politična pripadnost. Tega mi zaenkrat še vedno niste znali
               pojasniti. Še vedno vas pa prosim za odgovor, zakaj...</p>
            </sp>
            <sp xml:id="SDZ6-Redna-07-2012-10-24.sp121">

               <speaker>PODPREDSEDNICA ROMANA TOMC:</speaker>

               <p>Gospod Veber, replika.</p>
            </sp>
            <sp xml:id="SDZ6-Redna-07-2012-10-24.sp122">

               <speaker>JANKO VEBER (PS SD):</speaker>

               <p>... Rektorska konferenca... Prosim?</p>
            </sp>
            <sp xml:id="SDZ6-Redna-07-2012-10-24.sp123">

               <speaker>PODPREDSEDNICA ROMANA TOMC:</speaker>

               <p>Replika, ne prošnja za odgovor.</p>
            </sp>
            <sp xml:id="SDZ6-Redna-07-2012-10-24.sp124">

               <speaker>JANKO VEBER (PS SD):</speaker>

               <p>Ja, saj repliciram zato, da mi pojasni, ker me očitno minister ni dobro razumel, pri
               tem vprašanju, zakaj ni primerneje, da Rektorska konferenca, recimo, neposredno
               imenuje svojega predstavnika in ga mora imenovati Vlada.</p>
            </sp>
            <sp xml:id="SDZ6-Redna-07-2012-10-24.sp125">

               <speaker>PODPREDSEDNICA ROMANA TOMC:</speaker>

               <p>Mislim, da je minister to že pojasnil. Bomo dali besedo naprej gospodu Jožefu
               Horvatu. .../oglašanje iz dvorane/ Ko bo minister želel, se bo javil k odgovoru.
               Želite takoj?</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-24.sp126">

               <speaker>DR. ŽIGA TURK:</speaker>

               <p>Torej, natanko ta oseba, ki jo bo Rektorska konferenca predlagala. Rektorska
               konferenca, to je konferenca štirih univerz; kadar se jaz z Rektorsko konferenco
               srečujem, se srečam s štirimi rektorji. Ti štirje rektorji se bodo odločili za eno
               osebo. Ta oseba bo sedela v svetu NAKVIS, bo morala sedeti v tem svetu. Isto velja za
               reprezentativne sindikate, isto velja za samostojne visokošolske zavode. Nekaj
               podobnega bomo z amandmajem izboljšali tekst, da bo veljalo še za študente, in isto
               velja za zbornice. Na šest od enajstih Vlada ne bo imela vpliva in vsa ta vaša
               teorija, kako bomo politično prebirali ljudi, pade.</p>
            </sp>
            <sp xml:id="SDZ6-Redna-07-2012-10-24.sp127">

               <speaker>PODPREDSEDNICA ROMANA TOMC:</speaker>

               <p>Gospod Veber, če dovolite, bi šli pa tokrat naprej.</p>
               <p>Gospod Jožef Horvat.</p>
            </sp>
            <sp xml:id="SDZ6-Redna-07-2012-10-24.sp128">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica.</p>
               <p>Soglašam z vami, da nekako le rešpektiramo opozicijo, kar je zelo prav. Ko pravim
               spoštovane kolegice in kolegi, spoštovani gospod minister, mislim z besedo spoštovani
               resnično in iskreno. Nekateri predhodniki so v svojih razpravah uporabljali
               besednjak, ki dejansko v to hišo ne spada, in sem razočaran, tako kot sem bil
               razočaran tudi v včerajšnji razpravi. To pa po neki srednješolski logiki pokaže, da
               naš vzgojno-izobraževalni sistem le ni tako idealen.</p>
               <p>V krizo smo prišli zaradi znanja oziroma zaradi neznanja, je nekdo prej povedal. S
               tem se ne strinjam. V krizo smo padli zaradi zapostavljanja občečloveških vrednot. O
               tem ne govori samo Zbor za vrednote, o tem govori danes ves svet. Hvaležen sem
               kolegici gospe Mateji Pučnik, ki je trenutno ni tukaj, da je pokazala na neke
               anomalije, ki se dogajajo na naših visokošolskih institucijah, na univerzah. Tudi sam
               dobivam neverjetno veliko pisem, informacij, da se dogajajo tako imenovane fiktivne
               pogodbe, kjer se denar na univerzah kanalizira po nekih pajdaških linijah, žal pa ni
               namenjen študentom.</p>
               <p>Ko gledam in študiram ta zakon in potem postavljam in poslušam razprave in
               nasprotovanja, krčevita nasprotovanja opozicije, se mi včasih zdi, da še vedno nismo
               razumeli, da smo že od 1. maja 2004 članica Evropske zveze. Ko bi že davno morali
               biti zraščeni z Evropsko zvezo, pa kot da nekateri enostavno nočejo spoštovati
               evropskega reda, kot da enostavno nekateri nočejo prisluhniti in kar ignorirajo
               opomin Evropske komisije in tako naprej, ampak to zdaj ni bistveno.</p>
               <p>Kar želim tukaj povedati, je naslednje. Prihajam iz Pomurja, pa tudi s Koroške, kjer
               je v tem trenutku zaposlenih 12 tisoč ljudi v sosednji Avstriji. To so pretežno
               dnevni migranti in mi se radi velikokrat primerjamo s sosednjimi oziroma z evropskimi
               državami in mislim, da je to tudi prav. Moram reči, da je meni ureditev v sosednji
               Avstriji relativno blizu, relativno simpatična. Naj še enkrat osvežim spomin, da so
               Avstrijci v letošnjem parlamentu samo na dveh sejah sprejeli njihov špar program. Oni
               niso posegli v 39 zakonov, oni so posegli v 92 zakonov; oni niso prihranili pol
               milijarde evrov, oni so prihranili 26 milijard evrov – to imajo v načrtu, do leta
               2016. Ampak kljub vsemu temu špar programu meni ostajajo kot nekakšen svetel zgled
               tudi na področju ureditve visokošolske sfere. Kako je tam zadeva urejena? Bom
               prebral, če dovolite. Z zakonom o zagotavljanju kakovosti v visokem šolstvu je
               Avstrija marca letos namesto dotedanjih treh institucij s pristojnostmi na področju
               kakovosti visokega šolstva ustanovila eno samo agencijo; Agencijo za zagotavljanje
               kakovosti in akreditacijo Avstrija. To je neka paralela našemu NAKVIS oziroma naši
               Nacionalni agenciji za kakovost v visokem šolstvu. Morda ne boste verjeli, člane
               sveta agencije imenuje pristojni zvezni minister, v našem primeru bi to bil dr. Žiga
               Turk, pika. Ali ni boljša naša rešitev, ko vlada imenuje člane NAKVIS? In nihče ne
               gre v Avstrijo protestirat. Nasprotno! Naša mladina gre tja študirat. Zakaj? Zato,
               ker ni vseeno, kje je diplomiran nek pianist. Pianist pravi, ja, diplomiral, študiral
               pri neki naši znani pianistki, ne bom nobeni reklame delal. Sicer sem ponosen, da sem
               univerzitetni diplomirani fizik ljubljanske univerze, zato ker je ljubljanska
               univerza imela in ima najboljše fizike na svetu – mogoče sem malo pristranski, ampak
               tukaj je veliko resnice.</p>
               <p>In kaj se pri nas dogaja? Pri nas se dogaja to, da se par gospodov usede skupaj,
               napiše nek visokošolski program, dobi žegen, študentje se tja vpisujejo, dobimo
               diplomirane ljudi, ljudi z diplomo, ki pa niso zaposljivi. Potem je samo še korak do
               depresije mladega diplomanta.</p>
               <p>Poslanska skupina Nove Slovenije je v tem času obiskala, mislim da, pet regij.
               Obiskujemo predvsem naše slovenske gospodarstvenike. Ne sprašujemo, če so nam blizu,
               ali so bolj na levi strani, ali simpatizirajo s to koalicijo. To nas preprosto ne
               briga. Briga nas pa to in sprašujemo jih, kaj mi kot zakonodajalec lahko naredimo, da
               bo njihovo podjetje še uspešnejše. Najprej moram reči, da imamo fantastična podjetja
               v Sloveniji, pa to ni samo Hidria, takšnih je še veliko. In ko povedo ... – kolegica
               Majda Potrata, dajte, saj vi znate biti zelo uglajena gospa, bodite tudi tokrat, in
               me, prosim, ne dekoncentrirajte, ker to ni olikano. Ko jih sprašujemo, kako so
               zadovoljni z našimi kadri, ki pridejo z visokošolskih zavodov, pravijo, da niso
               zadovoljni in da jih zelo težko dobijo in je potem naloga tega gospodarskega subjekta
               ta, da si kader vzgoji sam. Na eni strani je država investirala v ta kader, na drugi
               strani podjetje, če želi prosperirati, mora potem podjetje še samo, verjetno še ta
               znesek, ki ga je država investirala v študenta, mora podjetje to najbrž s kakšnim
               faktorjem multiplicirati.</p>
               <p>Morda smo še del ene lokalne razprave. Poglejte, prejšnji minister za visoko šolstvo,
               znanost in tehnologijo gospod Gregor Golobič je enostavno, kar zadeva visokošolske
               programe, Pomurje ignoriral. Mi smo dobili v Pomurje prvi visokošolski program za
               časa ministrovanja dr. Jureta Zupana, Management v agroživilstvu – nekaj takšnega se
               imenuje. To je minister, ki so se mu takrat tudi mnogi posmehovali, ki je podobno kot
               sedanji minister nekako le hotel pokazati, da bi bilo dobro za Slovenijo in tudi za
               ljudi, da se nekoliko več vpisujejo v naravoslovno-tehnične znanosti, ampak ta gospod
               Golobič je enostavno ignoriral Evropski center Maribor, ki na območju Pomurja izvaja
               visokošolske programe – sploh jih ni pustil v svojo pisarno. Zato imamo tam študente,
               ki so samoplačniki. Zato, kar zadeva zdravstveno nego, fizioterapijo in tako naprej,
               imamo tukaj zemljevid Slovenije: vzhodna Slovenija je obarvana rdeče, kar pomeni, da
               si tukaj študentje sami plačujejo svoje izobraževanje, zahodna – tukaj pa država
               pomaga. Totalna diskriminacija!</p>
               <p>Upam, da se bo to v tem mandatu... /izklop mikrofona/</p>
            </sp>
            <sp xml:id="SDZ6-Redna-07-2012-10-24.sp129">

               <speaker>PODPREDSEDNICA ROMANA TOMC:</speaker>

               <p>Mag. Majda Potrata je želela postopkovno vprašanje. Preden ga zastavite, bi vas
               vprašala, v zvezi s katerim delom oziroma členom poslovnika želite razpravljati.</p>
            </sp>
            <sp xml:id="SDZ6-Redna-07-2012-10-24.sp130">

               <speaker>MAG. MAJDA POTRATA (PS SD):</speaker>

               <p>Gospa podpredsednica!</p>
               <p>Prosila sem za postopkovno vprašanje in vam ga bom formulirala oziroma predlog in me
               ne diskriminirajte. Obravnavajte me tako, kot obravnavate sicer poslanke in poslance,
               in vi, ki edini tolmačite poslovnik, veste, da mi morate besedo dati.</p>
               <p>Moj postopkovni predlog pa se nanaša na zahtevo gospoda poslanca Horvata, ki je
               zahteval, da bi bilo treba narediti neke vrste jezikovni pregled nad izražanjem
               poslank in poslancev. V zadnjih dveh dneh se je opravičevanje kar razširilo. Nekateri
               si jemljejo tudi pravico, da se opravičujejo v imenu drugih, kot da so ti nedorasle
               osebe – ampak to je drug problem in naj si tista oseba, ki se je tega lotila, sama
               sebi pripiše.</p>
               <p>Zdaj pa naj povem to,da pričakujem od vas in od vseh drugih, ki vodite seje, da se
               kot vodstvo Državnega zbora ne razglašate za jezikovno razsodišče. V državi Sloveniji
               o jezikovnih vprašanjih namreč ne razsoja politika. V Litvi in Latviji celo pravopis
               sprejema vlada. V Sloveniji tega ne. In dokler si dovoli poslanec, da sam reče "špar
               program" – mene pa to moti, ker to ni slovenska beseda –, pa ga to ne moti, jaz ne
               bom protestirala, ker jezik razkriva vsakega človeka. Ampak ne more pa nekdo
               zahtevati, da bomo zdaj začeli razpravljati o tem, ali je beseda "podlost" slabšalna
               ali ni. Podlež je za nekoga lahko kvalifikacija, in to je stvar, o kateri je vredno
               razpravljati, lahko pa je neko ravnanje podlo, lahko je podlost ali kaj takega. In
               zdaj ne vem, kako bo. Mene je ali ministrstvo, mega ministrstvo, ali vlada me je
               okrcala, da uporabljam besedi "demonizirati" in "histerija". Če boste šli pogledat v
               Slovar slovenskega knjižnega jezika oziroma v pravopis, ki je normativen, nima
               nobenega kvalifikatorja. Zato gospod Horvat, vi hočete od vodstva Državnega zbora, da
               postane jezikovno razsodišče.</p>
               <p>Temu nasprotujem in moj postopkovni predlog je, da se ne bi slučajno prepustili
               skušnjavi in si privzeli neko nalogo, ki vam po nobenem členu poslovnika ne pritiče.
               Kar pa velja za politična stališča, je pa vse drugo. Hvala.</p>
            </sp>
            <sp xml:id="SDZ6-Redna-07-2012-10-24.sp131">

               <speaker>PODPREDSEDNICA ROMANA TOMC:</speaker>

               <p>Hvala lepa za ta vaš nasvet, kako naj vodim sejo. Bom poskušala upoštevati, in sicer
               v vseh primerih enako.</p>
               <p>Zdaj pa ima besedo mag. Borut Ambrožič. Za njim gospod Jožef Jerovšek.</p>
            </sp>
            <sp xml:id="SDZ6-Redna-07-2012-10-24.sp132">

               <speaker>MAG. BORUT AMBROŽIČ (NeP):</speaker>

               <p>Hvala za besedo, predsedujoča.</p>
               <p>Dovolite, da na začetku predstavim nekaj podatkov, za katere verjamem, da smo jih
               dobili vsi poslanci, pa danes še niso bili omenjeni, vezani pa so na mlade in
               izobraževalno krajino v Sloveniji. Predstavništvo Evropske komisije je v Sloveniji
               nam je posredovalo podatke Evropske fundacije za izboljšanje življenjskih in delovnih
               razmer Eurofond, v katerem predstavlja oziroma s katerimi predstavlja rezultate
               raziskave o mladih, ki niso niti zaposleni niti vključeni v izobraževanje ali
               usposabljanje.</p>
               <p>Po podatkih so ekonomski stroški za družbo zaradi nevključevanja teh skupin ocenjeni
               na okoli 153 milijard evrov. Prav tako je po podatkih razvidno, da je v letu 2011
               bilo zaposlenih le 33,6 % mladih, kar je doslej najnižja zabeležena vrednost. Prav
               tako je zanimivo tudi razbrati, da je v Evropski uniji, v katero seveda, kot je že
               bilo danes rečeno, od leta 2004 spada tudi Republika Slovenija, 7,5 milijona mladih
               od 15 do 24 let in 6,5 milijona mladih od 25 do 29 let, ki niso niti zaposleni niti
               vključeni v izobraževanje in niti vključeni v usposabljanje. Zato menim, da bi se
               morale nacionalne politike – beri tudi slovenska – osredotočiti predvsem na
               dolgoročno in trajnostno vključevanje mladih z ustrezno sprejeto zakonodajo, ki se
               dotika šolstva.</p>
               <p>Tudi mene moti vprašanje, ki je nekako obviselo glede izključitve stroke iz NAKVIS,
               kar še dodatno povečuje dvom, ne samo nas nekaterih, ampak tudi dela stroke, v
               pravilnost sprejemanja Predloga zakona o spremembah in dopolnitvah Zakona ovisokem
               šolstvu. Na moje poslansko vprašanje na predprejšnji seji, ali ima Vlada oziroma
               ministrstvo pripravljen scenarij v primeru stečaja slovenskih univerz, ste mi,
               minister, odgovorili nikalno, torej z "ne". Seveda je bilo vprašanje bolj retorične
               narave, zato je bil tudi odgovor pričakovan, saj, kot vemo, je v tem oziru vsaka
               univerza res avtonomna in samostojna, se pa ta samostojnost neha, ko v bilance
               posežemo kot zakonodajno telo. Strinjam se, da je treba uvesti z ustreznimi ukrepi,
               tudi z zakonodajnimi, šolanje z namenom, ki bo imelo končni rezultat zaposlitve in ne
               samo šolanje "per se".</p>
               <p>Na koncu dovolite, da še enkrat izpostavim, kar je omenil tudi spoštovani kolega
               Jožef Horvat, glede neenakomernih porazdelitev v naši državi, ko je omenil Evropsko
               središče Maribor in prekmursko regijo, ki že tako velja za deprivilegirano območje.
               Hvala.</p>
            </sp>
            <sp xml:id="SDZ6-Redna-07-2012-10-24.sp133">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jožef Jerovšek.</p>
            </sp>
            <sp xml:id="SDZ6-Redna-07-2012-10-24.sp134">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa predsedujoča. Gospod minister, kolegice in kolegi!</p>
               <p>Predlog zakona o spremembah in dopolnitvah Zakona o visokem šolstvu je del akademske
               sfere, kar je tudi opozicija v tukajšnjem parlamentu očitno izkoristila in uporabila
               za proglašanje obsednega stanja na določenem področju, dobesedno za vojskovanje na
               izjemno pomembnem področju razvoja vsake države, to je na področju visokošolskega
               izobraževanja. Vehementnost in dobesedno militantnost napadov, ki jih je deležen
               minister, ko je predlagal ta zakon, ki je bil pravzaprav odziv na dolžnost v zvezi z
               našim članstvom v Evropski uniji na področju visokega šolstva. Ta odziv, ta
               militantnost me je presenetila. Presenetila me je tako s strani opozicije, kot me je
               presenetila tudi s strani dela akademske sfere na javni predstavitvi mnenj o tem
               zakonu. Mislim, da je šlo za dokaj organizirano projektno delovanje. Presenečen sem,
               da se je del akademske sfere v veliki meri pustil zapeljati v takšne vode. Občutek
               sem imel, da se ta del akademske sfere ne zaveda ali pa se noče zavedati, da je
               država soočena z veliko krizo, s silnimi težavami in da je minister, katerikoli že je
               v določenem resorju, dolžan delovati v smislu in s ciljem premagovanja krize,
               racionalizacije tudi na tem področju. Številni govorniki so se po mojem mnenju
               nekritično sklicevali na posvečenost akademskega dela in omenjali nezaslišan napad na
               kakovost univerz, avtonomijo in uničevanje javnega sektorja v visokem šolstvu na
               račun zasebnega. Že večkrat sem opazil, da je velikokrat govorjenje o nezaslišanem
               napadu na avtonomijo in kataklizmično govorjenje o napadu na kakovost visokega
               šolstva s strani posameznikov iz akademske sfere v popolnoma obratnem sorazmerju z
               njihovim kotiranjem v COBISS-u, v citation indeks. Takšni pogosto nimajo nobene
               reference v citation indeks. To me opozarjajo tudi moji kolegi, ki so danes
               univerzitetni profesorji. Seveda iz tega izhaja, da gre za silno borbeno obrambo
               fevdov, fevdov, ki obstajajo. Gospe in gospodje, ne moremo se skrivati in si
               zatajiti, da je tudi znotraj naših univerz marsikaj gnilega. Kolegica Mateja Pučnik
               je iz članka iz Financ navajala pravzaprav pozivanje in klicanje avtorja na silne
               nepravilnosti, ki so povezane s stotinami tisoči napačno porabljenega, nenamensko
               porabljenega proračunskega denarja, pa še nisem zasledil iz akademske sfere odgovora
               na to. Če je, ona je rekla, če je ena tretjina resnična, jaz pa pravim, če je 10 % od
               tistega res, je to velik problem za te institucije, te zavode in to akademsko sfero.
               Ta silni strah ni v bistvu strah, da bo z univerzo narobe po drugačni izbiri članov
               agencije za akreditacijo, NAKVIS, ampak je strah pred izgubo fevdov. Fevdi ne
               producirajo kvalitete, bodimo si na jasnem, to si priznajmo. Jaz ne očitam, ne morem
               očitati neposedovanja referenc akademskim ljudem, ki so sedaj recimo v tej agenciji.
               Če se ozremo tudi na rektorje, moramo priznati, da to sfero v tem času in pravzaprav
               večinoma v času samostojne Slovenije obvladujejo kvalitetni ljudje z referencami, iz
               levice. Drugače ne bi bilo med rektorji, se spomnim vsaj dveh ministrov bivših levih
               vlad, državnih sekretarjev itd. To ni nič narobe. Seveda so pa v tej povezavi
               interesi, ki se vršijo in ki tudi znotraj sedanjih univerz vodijo v anomalije. Da bi
               preprečili izboljšavo sistema, tudi akreditacij, so uporabili tako v akademski sferi
               kot tudi tukaj nekateri kolegi poslanci iz opozicije včasih tudi nizkotna sredstva.
               Jaz sledim ministru, kar je bil prvič minister, in moram povedati, da je
               intelektualec par excellenc. Sem si vsaj mislil, da vsaj tukaj ne bo očitkov. Ampak
               sem zadnjič videl v Mladini, da mu kolumnist, univerzitetni profesor, očita, da nima
               smisla za jezik in artikulacijo, čeprav za moje pojme odlično artikulira in zna
               ubesediti vsako stvar. V tistem primeru verjamem, da gre za osebne frustracije, ampak
               so te osebne frustracije uporabljene na nizkoten način. Ministra proglaša, ker je
               tudi minister za kulturo, za nevedneža, nepismenega v zvezi s kulturo. To so totalni
               nonsensi, sramotno za nekoga, ki prihaja iz akademske sfere, ki ministrstva verjetno
               mora bolje poznati, kot ga poznam jaz, pa njegovih formatov, ampak kljub temu
               neskrupulozno to napiše. Zaradi tega moram reči, da to, kar je bilo s strani kolega
               poslanca tukaj opozorjeno, kaj je največja nevarnost za našo prihodnost, revnost uma
               in razuma, se strinjam. Samo opažam, da je revnost uma in razuma tudi del zadnjih
               let, kajti brez te revnosti, mislim, da se tej državi ne bi smelo zgoditi to, kar se
               je zgodilo. Da smo prišli dobesedno med balkanske reveže in da je neka sfera
               slovenskih ekonomistov, ki so proglašali ne vem kakšno vednost, imeli bi ne vem
               kakšne inštitute za ekonomska raziskovanja, ampak so njihovi projekti, ki so jih
               uresničevali, pripeljali Slovenijo na rob propada. Jaz mislim, da spremembe, ki jih
               uvaja ta zakon, gredo v smer, da bo ta revnost uma in razuma, če bomo šli po tej poti
               naprej, vsaj v akademski sferi eliminirana. Kot sem že rekel, po mojem mnenju, ko sem
               bil dvajset let v gospodarstvu na pomembnih položajih, sem pa bil tudi registrirani
               raziskovalec, poznam nekatere te relacije, je predvsem v zvezi z dostopom do
               finančnih sredstev za raziskovanje marsikaj narobe znotraj univerze. Jaz mislim, da
               je v tem letu bilo rečeno, da bodo imeli vodje zavodov, rektorji, direktorji, dekani,
               več možnosti in več kompetenc, da bodo sami odrezali kakšno rakavo rano in s tem
               doprinesli tako državi kot lastni ustanovi. In želim še nekaj reči, mislim, da je
               popolnoma nekritično, tukaj se manipulira sto na uro, kot rečemo, s tem, da minister
               oziroma ministrstvo in ta vlada protežira zasebno šolstvo na račun javnega. Jaz
               verjamem, da jasno, demanti ministra ne bo prišel v današnje medije, in da se bodo ti
               napadi nadaljevali, kajti to je del projekta. To je del političnega projekta, ki se
               ga levica in opozicija ne bo odpovedala. Delovali boste po principu Cilj posvečuje
               sredstvo. Cilj pa je preprečiti vse tisto, kar bi srednjeročno lahko to državo
               izpeljalo iz blata, v katerem smo. Cilj je na vseh področjih prikriti anomalije,
               malverzacije in nepravilnosti, ki so se zgodile v preteklih letih, da bodo, v
               narekovajih, naši obvarovani odgovornosti in sodnih pregonov in da bomo mi, se pravi
               politična opcija, postali tisti, ki obvladujemo prostor, politični in dejanski v
               Sloveniji za kakršnokoli ceno. Cena se mi zdi, da vas ne skrbi, kajti trpela bo raja,
               izbranci imajo pa v tej državi ogromno denarja, poceni denarja, marsikdaj ukradenega
               denarja. Očitno računate, da bo ta ukradeni denar obvladoval to državo. Hvala lepa.
            </p>
            </sp>
            <sp xml:id="SDZ6-Redna-07-2012-10-24.sp135">

               <speaker>PODPREDSEDNICA ROMANA TOMC:</speaker>

               <p>Gospod Jožef Kavtičnik.</p>
            </sp>
            <sp xml:id="SDZ6-Redna-07-2012-10-24.sp136">

               <speaker>JOŽEF KAVTIČNIK (PS PS):</speaker>

               <p>Hvala lepa, predsedujoča. Minister, kolegice in kolegi poslanci!</p>
               <p>Če zanemarim posamezno izvajanje poslank ali poslanca bi lahko rekel, da je danes
               razprava na nivoju in pozdravljam tak način dela, da se zakon obravnava po rednem
               postopku. Seveda je bil ta zakon oziroma dopolnilo in spremembe zakona deležen tudi
               nujne seje in razprave. In vse to je pokazalo, da je v Sloveniji dovolj pameti in
               dovolj ljudi, ki želijo šolstvu in izobraževanju dobro.</p>
               <p>Danes govorimo o visokem šolstvu in univerzitetnem izobraževanju. Če se želimo
               izogniti ideološkim usmeritvam in političnim posegom, potem bi predlagal, da
               ministrstvo, minister sledi nacionalnim programom. In ne samo ta, tudi vsi ostali
               ministri in vsa ostala ministrstva. Če bi sledili nacionalnim programom, potem se
               danes ne bi toliko ukvarjali s tem, da politika posega v ta prostor, kajti politika
               bi takrat bila dolžna pripraviti take zakone, da sledijo tem programom.</p>
               <p>Če se konkretno dotaknem teh sprememb v zakonu, potem bi lahko rekel, da je nujno, da
               se spremeni zakon zakon v delu, ki govori o transnacionalnem izobraževanju. S tem se
               seveda strinjamo. V Pozitivni Sloveniji se ne bojimo konkurence, zdrave konkurence,
               dobre konkurence. Seveda pa morajo biti kriteriji za dodeljevanje akreditacij takšni,
               da ne bodo dvomljivi. Ja, tako je. Sprememba je nerazumna in nejasna v tem delu, zato
               bi predlagal, minister, da se več energije posveti temu, za kar ste rekli, da je
               nujno treba zakon spremeniti. To je treba narediti. Nujno bi bilo treba tudi slediti
               odločbi Ustavnega sodišča z aprila 2011, ki izrecno zahteva ureditev financiranja s
               posebnim zakonom. Tega pa tu niste naredili. Dobro, nismo ga še videli, in ne vemo,
               kdaj bo. Veste, govorimo sedaj o tem, kar vidimo in o čemer se lahko pogovarjamo. To
               bi bilo tisto, kar je nujno treba. Me pa zanima, gospod minister, bilo je veliko
               predlogov, bila je javna predstavitev mnenj. Koliko od teh mnenj ste ali boste
               upoštevali? Takrat lahko govorimo o neki komunikaciji, o nekem sodelovanju, o nekem
               akademskem nivoju in tako naprej. Slišali smo ljudi, ki niso žalili, ki niso grozili,
               ampak so na akademski nivo opozorili. Jaz upam, da je na ministrstvu toliko ljudi,
               vsaj minister, da razume ta akademski jezik, da ne bi prišlo do takšnih zadev, kot
               smo jih bili že vajeni. Da se je zganila ulica in potem so morali nekako ukrepati in
               razmišljati o tem, da bodo sledili tistim javnim opozorilom. Na sami javni
               predstavitvi oziroma na sami nujni seji sem zasledil izredno aroganco vašega
               podrejenega, direktorja Direktorata za visoko šolstvo. Ob razpravi članice NAKVIS je
               vzel iz torbe ali iz žepa malico in lepo pomalical med samo razpravo, se smejal,
               gospa Škrinjar mu je pa pri tem nekako dajala potuho. To je izredno nekulturno in
               nespoštljivo do ljudi. Če govorimo o zaposlenih, in to ne kar tako, na Ministrstvu za
               izobraževanje, znanost, šport in kulturo.</p>
               <p>O tem sem že govoril, da bi se lahko izognili tem ideološkim in morda tudi političnim
               vprašanjem, tem političnim in ideološkim dvomom, če bi sledili nacionalnemu programu.
               Poglejte, z Zujfom ste univerze in visokošolske ustanove stisnili v kot. Danes je
               bilo rečeno, da bi se morali predstojniki, rektorji več ukvarjati z menedžerstvom, da
               bi lahko iskali sredstva tudi drugje. 50 % sredstev univerze dobivajo na trgu. Od
               tega je od vseh sredstev, ki jih dobijo, 20 % zbranih na slovenskem trgu in 10 % v
               Evropi, govorimo za programe. Ena tretjina je avtorskih honorarjev in podjemih
               pogodb, ki jih sklepajo rektorji oziroma predstojniki zaradi tega, da zmanjšajo ta
               primanjkljaj, ki ga jim država ne da. Tako tukaj resnično ne vidim veliko manevra. Da
               bi pa slabili programe, to pa mislim, minister, da si vi ne želite, da bi zaradi
               tega, ker bi imeli slabše programe, bili tudi cenejši. Da mladi, ki zaključujejo
               šolo, niso zaposljivi, sem prepričan, da tako kot jaz tudi vi veste, da ni krivo
               šolstvo ali univerza. Je pa res, da programov, ki jih univerze pripravljajo, ne
               morejo narediti čez noč, da je za to potreben nek proces, da je za to treba imeti
               toliko in toliko habilitiranih profesorjev in ustrezne pogoje. To se ne da narediti
               kar tako na hitro, kot lahko kakšen poslanec izusti. Če bi ministrstvo ali vi, gospod
               minister, danes lahko naredili en presek, bi vam predlagal, da daste v to dopolnilo
               oziroma v to spremembo samo dve, in to je transnacionalni zbor in morda še ureditev
               financiranja, kot ste pa dejali, bo to s posebnim zakonom. O NAKVIS-u in o sestavi
               NAKVIS-a in o tem, da člane izbira ministrstvo, potrjuje pa Vlada, pa ni treba
               izgubljati besed. Če vi pravite, da ni politike tu zraven, vam ne morem verjeti.
               Hvala.</p>
            </sp>
            <sp xml:id="SDZ6-Redna-07-2012-10-24.sp137">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, izvolite.</p>
            </sp>
            <sp xml:id="SDZ6-Redna-07-2012-10-24.sp138">

               <speaker>DR. ŽIGA TURK:</speaker>

               <p>Hvala za v bistvu dobro, konstruktivno razpravo.</p>
               <p>Jaz moram oporekati temu, da bi bila ta novela v kakršnikoli opreki z nacionalnim
               programom visokega šolstva. Tisti, ki so v tej dvorani temu oporekali, niso navedli,
               v zvezi s čem naj bi bilo to v opreki. Da pa so lahko kakšni proračunski ukrepi, da
               gredo v drugo smer kot priporočila iz NPVŠ, ki gredo v smeri večanja financiranja, s
               tem se pa da strinjati.</p>
               <p>V zvezi z internacionalizacijo naj pojasnim. Obstoječa ureditev je takšna, da ima
               NAKVIS nalogo preveriti, ali je program, ki prihaja, ustrezno akreditiran v državi,
               iz katere prihaja. To je ureditev, ki jo imajo evropske države v zvezi z
               transnacionalnim izobraževanjem. Praviloma ni treba, da se v matični državi
               akreditirajo tuji programi.</p>
               <p>V zvezi s financiranjem vas moram razočarati. Ta sprememba je prehuda, terja preveč
               razprave, prevelik poseg tudi v obstoječi sistem financiranja visokega šolstva, da bi
               jo lahko hitro v času, ki smo ga imeli na razpolago, naredili. Se pa s tem intenzivno
               ukvarjamo, ker si tudi mi ne želimo imeti vsako leto razprave o tem, koliko denarja,
               za koga, za kakšne programe in tako naprej. Tudi univerze si konec koncev zaslužijo,
               da imajo finančno perspektivo, jasno, za nekaj let vnaprej.</p>
               <p>Spraševali ste v zvezi z vplivom javne razprave. Če bi vi primerjali tisti čisto prvi
               osnutek, ki smo ga imeli, in kaj je zdaj na mizi in je nastalo kot posledica
               diskusij, javne razprave, razprave, ki se je zgodila neformalno v javnosti, in naših
               pogovorov z rektorji, s študenti in tako naprej, potem so recimo te točke v smislu,
               da mora biti imenovan eden od tukaj, mora biti ta, ki ga predlaga rektorska
               konferenca, mora biti ta, ki ga predlaga sindikat, mora biti ta, ki ga predlagajo
               samostojni visokošolski zavodi. To je rezultat te razprave.</p>
               <p>Jaz upam, da se bomo dogovorili tudi s Študentsko organizacijo za amandma, ki bo
               tista dva študentska predstavnika postavil Vladi v imenovanje: "Glejte, ta dva,
               nimate izbire." Tudi to bo rezultat razprave, ki še teče. Odprti smo tudi za
               predloge, kako na nek drugačen način urediti 63. člen, torej neposredno pedagoško
               obveznost, da je nekaj fleksibilnosti in da so hkrati delavci zaščiteni pred nekimi
               divjaškimi in prevelikimi obremenitvami. Mi smo tudi za to razpravo še odprti in
               veste, da je tudi za amandmaje še prostor.</p>
               <p>V zvezi z malico naj povem, da bi jaz, če bi imel zdaj sendvič tukaj, tudi ne vem, če
               me ne bi premamil. Je pa res, da sem tukaj sam in da moram biti v dvorani in da bi
               bilo to mogoče bolj opravičljivo kot v omenjenem primeru. Tako da ga bom opozoril v
               zvezi s tem. To vam obljubim.</p>
               <p>Tudi še nekaj drugih razprav je bilo. Dovolite, da jih kratko komentiram. Gospod
               Mišič pravi, da smo mi v krizo prišlo zaradi pomanjkanja znanja. To je velika
               nezaupnica slovenskemu visokošolskemu prostoru, velika nezaupnica slovenskim
               znanstvenim inštitutom. Jaz se s tem ne strinjam. Znanje je bilo, samo marsikaterega
               znanja nismo poslušali, ga nismo upoštevali.</p>
               <p>Gospod Zanoškar, žal ga ni tukaj, imel je dobro razpravo o odnosu med izobraževanjem
               in trgom dela. Jaz se bojim, da kdaj drugič, ko bo država poskušala – politika, boste
               rekli vlada – kaj upravljati, popravljati, vplivati na vpisno politiko, da bo to spet
               nekdo razumel kot poseg v avtonomijo visokega šolstva in univerz. In morda res celo
               bo bistveno bolj poseg v avtonomijo, kot je to, kar delamo zdaj, kar v avtonomijo
               sploh ne posega.</p>
            </sp>
            <sp xml:id="SDZ6-Redna-07-2012-10-24.sp139">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Mirko Brulc, izvolite.</p>
            </sp>
            <sp xml:id="SDZ6-Redna-07-2012-10-24.sp140">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Gospod minister, prihajam iz Nove Gorice. V mojih dveh mandatih smo namenili iz
               občinskega proračuna več kot 12 milijonov evrov za sofinanciranje novogoriške
               univerze, FUDŠ, Evropske pravne fakultete in tako dalje. Namesto da bi "šminkali"
               mesto, smo dajali denar za izobraževanje. Tako da boste vedeli, da mi zelo veliko
               pomeni to, da želimo, da je prebivalstvo izobraženo, da se ima tudi možnost
               izobraževati blizu doma, kajti tudi danes v tej situaciji se nam dogaja prav to, da
               bodo študentje lahko le iz velikih centrov, periferija pa bo zaradi stroškov bivanja
               in tako dalje deležna veliko manj te pogače. Razmišljam tako, kar je javno, da je
               treba še posebej negovati. To je naša prioriteta. Da je javni interes izjemno
               pomemben, kajti danes čutimo, da vse, kar je javno, želimo spraviti nekako na kolena:
               javno zdravstvo, javno šolstvo, vrtce in tako dalje. To so trendi, ki se jim bomo
               težko izognili, če ne bomo vsaj tukaj v parlamentu zelo trdni.</p>
               <p>Jaz bi rad poudaril, da ni države v Evropi, ki bi tudi v teh kriznih časih tako grobo
               posegala tudi po financiranju izobraževanja, visokega šolstva, raziskav in podobno.
               Čeprav vemo, da so rezerve. Povsod so rezerve. V naši družbi je veliko rezerv. Toda
               kot sem danes tu poslušal, kateri profesor, kateri znanstvenik je dober, kateri ne,
               kako jih je treba polovico odstraniti in tako dalje, mislim, da to niso prave
               razprave. Tudi o delovni in pedagoški obveznosti je bilo veliko rečenega. Tudi javne
               izjave so bile take, da gredo v škodo tem delavkam in delavcem, strokovnjakom.
               Glejte, nikoli – sam sem bil 19 let v vzgoji in izobraževanju, ampak nikoli nisem
               uspel prepričati, kot pravimo, realnega sektorja, da tudi učitelj dela, da
               vzgojiteljica dela, da je obveznost 20, 22 ur enaka delovni obveznosti nekega zidarja
               in še koga. Tu ni variante. Če pa bomo sami tolkli po teh kadrih in dokazovali, da ne
               delajo, da niso učinkoviti in tako dalje, potem ne vidim rešitve. Tudi danes v tem
               dokumentu in še kje vidimo, da se pri delovni in pedagoški obveznosti rektorjem
               dopušča prilagajanje zaostrenim razmeram. Se pravi, rektor bo določil, kako bo
               obremenil koga, zato da bo kompenziral tisto, kar mu bo država manj dala. Če se pa ne
               bo temu prilagodil, kar berem v časopisih – tu imam tudi vprašanje, gospod minister.
               Slišim, da bo kaznovan tak direktor zavoda, ravnatelj šole ali kakorkoli ga imenujemo
               z 10 tisoč evri ali pa izgubo službe, če ne bo upošteval tega fiskalnega pravila v
               svojem zavodu. Kdo bo še šel na tako funkcijo? To mi povejte. Kdo je določil tako
               kazen, na osnovi katerega zakona, kje so kakšni kriteriji o tem kaznovanju? Ali pa je
               to še eno strašenje te populacije delavk in delavcev v naši domovini, kjer je še
               vedno zelo prisotno to, da je vse slabo, vse je zanič, nobene perspektive nikjer? Vsi
               se moramo truditi, tudi politika, da bomo dosegli te evropske standarde. Zato mislim,
               da je pomembno, kako se ocenjuje kvaliteta univerze ali fakultete. Tu mora biti ta
               stroka zelo nevtralna, brez politike, brez pomaganja komurkoli pod mizo. Mislim, da
               imamo tudi zato v resoluciji, kar je bilo že omenjeno, jasno zapisano, da bo NAKVIS
               postal član referenčnih mednarodnih organizacij, ki združujejo nacionalne agencije za
               kakovost v visokem šolstvu. Če bo novi NAKVIS po predlogu zakona, pravzaprav ne bo
               izpolnjeval pomembnejših zahtev, to pa je seveda neodvisnost, nezmožnost vplivanja
               tretje strani ali visokošolskih institucij, ministrstva in podobno.</p>
               <p>Pokomentiral bi razpravo kolegice z one strani dvorane – imamo preveč študentov,
               poklicno usmerjanje ni pravo, ne dobimo kuharja, ne dobimo ne vem katerih proizvodnih
               poklicev. Glejte, v industriji na zahodu dela strojni inženir v tovarni, ampak
               produktivnost ni taka balkanska, kot jo imamo v Sloveniji še v marsikateri firmi,
               ampak drugačna. In so osebni dohodki taki, da ga je z njegovim poklicem in njegovim
               znanjem ta firma tudi pripravljena plačati. Ko pa mi govorimo o naših ljudeh, ki
               hodijo v Avstrijo, pa poglejte, kaj delajo tam, kako težaška dela imajo. Ne
               podcenjujem nobenega dela, ampak kakšna je tam dodana vrednost in zakaj jih doma ne
               znamo izkoristiti? Zato ker smo zapravili tudi gradbene firme in še marsikaj.</p>
               <p>Pri vseh teh spremembah zakonodaje treba biti zelo previden in imeti v glavi samo to:
               naša skrb je za javno šolstvo, za javno izobraževanje, za javno zdravstvo in tako
               dalje. To je naša prioriteta. Če imamo privatne fakultete, privatno izobraževanje,
               privatno zdravstvo, je to samo dopolnilna dejavnost, ki ne sme uničevati javnega,
               zato ker bo sesala skromna sredstva iz državnega proračuna. Hvala lepa.</p>
            </sp>
            <sp xml:id="SDZ6-Redna-07-2012-10-24.sp141">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, izvolite.</p>
            </sp>
            <sp xml:id="SDZ6-Redna-07-2012-10-24.sp142">

               <speaker>DR. ŽIGA TURK:</speaker>

               <p>Jaz sem mogoče naivno tukaj zato, da diskutiramo o vsebinskih zadeva. Gospod Brulc, v
               bistvu dve stvari vam bi rad odgovoril. Sem zelo vesel vaše razprave o novogoriški
               univerzi. Tudi, kot sem razumel, podpore, ki jo je občina namenila tej ustanovi. Jaz
               bi želel, da bi vi morda gospe Potrata enkrat razložili, da je tudi novogoriška
               univerza pomembna. Namreč v vseh teh strelah, v vsem tem sovraštvu, odporu do
               zasebnega visokega šolstva se je treba zavedati, da seveda formalno v teh naših
               ureditvah novogoriška univerza figurira kot zasebna. To so tiste zasebne, ki niso
               javne, ampak je ustanovitelj občina ali kdo drug. Takih je še nekaj. To niso zdaj
               neki, večinoma neki visokošolski baroni, ki bi si s tem javnim denarjem trpali žepe.
               Novogoriška univerza je tudi v tej kvoti, ko sem govoril, da se razmerje med javnim
               in zasebnim ni spreminjalo. Začeli ste debato o teh kaznih za predstojnike javnih
               zavodov. To je tema zakona o izvrševanju proračuna, ki verjamem, da bo v ta zbor
               prišla v kratkem, verjetno tudi na naš odbor v petek, pa predlagam, da bi o tem
               takrat govorili.</p>
            </sp>
            <sp xml:id="SDZ6-Redna-07-2012-10-24.sp143">

               <speaker>PODPREDSEDNICA ROMANA TOMC:</speaker>

               <p>Gospa Potrata, tokrat nimate priložnosti za repliko. Vas je omenil v navezavi z
               gospodom Brulcem in nič drugega. Prav nič narobe niste bili razumljeni. Se
               opravičujem, tokrat ne dobite besede za repliko.</p>
               <p>Na vrsti je gospod Mitja Meršol.</p>
            </sp>
            <sp xml:id="SDZ6-Redna-07-2012-10-24.sp144">

               <speaker>MITJA MERŠOL (PS PS):</speaker>

               <p>Predsedujoča, hvala lepa. Gospod minister, poslanke in poslanci!</p>
               <p>Razpravljal bom o transnacionalnem visokošolskem izobraževanju, vendar si ne morem
               kaj, da ne bi na osnovi tega, kar sem danes poslušal v tem hramu, glede jezika in
               poezije, se tudi sam nekako navdahnil s poetičnim. NAKVIS dobiva nov fris in Vlada
               malarja obvlada. Ampak res grem k visokemu transnacionalnemu izobraževanju. V
               preteklosti smo imeli vsekakor težave na tem področju. Da ne omenjam kakšnih
               posamičnih, morda tisto, kar je bilo v zvezi z zavodom IRC in Nottingham Trent
               University. Podpiram pobudo, da se to transnacionalno visokošolsko izobraževanje
               okrepi in dobiva nove dodatne dimenzije. Še zlasti zato, ker se tudi sam zelo
               zavzemam za to, da bi v okviru naših skupnih prizadevanj prišlo do tega, da bi v
               našem visokošolskem sistemu dobili še dodatno dimenzijo in vrednoto v okviru tako
               imenovanega podaljšanega otroštva oziroma "prolonged childhood", ki nekako povezuje
               študente tik pred iztekom diplome s podjetniki in ustvarja nekakšno zelo dobro
               kohezijo in vez za prihodnost posameznika in družbe kot takšne na gospodarskem in
               znanstvenem področju. Vendar pa to, kar smo slišali v uvodnih predstavitvah
               poslanskih skupin glede krepitve visokošolskega transnacionalnega izobraževanja,
               nikakor ne more biti samo biznis, nikakor ne more biti samo konkurenčnost in tudi ni
               samo problem v nekakšnem 33.c členu. Celotno vprašanje tega visokošolskega
               transnacionalnega izobraževanja se namreč zelo pomembno dotika tudi naše identitete,
               našega slovenskega jezika. Ne bom se spuščal v podrobnosti glede tega, kako
               pravzaprav lahko pride do nesporazumov pri uporabi tujega jezika pri predavanju našim
               študentom itn. v okviru projektov Erasmus in te stvari. Vsekakor pa bi rad opozoril
               na to, da bi morala biti skrb za jezik, za identiteto nekako preventivno zajeta tudi
               v noveli in bolj dorečena v noveli zakona.</p>
               <p>Pri tem mislim, da nas opomin Evropske komisije nekako ne bi smel in ne more
               potiskati v nekakšno, zdaj sem spet pri prispodobah in metaforah, hitro gradnjo
               čolna, za katerega potem ne vemo, po kakšnih brzicah ga bomo spustili naprej. Rečeno
               je bilo danes uvodno tudi o tem, da je to visokošolsko transnacionalno izobraževanje
               v globokem interesu študentov. To se globoko strinjam, vendar pa potem ne morem
               razumeti, kako pride študentski predstavnik Mitja Urbanc na to našo javno razgrnitev
               in pravi: "Predlagatelj trdi, da je Slovenija prejela opomin Evropske komisije,
               citiram, "glede ureditve transnacionalnega izobraževanja". To je sicer res, vendar
               nikjer ne veleva, da naj se področje uredi na način, ki ga predvideva ta novela
               zakona. Takšen način je za slovenski visokošolski prostor in predvsem za študente, ki
               bi tam študirali, celo škodljiv. Predlagana ureditev odpira slovenski prostor tujim
               institucijam brez konkretnega nadzora nad kakovostjo. In nikar se ne slepimo, da bodo
               v Slovenijo prišli samo kakovostni visokošolski izobraževalni zavodi iz tujine, ampak
               bomo dobili tudi tiste, ki imajo visokošolski sistem nekoliko nižji od našega in je
               kakovost dosti nižja. Prav tako pa bodo tamkajšnji študentje oziroma diplomanti
               prejeli listino, ki v Sloveniji ne bo javno priznana. Seveda bodo lahko zaprosili za
               priznavanje te listine, nikjer pa ni zagotovljeno, da bodo dejansko ta priznanja tudi
               dobili. Študij na tujem zavodu v Sloveniji za slovenske študente pomeni študij brez
               pravic, ki jim sicer pripadajo, in pa seveda plačevanje šolnin. Študentje pa se tukaj
               bojimo, da se bo logika prenesla tudi na naše zavode zato tudi protestiramo." Konec
               citata študentskega predstavnika.</p>
               <p>Ob koncu bi postavil tudi vprašanje gospodu ministru. Zanima me, kaj je s to našo
               nacionalno strategijo za internacionalizacijo slovenskega visokega šolstva.
               Nacionalni program visokega šolstva je sprejel ukrep o oblikovanju nacionalne
               strategije za internacionalizacijo slovenskega visokega šolstva, in to najkasneje do
               leta 2013. V obrazložitvi je zapisano, da strategija bo oblikovana zaradi pomembnosti
               internacionalizacije visokega šolstva in naše prednostne usmeritve nanjo. Strategija
               bo natančneje opredelila elemente internacionalizacije slovenskega visokega šolstva,
               prednostne geografske regije in področja sodelovanja z njimi ter osnovne ukrepe in
               mehanizme za doseganje zastavljenih ciljev. Bo tudi izhodišče za financiranje
               mednarodnih sporazumov in programov sodelovanja ter mednarodne mobilnosti, ki se
               zagotavlja iz proračunskih virov. Pripravilo jo bo ministrstvo, vaše ministrstvo,
               sprejela pa Vlada Republike Slovenije. Kaj je s to strategijo, ki bi bila zelo
               priročna, da jo imamo pri roki že pri noveli tega zakona, ki jo predlagate? Hvala
               lepa.</p>
            </sp>
            <sp xml:id="SDZ6-Redna-07-2012-10-24.sp145">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite besedo. minister?</p>
               <p>Izvolite.</p>
            </sp>
            <sp xml:id="SDZ6-Redna-07-2012-10-24.sp146">

               <speaker>DR. ŽIGA TURK:</speaker>

               <p>Mogoče je najboljše, da sproti odgovarjam. Noben alternativen način izpolnjevanja
               zahtev Evropske unije ni bil postavljen. V Evropski uniji velja neka, kako bi temu
               rekel, demistifikacija visokošolskega prostora. To je storitev, na podlagi katere
               dobiš izobrazbo. Verjetno je to najdragocenejša storitev, ki jo lahko kdor koli
               posreduje, in trg teh storitev ne sme imeti nekih ovir, ki bi posebej branile,
               ščitile lokalne inštitucije. Na te očitke Študentske organizacije ki ste jih
               citirali, smo že odgovarjali pravzaprav na tisti razpravi, ki je bila oni ponedeljek,
               če se prav spomnim, tukaj.</p>
               <p>V zvezi z internacionalizacijo vam bi povedal, da delamo na stvareh. V teku je razpis
               za internacionalizacijo slovenskega visokega šolstva iz evropskih socialnih skladov,
               ki omogoča visokošolskim institucijam, ki na tem razpisu kandidirajo, da pripeljejo v
               Slovenijo za določen čas, za en semester ali za več let, tujega učitelja,
               predavatelja, ki se vključi v visokošolski proces in ne bremeni domačega proračuna,
               ni konkurenca na tistem programu, na tisti katedri, kamor bo prišel, tako da bodo,
               sem prepričan, ti ljudje zelo dobro sprejeti. Pomemben korak k internacionalizaciji
               slovenskega visokega šolstva je pa nekaj, kar pripravljajo moji sodelavci na
               direktoratih za kulturo, to je pa resolucija o slovenskem jeziku, ki bo verjetno
               prinesla neke spremembe v zvezi s tem. O teh spremembah bo verjetno tudi še zelo živa
               debata tudi tukaj. Nič od tega pa ni zelo neposredno povezano s tem zakonom, o
               katerem danes teče razprava.</p>
            </sp>
            <sp xml:id="SDZ6-Redna-07-2012-10-24.sp147">

               <speaker>PODPREDSEDNICA RENATA TOMC:</speaker>

               <p>Hvala lepa.</p>
               <p>Gospod Srečko Meh, izvolite.</p>
            </sp>
            <sp xml:id="SDZ6-Redna-07-2012-10-24.sp148">

               <speaker>SREČKO MEH (PS SD):</speaker>

               <p>Gospe in gospodje, gospod minister!</p>
               <p>O tem, kaj je v tem zakonu narobe, so tako povedali že vsi zainteresirani in
               sindikati in študentje in učitelji in univerze in vsi skupaj. To se pravi, da so vsi
               proti – razen ministrstva, vlade in pozicije. Gre pravzaprav v tem primeru za javno
               ali zasebno visokošolsko izobraževanje ali gre za kvalitetno visokošolsko
               izobraževanje? Gre za dostopno visokošolsko in kvalitetno visokošolsko izobraževanje.
               Za to bi pravzaprav moralo iti. Razprave o tem, kdo bo še lahko študiral in kdo ne
               bo, morajo imeti nacionalni konsenz, ko smo govorili smo o tem, da imamo preveč
               ljudi, ki so zaključili visokošolsko izobraževanje, da doma ne dobijo dela in da
               hodijo v tujino in tam dobijo delo. Prava razprava bi tukaj morala biti, katero
               izobraževanje, kakšno izobraževanje in kaj narediti za to, da bomo potem delo
               diplomantom in diplomantkam tudi zagotovili. Jaz se popolnoma strinjam z
               reorganizacijo, če bomo s to reorganizacijo lahko na koncu rekli, naši diplomanti
               bodo dobili zaposlitev. Če pa tega ne moremo reči, potem nismo naredili nič ali zelo
               malo. Torej ni tistih kriterijev, po katerih bi lahko ocenjevali, kakšni bodo
               rezultati sprememb, ki jih bo sprejel Državni zbor To je pravzaprav problematično.
               Seveda je tudi vprašanje, koliko univerz bomo v Sloveniji imeli. Odgovor bo najbrž,
               da toliko, kot bo interesa, toliko, kot se bo mislilo, da jih tukaj mora biti. Tak,
               mislim, bi lahko bil odgovor. Moje vprašanje je, koliko univerz bomo z javnimi
               sredstvi financirali. Kako bomo potem ta kriterij določili in kje vse bodo te
               univerze? Govori se o tem, da bi jih naj bilo 11, 9. Veliko stvari se dogaja. Bili
               smo priča sestanku v Kranju, v Celju bo sestanek vsak čas, še kje bodo sestanki, kjer
               se bo govorilo o ustanavljanju novih univerz. Jaz mislim, da univerza v vsako vas
               zagotovo ne sodi in da gre v tem primeru za tiste programe in tiste visokošolske
               študije, ki bodo imeli osnovo v resoluciji in v tem, kar smo se v Sloveniji tudi
               dogovorili.</p>
               <p>Danes so nekateri med nami govorili o tem, da mladi delajo zastonj, da so fiktivni
               vpisi. Gre za to, da je treba marsikaj narediti na trgu dela. In to je pravzaprav
               moje vprašanje in na nek način tudi sporočilo, kaj bi moral Državni zbor narediti.
               Narejen bi moral biti napor, da bodo diplomanti in diplomantke v glavnem dobili
               delo.</p>
               <p>Zaskrbljujoče je to, da govorimo o tem, da manjka kuharjev, delavcev, natakarjev in
               vsega tega, da to pomeni, da vsi, ki želijo in so sposobni se visokošolsko
               izobraževati oziroma nadaljevati študij, tega ne bodo mogli. To pa je hudo. Prihajamo
               do tega, da bo selekcija, da ne bo več možno študirati, da se ne bo možno
               izobraževati. In to ni tisto, za kar bi jaz dvignil glas in se absolutno strinjam,
               izobraževati bi se moral vsak, ki je za to sposoben in izobrazba nam samo pomaga. Da
               pa so naše univerze dobre, kaže, da so naši kadri zunaj kar dobro zaposljivi. Hvala
               lepa.</p>
            </sp>
            <sp xml:id="SDZ6-Redna-07-2012-10-24.sp149">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Janja Napast, izvolite</p>
               <p>Gospod Meh, se lahko, prosim, izklopite.</p>
            </sp>
            <sp xml:id="SDZ6-Redna-07-2012-10-24.sp150">

               <speaker>JANJA NAPAST (PS SDS):</speaker>

               <p>Hvala lepa za besedo, gospa predsedujoča. Spoštovani poslanci in poslanke, gospod
               minister!</p>
               <p>Dejstvo je, da sprememba novele Zakona o visokem šolstvu nakazuje rahel začetek
               reforme na področju vzgoje in izobraževanja. Neposredno zakon sicer ne bo finančno
               vplival na delovanje visokega šolstva. To je nekako uspelo že Zujfu, bo pa vsekakor
               strukturno posegel v visokošolski izobraževalni prostor, kar pa je tudi prav. Zakaj?
               Znano je, da se je v izobraževanje, znanost poseglo zaradi finančne krize in
               razpoložljivega denarja, ki ga ima država vse manj oziroma je postal že kar
               nerazpoložljiv. Do sedanjega predloga spremembe zakona pa verjetno ne bi prišlo, če
               ne bi bilo tudi z izobraževalnim sistemom v Sloveniji nekaj narobe. Res je, da je
               vlada avgusta sprejela Uredbo o javnem sofinanciranju visokošolskih zavodov in
               sredstva za izobraževanje in raziskave zmanjšala za 20 milijonov evrov. Mimogrede, do
               leta 2016 pa bo treba akreditirati okoli 600 študijskih programov in vse visokošolske
               zavode, ki so bili ustanovljeni do leta 2010. Za šolsko leto 2011/2012 je bilo v
               medijih navedeno razmerje med družboslovci in naravoslovci 11 proti 1. Naveden je bil
               tudi podatek, da je kar 42 % vseh diplomantov iste generacije družboslovcev, le 3,9 %
               pa naravoslovcev. 7 % od tega jih diplomira iz humanistične znanosti, kar pa je pod
               evropskim povprečjem, ki je merjeno v 10 %. Vsem je jasno, da nimamo niti približno
               takšnega trga dela in stimulativnega podjetniškega okolja, ki bi lahko takšen
               izobražen kader dejansko zaposloval. Diplomanti, kar ne pomeni, da so vsi tudi
               intelektualci v pravem pomenu besede, zato je nadzor nad ustanavljanjem tudi tako
               pomemben, to je treba razumeti, so nezaposljivi. Število diplomantov na zavodu za
               zaposlovanje se je v sedmih, osmih letih potrojilo. Če še ne več, nimam natančnih
               podatkov.</p>
               <p>Masa ljudi, ki nima kje s svojim znanjem služiti, je ogromna. Tudi v Sloveniji bi
               morali izobraževati tiste kadre, ki se bodo lahko čim prej zaposlili. Res je, da
               obstajajo nekateri programi, ki niso tržno usmerjeni oziroma se ne obremenjujejo,
               kako bodo kapitalno učinkoviti, ker se bolj osredotočajo na svojo strokovnost, kar je
               tudi treba razumeti.</p>
               <p>Če gledamo z vidika globalnega sveta, ki ga je kapitalizem naredil še bolj
               nepredvidljivega, razumem, da to ni v njihovi primarni pristojnosti, ampak ne razumem
               pa, zakaj ne bi več pozornosti posvetili tržni politiki univerz. Prišli so časi, ko
               bi se vsi morali obnašati podjetniško, zato moramo znati tudi tržno komunicirati, pa
               nam je to všeč ali ne. To je vsekakor pomembno za bolj učinkovit izobraževalni
               model.</p>
               <p>Slišimo očitke, da se s tem zakonom avtonomija univerze zmanjša ali celo popolnoma
               izniči. Pa smo se znali do zdaj res avtonomno obnašati? Absolutno premalo
               fleksibilnosti in zainteresiranosti, da bi se naš izobraževalni prostor zares
               korenito spremenil, da bi pripeljali v Slovenijo nove, kvalitetne načine znanja,
               nove, nam neznane programe in s tem bi vsaj malo prispevali k večji zaposljivosti
               visokih izobražencev. Poleg tega je treba poudariti, da je v visokem šolstvu in
               znanosti nastala 10-milijonska finančna luknja. In samo sprašujemo se lahko, kam se
               je ta denar skril. Verjetno preko izobraževalnih lobijev tudi v kakšne zasebne žepe.
               Ne vzemite vsega dobesedno, samo na glas razmišljam.</p>
               <p>Če se osredotočimo na golo besedilo zakona, lahko razberemo, da bo Vlada lahko s
               spremembo sestave NAKVIS-a imenovala več strokovno usposobljenih članov sestave
               sveta, kar je uspešna praksa tudi v tujini. Na primer na Švedskem vse člane imenuje
               vlada. Tudi Danska je država, kjer predsedujočega neodvisne organizacije, ki jo
               financira Ministrstvo za šolstvo, imenuje vlada. NAKVIS pa je edina državna agencija
               s posebnim statusom neodvisnosti proračunskega porabnika in pomembno je, da ostane
               neodvisna od deležnikov politike. Tudi na Nizozemskem je večin agencij zares
               neodvisnih. Tukaj pride do pomembnosti in zrelosti vsake vlade, ki je tista, ki
               odloča koliko politikantstva bo vnašala in če ga sploh bo. Slovenski prostor – do
               sedaj smo videli, kako je šlo – slovenski prostor je res majhen in lahko pride do
               konflikta interesov, do česar je prevečkrat prihajalo v naši preteklosti, zato je
               nadzor delovanja komisije velikega pomena. Da bi s to spremembo še bolj ogrozili
               neodvisnost NAKVIS-a, pa je govorjenje na pamet in neupravičeno. In če bi do danes
               delovalo tako dobro in brez napak, se ne bi ukvarjali z reševanjem problemov javne
               veljavnosti diplom. Upoštevajoč opomin Evropske komisije, da obstoječi sistem
               izvajanja transnacionalnega izobraževanja pomeni omejitev svobode ustanavljanja
               izobraževalnih zavodov ter preprečuje breme tujega izvajalca visokošolske dejavnosti,
               ministrstvo dopolnjuje s 33.c členom zakona. Evropska komisija nas je torej opomnila,
               da je Slovenija dolžna to področje urediti zaradi svoboščin v Evropski uniji in tudi
               za lažji pretok ljudi. In to ta sprememba zakona omogoča. Trditi, da vstop tujih
               izobraževalnih zavodov brez pravega nadzora pomeni grožnjo nad kakovostjo, je
               popolnoma neutemeljeno. S spremembo resolucije bi imeli možnost odpiranja novih
               programov, domačih in tujih, ki bi morebiti, vsaj upam, zadovoljevali potrebe trga.
               Selekcija bi bila več kot potrebna, saj bi bilo nujno, da bi se v naš prostor
               vključili tehnološko usmerjeni poklici. Čeprav bi bilo to zelo potrebno, je potrebno
               tudi, da se razvija družboslovna znanost, programi, tudi tisti, ki jih pri nas ne
               poznamo in nimajo možnosti vključitve v naš izobraževalni sistem. Kar pa se opaža v
               zadnjih letih, je vrsta programov, ki sicer zaposlujejo diplomante, vendar jih zaradi
               ponavadi preštevilnega kadra zaposlijo na nižjem delovnem mestu. Moje razmišljanje o
               strategiji našega šolstva je, da pri nas primanjkuje programov za nadaljevanje nekega
               poklicnega oziroma obrtnega znanja, na primer višji kuhar in podobno.</p>
               <p>Izobraževanje res ni tržno blago, ampak posel, družba, če želite, okoli nas postajata
               taka. In to je globalen proces, za kar ni kriva ne ta, ne prejšnja vlada, ampak
               moramo biti dovolj pametni, da gremo v korak s časom. Sprememb v tej Sloveniji pa se,
               kot že lahko več časa ugotavljamo, izjemno bojimo. In znanje moramo znati
               prilagoditi. Res je, da konkurenca sama po sebi ne prispeva k večji kakovosti,
               vsekakor pa prisili, da se človeško znanje, razum razvija naprej z novimi metodami
               znanja, tudi tehnološkimi. Zato bo raznolik razgiban prostor vsekakor ponudil več
               dovolj ustvarjalnih, kreativnih ljudi. In če morebiti vzamemo v zakup, mladi tako ali
               tako radi potujemo, zato si tuja delovna sila z mednarodnim vrednim znanjem vsekakor
               zasluži večjo možnost.</p>
               <p>Zdi se mi, da je toliko hrupa zaradi te spremembe novele zakona v tem, da bi radi
               ostali nekateri nedotakljivi. Po OECD moramo omejiti število učiteljev na tisoč
               državljanov. In kasneje bom prebrala en odlomek, ki še enkrat potrjuje oziroma bo
               potrdil, zakaj do te racionalizacije mora priti. Podatka o tem, koliko študentov je
               vpisanih fiktivno, ni. Znano je, da tretjina študentov ne konča študija. Ugibanja
               obstajajo, da od 100 tisoč študentov je 10 do 30 tisoč študentov vpisanih fiktivno.
               Predstavljajo zgrešeno investicijo države v večmilijonskih zneskih. Enotna evidenca
               vpisa v visoke šole in fakultete, ker nekateri programi to študentom, ki pravzaprav
               niso študentje, to omogočajo, pa ne obstaja. Prejšnja vlada je to že obljubila, sedaj
               bi morala to obljubo prevzeti ta vlada, če želimo sami sanirati tudi to problematično
               področje. Spreminja se tudi 23. člen zadnjega zakona o visokem šolstvu, saj v
               preteklosti univerze niso upoštevale rokov akreditacij. Do te izostritve pa je prišlo
               izključno zaradi odgovornosti univerz do pravočasnega akreditiranja. S spremembo 63.
               člena zakona se odgovorni osebi visokošolskega zavoda omogoči, da poleg oblik
               neposrednih pedagoških obveznosti določi tudi število ur osnovne neposredne pedagoške
               obveznosti. Treba je vedeti, da vse priznane univerze omejujejo pedagoško delo svojih
               profesorjev na šest ur poučevanja na teden, sicer pa profesor navadno zapolni svoj
               urnik z raziskovanjem ali z umetnostno dejavnostjo, seminarji, izpiti,
               administrativnim delom itd. Na šest ur pedagoških obveznosti se sedaj spreminja tudi
               v tem zakonu. Kot navaja ministrstvo, bo novela v slovenskem prostoru s tem ponudila
               večjo pedagoško fleksibilnost in zato tudi odgovornost rektorjev visokošolskih
               učiteljev in sodelavcev, vendar sta fiktivno določeni neposredno pedagoška obveznost
               kot tudi število ur osnovne neposredne pedagoške obveznosti. Zakaj torej
               fleksibilnost in avtonomnost? Ker bodo tisti profesorji, ki so delali preveč, lahko
               delali manj, in obratno. Čeprav moram priznati, da so bili na javni razpravi
               predstavniki profesorjev kar precej razburjeni in tudi prepričljivi, ampak tukaj imam
               premalo znanja in informacij, da bi lahko o tem sodila.</p>
               <p>Reforma v izobraževanju je nujno potrebna. Na vseh segmentih pa je najbolj potrebna
               natančna proučitev in strategija. Med študenti in gospodarstvom je premajhna
               povezava. Denar bi morali vlagati v modele povezovanja in plačanega pripravništva, za
               kar se bo v prihodnosti zavzemala tudi Slovenska demokratska mladina. Prepričana sem,
               da je dolgoročni ključ praktično usposabljanje tudi na znanstvenih inštitutih in da
               je relacija študen–podjetje–profesor–fakulteta nujna. Študent brez praktičnega
               znanja, brez izkušenj, nikoli ne bo dobil službe, tudi če ustreza razpoložljivemu
               delovnemu mestu. Zato moramo poskrbeti, da pride študent oziroma diplomant na trg
               dela pripravljen, seveda ob pogoju tudi njegove aktivnosti. Vse to je naš skupni
               družbeni problem, čisto popolnoma vseh nas. Nobena vlada ne bo upravljala z denarjem,
               ki je namenjen univerzam in drugim izobraževalnim zavodom, zato se ne morem strinjati
               z izjavo, da se bo avtonomija javnega visokega šolstva zmanjšala. Koga in na kakšen
               način bomo izobraževali, je domena povezanosti in harmonije, večje sinergije univerz
               in politike. Zmanjšati število družboslovcev, povečati število humanistov in
               naravoslovcev, ohraniti tista zdrava jedra, ki so celo družbeno svetovnega pomena.
               Treba je določiti kriterije glede fiktivnega vpisa, uspešnost študentov, njihovih
               dosežkov na določenih programih in prioritete slovenske prepoznavnosti na mednarodnem
               prostoru ter ohranitev tistih izobraževalnih jeder, ki so dobra in učinkovita,
               oziraje s kapitalnega in nekapitalnega vidika. Naj povem, da ministrstvo pripravlja
               tudi instrumente, ki bodo namenjeni izboljšanju kakovosti in internacionalizaciji
               slovenskega visokošolskega prostora, tako da je bojazen o rušenju visokošolskega
               izobraževanja neupravičena v več segmentih. Vsaka vlada si želi ohraniti dobra,
               zdrava jedra. Spodbujanje nestrpnega dialoga pa je tisto, kar nas degradira že ves
               ljubi čas samostojne Slovenije. Odgovorni brez etosa so tisti člen verige, ki ne bi
               smeli nikoli zatajiti. In želela bi si, da bi tudi politiki začeli bolj
               komplementirano govoriti o tej odgovornosti.</p>
               <p>Dovolite, da preberem še odlomek iz sestavka Trstenjaka, ki se posveča dani,
               vsiljeni, polni in prazni besedi, topli in hladni besedi. Tole je iz prazne in polne
               besede. "Vendar začnimo raje pri vsakdanji jezikovni govorici in njenih besedah.
               Koliko se vsak dan premelje praznih besed. Človeku, ki ve, kaj je živa beseda, ki ve
               ceniti človeški logos kot učlovečenje duha v telesni lupini, se zdi, kakor da se s
               praznim besedičenjem povzroča nekak sakrilegij, svetoskrunstvo, zloraba in
               odmetavanje nečesa svetega tja, na odpad človeške nemarnosti. Ne mislim tukaj na
               nemoralne besede, o tem bomo govorili še posebej. Tukaj imam pred očmi res samo
               prazne besede, čeprav niso grde besede, brez prave vsebine, življenjskega smisla in
               logičnega pomena. Hudo je, če ljudje izgovarjajo prazne besede, ko bi po svoji
               poklicni dolžnosti morali dajati tehtne, močne, vsebine polne, bogate, oživljajoče,
               tolažilne in usmerjevalne besede. To svarilo velja na primer za zdravnika, ki ob
               bolnikovi postelji ne ve dati rešilne besede in gre mimo njega s prazno besedo.
               Podobne očitke slišimo vse prepogosto na račun vzgojiteljev in učiteljev in dušnih
               pastirjev, ki bi morali delovati z močjo in modrostjo besede, so pa, žal, večkrat
               ravno v besedi prazni in revni." No in tukaj je ta racionalizacija. "Preslabi
               akumulatorji božje besede so, ne vedo prav, kje naj bi si ga vselej vnovič napajali
               in obogatili. Hoditi k vrelcem žive vode duha, polne besede, ne vemo več prav hoditi,
               odkar nam tehnika omogoča številne surogate v zajetnih cisternah z betonskimi obroči
               in nepreglednimi vodovodnimi cevmi, kjer je ne vidi več nihče prav od kod prihajajo,
               kje je pravo zajetje. Od kod se napaja beseda, da izhaja iz nje polnost modrosti in
               moči? Nedvomno je treba vir modrosti, ki napojuje človekovo besedo, iskati v globinah
               molka. Ob molku in pogreznjenosti v meditacijo je skrivnost zgovornosti človeške
               besede. Ko je bilo vse potopljeno v globok molk, je prišla božja beseda, pravi
               evangelist o rojstvu besede, ki se je naselila med nami. Ni treba, da pojmujete to
               kot teološko resnico evangelija, če mu ne morete slediti v veri v njegovo božjo
               območje, dovolj je, da sprejmemo ta stavek zgolj kot izraz človeške modrosti pisca
               izpred 1900 let. Izraža namreč to, kar srečujemo pri številnih mislecih, pesnikih in
               velikanih duha. Sveži oživljajoči tok duha je v nenehni izmenjavi molka z besedo. In
               obratno. Besede z molkom. Polnost besede prihaja iz globine molka, globoke duše
               veliko molčijo, plitve pa več govorijo. Skrivnost zgovornosti je v molku."</p>
               <p>Sedaj pa še, dovolite mi, kratek odstavek glede tople in hladne besede in kaj želim
               potem s tem povedati. "V tej smeri moramo še nadaljevati. Brez Erosa sploh nikoli
               noben človek ne bi spregovoril nobene besede, vseeno, ali bi sicer bila čustveno
               prepojena ali ne. Eros je namreč tukaj zastopnik vsega emocionalnega doživljanja,
               morda bi Freud razvil tukaj izraz libido, vsekakor pa ne gre za izraz, marveč za
               čustveno ali emocionalno polovico duševnega življenja v človeku, v nasprotju z
               Logosom. Brez čustvenega, se pravi emocionalnega vzgiba bi človek sploh ne imel
               nobene vzmeti, ki bi ga dvignila ali vzdramila h kakršnemu koli dejanju, tudi h
               govoru ne. Na večno bi molčal." In če sem lahko tukaj provokativna. O tem paradoksu
               in protislovju se tukaj večkrat prepiramo. Če preberem še enkrat: "Brez čustvenega,
               se pravi emocionalnega vzgiba bi človek sploh ne imel nobene vzmeti, ki bi ga
               dvignila ali vzdramila h kakršnemu koli dejanju, tudi h govoru ne. Na večno bi
               molčal. Polnost besede prihaja iz globine molka, globoke duše veliko molčijo, plitve
               pa več govorijo. Skrivnost zgovornosti je v molku." Hvala lepa.</p>
            </sp>
            <sp xml:id="SDZ6-Redna-07-2012-10-24.sp151">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Zdaj pa imamo kar nekaj odjavljenih, tako da so na vrsti samo še trije razpravljavci.
               Prva med njimi je gospa Tamara Vonta, potem mag. Majda Potrata in mag. Branko
               Grims.</p>
            </sp>
            <sp xml:id="SDZ6-Redna-07-2012-10-24.sp152">

               <speaker>TAMARA VONTA (PS PS):</speaker>

               <p>"Pil sem te in ne izpil ljubezen, kot dehteča..." Se opravičujem. Nikoli nismo
               trdili, da spremembe niso potrebne, gospod minister. Govorimo pa o vsebini teh
               sprememb in o načinu, kako so sprejete. Nismo rekli, da nas Evropa ne opozarja, da
               nismo dobili opomina, opozarja nas na številnih področjih. Je pa res, da ne ukazuje,
               kako bomo to rešili. Ali bo to z dialogom ali ne. Jaz mislim, da so bolj za dialog.
               Je pa tudi res, da je Evropa naslovila že nekaj opominov, recimo zaradi pesticidov,
               železnic, odpadkov in podobno. Danes smo dobili že nekaj novega, napotili so nas na
               sodišče zaradi direktive o električni energiji in direktive o zemeljskem plinu. 10
               tisoč 287 evrov dnevno bomo plačali škode za to.</p>
               <p>Ob analizi javne predstavitve, o kateri smo danes največ slišali, je bila vsaj
               štirikrat zlorabljena besedna zveza "na življenje in smrt". Ali pa recimo, da se bo
               lepše slišalo, v pesniškem jeziku, "eros tanatos". Prišla je iz ust enega od
               predstavnikov umetniške akademije, in upam, da znamo oceniti to sintagmo, vsaj
               družboslovci, ki smo preplavili Kranjsko deželo in jo, kot kaže, pahnili v morje zla.
               Še več, upad kakovosti naj bi se po mnenju enega od razpravljavcev, pa tudi sicer smo
               že večkrat o tem poslušali, začel pred 10 leti. In to je rekel nekdo iz stranke, ki
               je bila ves ta čas v vladi. In kot kaže, niso naredili nič. Kar pomeni, da so
               soodgovorni in da ne morejo biti tožniki.</p>
               <p>Kar zadeva podatke, ki jih je navedel gospod Grims, ne bom, res ne maram preveč teh
               reči, nisem zelo tehničen tip, tudi računati ne znam prav dobro, priznam, kar ste
               tudi že ugotovili, minister, pa tudi nekateri drugi na Twitterju. Lahko pa rečem, da
               smo po tem grafu, ki ste ga tudi videli, po številu institucij terciarnega
               izobraževanja na milijon prebivalcev v vrhu, na 3. mestu v Evropi smo. Gospod Grims
               je govoril drugače. Morda bi bilo smiselno, glede na to, da je to sejo tudi vodil, da
               se vsaj pravilnih podatkov nauči, če jih že navaja.</p>
               <p>Med gospodarstveniki sta bila na javni predstavitvi res dva, eden, ki ga poznamo že
               iz prejšnjih predstavitev, in sicer gospod iz TPV-ja, in tu gre res za dober projekt.
               Tu gre res za dober projekt iz Novega mesta, ki je povezan, vemo, s katerim
               podjetjem, in ga pozdravljam. Ampak kje so ostali projekti iz vseh teh let? Zdajle ne
               moremo tu startati z nule pa reči, zdaj je pa vse narobe, ni teh projektov. Nekateri
               projekti so, ne vem, zakaj jih ni bilo več. In spet sprašujem tiste, ki tu sedite že
               nekaj let, zakaj se niste prej spomnili na več takih projektov.</p>
               <p>Je pa bila še ena zelo zanimiva stvar danes, mislim, da je kolegica iz Nove Slovenije
               povedala, in sicer sodelovanje Strojne fakultete in Kliničnega centra pri
               rekonstrukciji dojk. To je res odlično! To je vredno vsega občudovanja, pohval in
               spodbud, tudi ministrstva. Medtem pa, recimo, na drugi strani imamo že dve leti vse
               potrebne aparature in prostor za mamografijo na UKC Maribor, pa ni zelene luči
               ministrstva, ne vašega, seveda za zdravje, da bi dobili kader, ki bi to opravljal. In
               zato so lahko v program Dora vključene le ženske iz osrednje Slovenije in tiste iz
               Zasavja, pa čeprav zdravstveno zavarovanje plačujemo vse. To je pa še ena anomalija,
               s katero bi se veljalo poigrati.</p>
               <p>Če gremo naprej. Nekajkrat smo slišali o masi nezaposlenih mladih, polnih znanja. To
               je res zaskrbljujoče, to je res tragično, ampak neumno je odgovornost za to
               pripisovati univerzam. Kdo zaposluje danes? Koliko novih zaposlitev imamo? Saj
               zadnjič minister niti ni znal na to odgovoriti. Ne vi, minister za gospodarstvo. Mi
               imamo šibko gospodarstvo, ki ne zaposluje. Drži? Potrebujejo, kot smo slišali,
               varilce, ampak to spet nima zveze z univerzami. Skratka, tule se je danes itak puding
               mešal z vseh strani, toda temu je treba tako reči. In enim in drugim.</p>
               <p>Dotaknila se bom še nečesa. Na uho mi je prišlo, da nameravate cepiti ljubljansko
               univerzo na dva dela. Prvi naj bi bil družboslovni, ki bi se ohranjal znotraj te, ki
               je, drugi pa naj bi nastal kot naravoslovni del znotraj Inštituta Jožef Štefan. In me
               samo zanima, ali je to res ali je to spet kakšna raca, ki se zdajle pred Martinovim
               bori za svoje življenje.</p>
               <p>Za konec si bom dovolila izraziti še malo užaljenosti, kar si v pogovorih z nami, pa
               tudi s svojimi kolegi, akademiki, dovolite tudi vi, in to večkrat. Res je, da znanost
               kljub krizi napreduje tam, kjer ji še vedno namenjajo denar – to ni Slovenija, da se
               razumemo. Morda nam kmalu ponudijo tudi cepivo proti družboslovju, temu semenu zla,
               ki neusmiljeno kosi po dolini šentflorjanski. Prepričana sem, da bi bil največji
               naročnik tega cepiva sedanja vlada, mi je pa tudi jasno, zakaj. Hvala lepa.</p>
            </sp>
            <sp xml:id="SDZ6-Redna-07-2012-10-24.sp153">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Majda Potrata.</p>
            </sp>
            <sp xml:id="SDZ6-Redna-07-2012-10-24.sp154">

               <speaker>MAG. MAJDA POTRATA (PS SD):</speaker>

               <p>Hvala za besedo.</p>
               <p>To, kar smo maloprej slišali, je izrazit neoliberalističen model in pogled na visoko
               šolstvo, kjer je edino merilo učinkovitost in konkurenčnosti. V visokem šolstvu pa
               obstajajo še kakšna druga merila. Tisto, kar jaz pogrešam v teh razpravah, je, ne to,
               gospod minister, da boste vi mojemu kolegu Brulcu naročili, kako me mora o čem
               poučevati, v naši stranki pač ne peremo možganov drug drugemu, ampak da bi končno
               razumeli, da mora o nekaterih stvareh v družbi obstajati družbeni konsenz. Zaupanje
               slovenske javnosti v šolstvo je visoko, hkrati je tudi zelo izdelan socialni čut.
               Zahteva po dostopnosti šolstva, javnega šolstva je tudi jasna. Torej ne ponujajte
               nečesa, kar s tem nima nobene zveze, in skušajte slišati. Zakaj ne zaupam nekaterim
               stvarem? Poglejte. NAKVIS ne boste zradirali tako, da bi odslovili člane predčasno,
               ampak boste na novo postavili NAKVIS in jih imenovali po svoji meri. Zakaj ne zaupam
               tej vladi? Cinkarna Celje, AUKN, novi AUKN, ta po meri SDS, je imenoval svojega
               predstavnika v imenu Modre zavarovalnice. Tako to je. Tak, ki je po volji vlade.</p>
               <p>Zdaj bi samo še to rada rekla, da v šolstvu, visokem šolstvu, so fiktivni vpisi velik
               problem, ampak fiktivni vpisi s kakovostjo visokega šolstva nimajo nič opraviti.
               Zažirajo sredstva, ampak to jih zažirajo tisti, ki se na ta račun fiktivno vpisujejo.
               To so posamezniki, je računalniški program izdelan, bo zadeva popravljena. Upam, da.
               Ampak, družbeni dogovor je potreben, gospod minister.</p>
               <p>In tudi tisto, kar je še... / izklop mikrofona/</p>
            </sp>
            <sp xml:id="SDZ6-Redna-07-2012-10-24.sp155">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>In še zadnji razpravljavec mag. Branko Grims.</p>
            </sp>
            <sp xml:id="SDZ6-Redna-07-2012-10-24.sp156">

               <speaker>MAG. BRANKO GRIMS (PS SDS):</speaker>

               <p>Še enkrat vsem prav lep pozdrav!</p>
               <p>Današnja razprava je pravzaprav potekala o marsičem, zelo malo pa o tistem, kar je
               bistvo tega zakona. Bistvo tega zakona je mogoče povzeti v dveh točkah. Predvsem gre
               za uresničevanje zahtev Evropske unije za odprtost prostora na področju visokega
               šolstva, za prost pretok znanja, torej. Zagotovo, je takšna rešitev v korist države
               Slovenije, v korist celotne skupnosti in še posebej je v korist študentom.</p>
               <p>Ne morem razumeti, kako je tukaj lahko nastal tak nesporazum, da nekateri temu
               oporekajo. Konkurenca na katerem koli področju družbenega življenja je edina stvar,
               ki zagotavlja kvaliteto na dolgi rok, ki zagotavlja iskanje novih rešitev, ki odpira
               nove priložnosti. Zato je konkurenca nekaj pozitivnega, tudi ko gre za konkurenco
               znanja. Ali naj rečem, še posebej ko gre za konkurenco znanja. V luči nekaterih
               razprav danes se to najbrž sliši nenavadno, ampak to je dejstvo; dejstvo, ki ga pozna
               ves sodoben svet. Ves sodoben svet je odprt za znanje. Države si prizadevajo odpreti
               svoj prostor, razen v Sloveniji. V Sloveniji pa so nekatere strukture, ki so očitno
               našle svoj kotiček, svoj vrtiček če želite, tako močne, da tisti trenutek, ko načneš
               vprašanje konkurence, nekaterim zavre v podstrehi. Bodisi če gre za notranjo
               konkurenco, za možnost ustanavljanja novih visokošolskih institucij, novih univerz
               bodisi za zunanjo konkurenco, ko gre za vprašanje transnacionalnega
               izobraževanja.</p>
               <p>Tisto, kar je cilj, kar bi po mojem mnenju moralo biti sploh rdeča nit te razprave,
               je vprašanje, kako doseči, da bomo imeli kar največje mogoče število mladih, ki bodo
               uspešno končali visokošolsko univerzitetno izobraževanje, pridobili znanje, ki bo
               primerljivo in uporabno na svetovnem trgu, in da bodo hkrati imeli znanje in
               vrednote, da bodo to svoje največje premoženje, ki ga nihče več ne more vzeti, to
               svoje pridobljeno znanje, znali kot podjetniki tržiti na svetovnem trgu.</p>
               <p>Danes smo člani Evropske unije, prostor, v katerem se gibljemo, prostor, v katerem
               živimo, je večji kot samo meje Slovenije. Tega se moramo enkrat v Sloveniji bolj
               zavedati, kot smo se doslej. Tukaj ne gre samo za vprašanje kvalitete življenja
               tistih posameznikov, ki bi morda pridobili izobrazbo, ki bi šli v tujino, ki bi se
               uveljavili na svetovnem trgu, tukaj gre za vprašanje kvalitete življenja nas vseh,
               kajti zagotovo je največji primanjkljaj Slovenije v tem trenutku, da ima – trdim z
               vso odgovornostjo, da ima – ogromno posameznikov z izjemnimi človeškimi lastnostmi, z
               izjemnimi sposobnostmi, enkratnimi sposobnostmi, ki nimajo primerjave nikjer na
               svetu, z enkratnim znanjem, ampak vsega tega niso sposobni tržiti kot podjetniki v
               korist samih sebe in v korist celotne skupnosti. V tem delu smo pa Slovenci dobesedno
               hendikepirani. Zato bi te vrednote, vrednote podjetništva, morali dodati na vseh
               nivojih izobraževanja, to trdim, od vrtca do, če želite, zadnje stopnje univerze.
               Prva pot, prvi korak, da se to lahko bolj poudari, tudi na področju visokega šolstva,
               je, da se bolj odpre prostor konkurenci. Ampak, to ni samo naša ideja, to ni samo
               nekaj, kar itak bi po mojem mnenju moralo dozoreti v tem prostoru, če že ne v vladi
               in visokošolskih institucijah samih ali, če želite, v akademski sferi kot celoti.
               Tisto, kar nam to narekuje, je v tem primeru tudi Evropska unija, Evropska unija nam
               je že izrekla opomin zaradi tega, ker naš prostor na tem področju ni bil dovolj
               odprt, ni prišlo do zadostnega pretoka znanja, ni prišlo do možnosti, praktične
               možnosti, realne, na razumen način dosegljive, da bi visokošolske institucije lahko
               vstopale tudi v naš prostor in tukaj podpirale možnost izobraževanja naših
               mladih.</p>
               <p>Seveda je jasno, da mora biti v takšnem primeru tudi nek državni institut, ki nad tem
               bedi. V danem primeru se predvidevata dve metodi kontrole, in sicer ena je matične
               države, ker je itak normativ že v sami Evropski uniji, to se pravi, najprej mora
               vsaka takšna institucija v matični državi, skladno z zakonodajo matične države in s
               predpisi Evropske unije, sploh izpolnjevati ta pogoj za transnacionalno
               izobraževanje. Potem pa je tu še vedno nacionalna Agencija Republike Slovenije za
               kakovost v visokem šolstvu, ki skladno z določilom zakona, ki je danes pred nami,
               bedi nad uresničevanjem teh načel, ko gre za prostor države Slovenije.</p>
               <p>Tisti, ki bodo v danem primeru postavljeni pred morda celo bolj odgovorno odločitev
               kot do zdaj, so študenti sami. Imeli bodo več možnosti, jaz upam, da jih bodo znali
               izkoristiti. To pomeni na nek način tudi to, da bodo morali zbrati več informacij, in
               tukaj trdim, da bo morala država storiti tudi korak proti njim pa tudi visokošolski
               zavodi sami, univerze same, da jim ponudijo tiste dodatne informacije, da se bodo
               znali odločiti, kaj je v njihovem dejanskem interesu, kako poiskati tiste rešitve,
               tiste programe, tiste profesorje, tiste institucije, ki jim bodo optimalno omogočile
               razviti njihove lastne potenciale. Vsak od njih, vsak študent, vsak naš državljan,
               vsaka državljanka je unikatna, ima neke kvalitete, gre za to, da bi vsaka od teh
               institucij morala storiti vse, da ji pomaga ali mu pomaga poiskati tiste lastnosti,
               ki ga delajo boljšega, bolj uspešnega v prostoru države Slovenije, v prostoru
               Evropske unije in prostoru globalizacije, se pravi sveta kot celote.</p>
               <p>Na tem trgu se danes tekmuje in zaradi tega je treba biti odprt, zaradi tega se ni
               mogoče kar zapreti in reči, tri univerze so za Slovenijo dovolj in ne potrebujemo
               nobene konkurence več. Tak pristop je v temelju zgrešen, je pa tudi neevropski. Če bi
               pristali na tak pristop, ki ste ga žal marsikateri tudi danes zagovarjali tukaj,
               potem bi bili zelo hitro, ne samo opozorjeni, opozorilo smo že prejeli s strani
               Evropske unije, ampak bi bili tudi kaznovani, kar je zadnji korak. Potem bi dnevno
               plačevali za en avto srednjega razreda denarja odškodnine zaradi nespoštovanja
               odločitev mednarodne skupnosti, ki ji pač pripadamo kot njen enakopraven člen.</p>
               <p>Prepričan sem, da bi v tem primeru tisti, ki ste danes govorili, kako je treba biti
               previden, to pretehtati, še razpravljati – po možnosti par let –, bili prvi, ki bi
               vpili o osebni odgovornosti.</p>
               <p>Za to rešitev, ki je pred nami, trdim, da je ustrezna. Je skladna z načeli Evropske
               unije, je dobra. Mogoče jo bo še izboljšati, če ima kdo kakšen predlog, bo zakon v
               drugi obravnavi, na odboru ga bomo imeli, poglejmo skupaj, če najdemo boljše rešitve.
               Zagotovo je naša naloga, celo trdim naša obveznost, da take rešitve poiščemo in
               vključimo v zakon. Če pa jih ni, potem pa lepo prosim, ne nasprotovati a priori
               takemu zakonu kar tako, ker je to pač v interesu nekaterih posameznikov, ki so nekje
               tam na položajih, ker je treba gledati najprej interes študentov, treba je gledati
               interes tistih, ki jih to neposredno zadeva, in treba je gledati nacionalni interes.
               Nacionalni interes, ki pomeni odprtost v evropski in v svetovni prostor. Pa ne samo
               po pretoku znanja! Še enkrat poudarjam, tudi po tistem, kar je v tem trenutku – z vso
               odgovornostjo trdim – največji slovenski problem, da podjetništvo pri nas ni
               vrednota; da dosti ljudi, ko konča univerzo, razmišlja o tem, kako bo čim prej šel v
               penzijo, kot se je nekoč razmišljalo v socializmu, ne pa o tem, kako bo svoje znanje
               tržil, kako se bo uveljavil kot podjetnik, kako bo storil vse za sebe, za svojo
               družino; pridobil in dosegel največ in hkrati s tem obogatil tudi državo kot celoto.
               Kajti, vsak podjetnik, ki je uspešen in ostane v Sloveniji, pripomore k skupni
               blaginji, to se pozablja.</p>
               <p>Prihaja do primerov, naj povem samo enega, je sicer iz osnovnošolskega in ne
               visokošolskega prostora, pa upam, da mi ne boste zamerili, če navedem ta primer, da
               so iz podjetniške zbornice naredili na osnovni šoli v mojem domačem mestu, da so se
               otroci spoznavali z načeli podjetništva, kot igro, ampak da so jih pripeljali do
               tega, da so naredili načrt, da so izdelke prodajali itd., in da je prišlo pri delu
               učiteljev do zgražanja, ali jih že zastrupljate s tem kapitalizmom! Dobro jutro, kje
               ljudje pa živite! To je modern svet, to so moderne vrednote, ki so zapisane v naši
               ustavi in te vrednote je treba spoštovati in se jih držati, ker ves svet tako deluje!
               Znotraj teh vrednot je treba biti kar najbolj uspešen, na pošten način, kajti tudi to
               se da. Na to se v Sloveniji dostikrat pozablja.</p>
               <p>Še enkrat povem. Tisto, kar osebno vidim kot recept za to, da se k temu resno
               pristopi, je vprašanje konkurence. Zavračam vsak poskus, da se slovenski prostor na
               kateri koli način zapira – umetnost, zakonodajo ali na kateri koli drugi način – pred
               tujo konkurenco in pred domačo konkurenco. Država je pa ob tem dolžna skrbeti za to,
               da postavi okvir, tiste temeljne zahteve – in da za tem tudi dosledno stoji –, ki so
               pogoj za to, da se lahko deluje na področju visokega šolstva.To je pa drugo. Šele
               tisti, ki izpolnjujejo ta pogoj, lahko potem ustrezno sodelujejo v tej tekmi in šele
               tisti lahko pridobijo akreditacijo in izpolnijo vse ostale pogoje za svoje delo.
               Toliko, kar se tiče tega dela.</p>
               <p>Naslednji problem, s katerim se srečujemo v okviru tega zakona, je sestava agencije.
               Mnogi ste oporekali pravici Vlade, da bo, ampak izključno na predlog stroke, ki je
               lepo razdelan v tem zakonu in, trdim, povsem skladen z evropskimi standardi,
               imenovala ustrezno sestavo. Ampak ob tem je zanimivo nekaj, kakšna logika je to.
               Vlada je po drugi stani, in resorni minister je odgovoren – tudi osebno, če želite,
               politično pa brez dvoma v celoti – za stanje na posameznem področju. In kako je to
               zanimivo, da odgovornost naj bo v celoti na tem, ko pa gre za imenovanja, pa naj niti
               ne bi imel možnosti imenovati, čeprav gre itak na ekskluziven – v pravu se točno ve,
               kaj to pomeni – predlog tistih, ki jih to neposredno zadeva in je tudi tukaj dobro
               razdelan. Trdim, da je, ko gre za vprašanje konflikta interesov, boljši, bistveno
               boljši kot je bil dosedanji, kjer je imela rektorska konferenca preveliko moč in
               potem, veste, se dogaja nekaj, kar je bilo zanimivo tudi v teh razpravah, se načne
               vprašanje avtonomije. To je mogoče razdelati na dveh nivojih.</p>
               <p>Precej razprav je bilo v tistem stilu, ki ga dostikrat čutiš tudi tako, ko se
               pogovarjaš s predstavniki visokošolskih institucij, da je zanje razumevanje za mnoge
               – nikakor ne za vse, da ne bi komur koli storili krivice, ampak žal za mnoge.
               Razumevanje avtonomije je približno tako. Ko gre za vprašanje javnega interesa in
               javnih sredstev, vi dajte denar, od tam naprej vas pa nima več kaj zanimati, kako ga
               mi trošimo pa kaj s tem delamo. To je pa naša avtonomija. Ja oprostite, to ni
               avtonomija! To je popolnoma napačno razumevanje. Tisti, ki daje denar, je tudi
               odgovoren za to, kako se ta denar troši. Avtonomija je avtonomija na področju
               znanosti, ko gre za vprašanje programov, ko gre za vprašanje odločanja o vsebini,
               bodisi raziskovalnih programov bodisi študijskih programov. Tam se začne in konča
               avtonomija univerze. Zaradi tega tudi težko razumem, zakaj se tako silno oporeka
               temu, da zdaj v zakonu ne bo več točno določeno število ur predavanj, ampak bo to
               prepuščeno rektorjem univerz. Saj to vendar veča avtonomnost visokošolskih
               institucij! Kakšna je ta logika? Če bi o tem odločil Državni zbor, mi danes tukaj, je
               to vse v redu, pa je to politika. Če bi o tem odločila Vlada, je to vse v redu. Ja,
               pa tudi to je politika, tako mimogrede. Ampak če pa o tem odločijo rektorji, to je pa
               narobe. Ja saj to je pa avtonomija, ljudje božji! Potem padate sami s seboj v
               nasprotje!</p>
               <p>Zdaj, ko gre za vprašanje avtonomije na področju določanja števila ur, je seveda
               možnost na vsakem rektorju in odgovornost, če želite, ampak jaz imam občutek, da se
               nekateri zelo bojijo te odgovornosti, da se odloči o sorazmerju tega števila ur,
               bodisi v plus bodisi v minus, glede na dosedanje stanje in lahko vsak, skladno z
               željami in potrebami svoje visokošolske institucije, svoje univerze, to odredi sam.
               Bolj demokratičnega načina ni, je pa tukaj večja odgovornost, s tem se pa strinjam in
               očitno je odgovornost pri nekaterih problem.</p>
               <p>Hotel sem še odgovoriti na nekatere – to pa že z malo humorja, ne zameriti –, ker je
               bilo na začetku zelo zanimivo poslušati naslednje izjave, zlasti iz vrst v prejšnjem
               mandatu največje vladne stranke, "kako si vlada podreja podsisteme", če citiram, ali
               pa uvodne besede znane predstavnice, "politika ni volila in ne voli rektorjev". Hja,
               veste, tukaj je pa malo nerodna situacija, če pogledamo realno stanje v Sloveniji.
               Bom izpustil imena in priimke, vsi so zelo dobri pa v redu ljudje, z nekaterimi se
               tudi odlično razumem, ampak zato, da bomo videli situacijo. Pa najdeš na mestu
               rektorice ene univerze ženo bivšega predsednika ravno te iste stranke, ki je dajala
               take pripombe. Potem na čelu druge univerze najdeš bivšega ministra te iste stranke.
               Na čelu tretje univerze najdeš nekoga, ki je bil do nedavnega predsednik mestnega
               odbora ene druge stranke tranzicijske levice. To je potem zelo zanimivo! Če si vlada
               podreja podsisteme, me zanima, katera, ker očitno je bila zadnja, ki je to počela,
               prejšnja, to se pravi Pahorjeva vlada oziroma vlada pod vodstvom SD, ker zadnji tak
               primer je bil točno iz prejšnjega mandata, ostali so še nekoliko starejši.</p>
               <p>To se pravi, da morda je imela gospa, ki je to rekla, prav. Politika res ne voli
               rektorja, ampak očitno je določena politika, to je politika tranzicijske levice,
               skozi vso preteklost zelo "vňlila" – po balkansko – rektorje in skrbela, da so na
               tista mesta prišli tisti, ki so ji bili blizu. "Vňliti" po balkansko pomeni ljubiti,
               da ne bo kakšnega napačnega razumevanja.</p>
               <p>To se pravi, ko gre za vprašanje avtonomije, je treba biti realen, je treba vedeti,
               da je zelo nejasna meja v Sloveniji bila v preteklosti, meja med politiko in stroko.
               Že iz teh treh primerov, ki sem jih navedel, je to, upam, dovolj jasno. Lahko navedem
               še kakšnega, če želite, ampak mislim, da je dovolj.</p>
               <p>Gre torej za vprašanje, kako omogočiti znanosti kot celoti, celotni akademski sferi,
               da po eni strani dejansko uveljavlja lastno avtonomijo, avtonomijo programov,
               avtonomijo raziskav, avtonomijo visokošolskega izobraževanja, avtonomijo, če želite,
               določenih akreditiranih visokošolskih programov. Tam se začne in konča avtonomija
               tega prostora. Ampak, ta avtonomija pa mora biti spoštovana in ta avtonomija mora
               biti spoštovana z vseh strani. Tudi s strani tistih, ki so najbolj poklicani za njeno
               izvajanje. Ta odgovor, ki je v tem zakonu, trdim, je v redu, je evropski. Spet
               dodajam tisto, kar sem rekel že prej, to govorim tudi kot predsednik odbora, ki
               pokriva področje šolstva, vključno z visokim šolstvom. Če ima kdo boljšo rešitev in
               argumente zanjo, naj jo, prosim, prinese! Zakon bo šel naprej, bo v drugi obravnavi,
               ga bo mogoče amandmirati. Če pa nimamo boljše rešitve, če ne bomo našli konsenza o
               neki rešitvi, da je dejansko boljša, potem pa, prosim, ne ustavljajmo zakona, ki je
               nujen. Nujen je zaradi tega, ker gre za uresničevanje evropskih načel, ker gre za
               uresničevanje nečesa, o čemer smo že prejeli opomin s strani Evropske komisije, in
               ker gre za nekaj, kar je v očitnem interesu države, skupnosti kot celote in seveda
               študentk in študentov – tistih, ki jih to najbolj zadeva. Ti interesi so tisti, ki bi
               morali prevladati, ne pa interesi posameznikov, ki so v preteklosti zasedali
               posamezne funkcije.</p>
               <p>Čisto za konec naj samo še enkrat poudarim tisto, s čimer sem končal tudi na začetku.
               Ta zakon je v bistvu majhna sprememba, majhna sprememba, ki pomeni približevanje
               normativom, vrednotam Evropske unije, ki pomeni hkrati uresničevanje interesov
               skupnosti in uresničevanje interesov tistih, ki jih neposredno zadeva, to se pravi
               študentov. O rešitvah, ki so tukaj zajete, očitno, glede na dosedanje razprave ne bo
               mogoče doseči celotnega konsenza, kar osebno obžalujem. Mislim, da je področje
               visokega šolstva eno tistih, kjer bi veljalo čim bolj slediti načelom konsenza,
               podobno kot področje zunanje politike in še nekatera druga, za razvoj države najbolj
               ključna področja. Ampak, v danem primeru tega pač ni mogoče, očitno, doseči, ker so v
               ozadju tudi interesi; interesi posameznikov, interesi struktur, ki so legitimni.
               Tukaj ne oporekam, da ni legitimno, da nekdo, ki je pač prišel na neko funkcijo, se
               tam dobro počuti, dobro zasluži – na neki univerzi –, bo storil vse, da se znebi
               vsake konkurence. Najboljše se je tega znebiti a priori, da preprečiš sprejem zakona,
               ki bi odprl prostor za konkurenco. To je seveda legitimno.</p>
               <p>Ampak oprostite, od politike, ki pa to dopušča, je pa to neodgovorno. Kajti, takšna
               politika je protirazvojna. Samo razvoj je tisto, razvoj znanja, razvoj, če želite,
               mladih, sposobnih ljudi in razvoj države kot celote je tisto, kar mora biti merilo v
               danem primeru, ob spoštovanju vseh ostalih vrednot, vključno z avtonomijo
               univerzitetne oziroma akademske sfere, o čemer sem že govoril. To so tiste vrednote,
               ki bi jim bilo treba slediti. Zaradi tega je ta zakon nujen, zaradi tega je ta zakon
               ne samo treba sprejeti, ampak treba ga je sprejeti čim prej! Tudi zato, da ne bi
               zaradi zapletov z akreditacijo prišlo do škodljivih posledic za posameznike, za
               študentke in študente, ki so v dobri veri šli iskati znanje na te fakultete oziroma
               univerze, ki so zdaj v težavah zaradi tega, ker pač neke stvari niso bile pravočasno
               izpeljane. Oni ne smejo biti žrtve tega postopka in zaradi njih je treba ta zakon
               sprejeti!</p>
               <p>Po drugi strani ne morejo biti davkoplačevalke in davkoplačevalci žrtve
               predolgotrajnih postopkov, da bi plačevali kazni Evropski uniji, kajti to bi bila
               dejanska posledica, če bi nadalje zavlačevali s sprejetjem tega zakona. To se pravi,
               gre za vprašanje, kaj v danem trenutku najbolj odgovorno storiti. Najbolj odgovorno
               je v danem trenutku sprejeti ta zakon, mu omogočiti, da gre naprej, v naslednjo fazo
               postopka in potem iskati ustrezne rešitve, skladno z vrednotami in normativi Evropske
               unije, ki smo jim zavezani.</p>
               <p>Tisto, s čimer sem, kot rečeno, končal uvodni del, pa želim podati še enkrat. Želim
               samo povedati, gospa Potrata, tisto, zaradi česar se vi tako radi nasmejete in
               zagotovo boste z veseljem prisluhnili še enkrat tem besedam. Da Slovenija potrebuje
               ne samo čim več izobraženih ljudi, ampak potrebuje ljudi, ki bodo svojo izobrazbo
               končali uspešno – danes vemo, da jih strašansko velik procent ne konča
               univerzitetnega izobraževanja –, to se pravi, da bodo dejansko pridobili ustrezno
               izobrazbo in da bodo to izobrazbo kot podjetniki sposobni tudi tržiti na območju
               Slovenije, v evropskem prostoru in svetovnem prostoru. Uresničitev tega cilja pomeni
               uresničitev blaginje za celotno Slovenijo. In potem z uresničitvijo tega cilja, ki je
               dolgoročen, bomo šele upravičili svoje današnje ravnanje.</p>
               <p>Do takrat pa smo dolžni storiti vsaj ta prvi korak – tudi vi, gospa Potrata!</p>
            </sp>
            <sp xml:id="SDZ6-Redna-07-2012-10-24.sp157">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Vsem razpravljavcem se tudi v svojem imenu zahvaljujem za razpravo.</p>
               <p>Glede na to, da čas, ki je bil določen za razpravo, še ni potekel, ugotavljam, da je
               še želja po razpravi – v skladu s prvim odstavkom 71. člena Poslovnika. Zaradi tega
               odpiram listo. Prosim, da se prijavite za razpravo v okviru preostalega časa.</p>
               <p>Mag. Majda Potrata, prosim.</p>
            </sp>
            <sp xml:id="SDZ6-Redna-07-2012-10-24.sp158">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod podpredsednik.</p>
               <p>Na nekaj stvari bi vendar rada reagirala. Prva je pa ta, da je meni čisto vseeno, če
               mi mag. Grims marsikaj očita. Nedopustno se mi pa zdi, da jemlje integriteto
               profesorjem, ki so lahko senatorji v senatih fakultet in univerz, in jim pripisuje
               tisto, kar je politiki domače, zlasti eni politični opciji, medtem ko si pa v
               znanstvenem svetu reputacijo pridobivajo s habilitacijami in objavami.</p>
               <p>In gospa, o kateri gospod Grims tako zelo rad govori, ni samo žena nekega politika,
               ampak vrhunska strokovnjakinja, ki je postala rektorica ravno zaradi svoje visoke
               strokovne usposobljenosti in občudovanja vredne znanstvene kariere. Toliko glede
               tega.</p>
               <p>Zdaj pa k drugim rečem. Želela bi, da bi se v največji koalicijski stranki končno
               dogovorili, kaj hočejo z visokim šolstvom in s prihodnostjo slovenskega naroda. Ali
               si predstavljamo, da bomo uresničevali cilje Evropske unije, ali pa ne. Kajti slišati
               je bilo, da moramo zmanjšati število vpisov, da moramo imeti več kuharic, mizarjev,
               ne vem česa. Zdaj ne vem, kako se bodo v družinah odločali. Če imajo tri otroke, da
               bo eden študiral, drugi bo šel za kuharja in tretji za čevljarja – ali kaj? Jaz si ne
               znam razlagati. Vem pa, da ta vlada pravi, da se mora gospodarstvo samo reševati, ona
               je dolžna poskrbeti samo za odstranjevanje birokratskih ovir. In tu se začne problem:
               absorbcijske sposobnosti slovenskega gospodarstva in tega, koliko delovnih mest z
               dodano vrednostjo in zahtevano izobrazbo je sposobno ustvariti. Tu, žal, zgodba ni
               taka, da bi z njo lahko bili zadovoljni. To pa ni bolečina, odgovornost in dolžnost
               visokega šolstva, ampak drugih resorjev.</p>
               <p>Hkrati pa še trdim, da če smo si zapisali, da želimo imeti do leta 2010 20 %
               visokošolsko izobražene populacije v aktivni dobi, bom rekla, je po zadnjem
               statističnem podatku Statističnega urada zaenkrat to 17 %. Mi smo si pa zastavili do
               leta 2020 tudi, da bomo vpisali polovico generacije v terciarno izobraževanje.</p>
               <p>Sedaj vam pa še nek drug podatek iz javne predstavitve povem. Predstavnik Slovenske
               ljudske stranke, spoštovani prof. dr. Umek, je menil, da bi smeli v letu vpisati 8
               tisoč študentk in študentov. Ker imamo po resoluciji zelo odprto starost za vpis, ni
               več zamejenost s 26. letom, ampak se lahko to odpira tudi navzgor, vas vprašujem: Kdo
               bo tisti, ki bo tem določal, kdo se bo od populacije lahko vpisal in kdo ne?</p>
               <p>In ko toliko govorimo o konkurenčnosti in internacionalizaciji slovenskega
               visokošolskega prostora. Ja, ali ste kdaj razmišljali o tem, kje bodo vse te silne
               institucije – 19,5 na milijon prebivalcev jih v Sloveniji imamo – pridobile študente?
               Kaj se bodo teple zanje ali kako?</p>
               <p>Neka druga stvar me pa zelo skrbi in je nekateri očitno ne razumejo zaradi tega, ker
               je visokošolski prostor prostor znanosti, tudi prostor ustvarjanja novega znanja in
               novega védenja. To je zvezano z nacionalno identiteto, nacionalna identiteta pa z
               jezikom. In tu se stvari ne morejo tako pretakati, kot se lahko pri trgovanju z
               blagom in s kakšnimi drugimi rečmi. Zelo težko čakam na nacionalni program za
               jezikovno politiko, kako bo ta opcija uresničila tisto, kar je v koalicijski pogodbi
               označila kot oviro v visokem šolstvu, in ta ovira je slovenski jezik.</p>
               <p>Gospodu Meršolu se najlepše zahvaljujem za vse tisto, kar je v zvezi s tem povedal.
               Hvala lepa.</p>
            </sp>
            <sp xml:id="SDZ6-Redna-07-2012-10-24.sp159">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Grims, ni replike, ker je podaljšan preostanek časa, ni niti replike, niti ne
               bo mogoča ponovna prijava. Zaradi tega imata besedo samo še dva kolega.</p>
               <p>Na vrsti je gospod Jožef Kavtičnik.</p>
            </sp>
            <sp xml:id="SDZ6-Redna-07-2012-10-24.sp160">

               <speaker>JOŽEF KAVTIČNIK (PS PS):</speaker>

               <p>Hvala lepa. Spoštovani!</p>
               <p>Ne bi se oglasil, pa me je spodbudil predsednik Odbora za izobraževanje. Poglejte,
               kar se tiče izgube akreditacije, bom prebral. V šestem odstavku 23. člena Zakona o
               visokem šolstvu je res določeno, da morajo visokošolski zavodi, za katere je preteklo
               več kot 7 let od dokončnosti strokovnega mnenja Sveta Republike Slovenije za visoko
               šolstvo, vložiti vlogo za podaljšanje akreditacije do 1. novembra 2010. Vendar pa je
               v sedmem odstavku tega člena še določeno, da ne glede na roke izvedbe postopka iz
               51.r člena zakona Agencija izvede postopke za podaljšanje akreditacije za
               visokošolske zavode iz prejšnjega odstavka, torej šestega odstavka, v skladu s svojim
               načrtom dela, vendar najkasneje do 31. decembra 2012. To se je pa zgodilo. Vložene so
               bile te akreditacije do 28. 6. Postopek za podaljšanje akreditacije poteka po načrtu.
               Tako tukaj ni nobenega strahu.</p>
               <p>Vsi smo govorili o tem, da ne oporekamo konkurence izobraževanja na našem prostoru.
               Transnacionalno izobraževanje: ja, in to bi lahko zapisali, vendar bolj
               transparentno. To smo rekli in ministrstvo pozvali, da si vzame nekaj več časa in
               prisluhne vsem dobromislečim pripombam in vsem tem ljudem, ki so v javni razpravi
               tudi povedali.</p>
               <p>Ministra sem vprašal, pa mi je sicer odgovoril, koliko pripomb, ki so jih dali ti
               eminentni strokovnjaki, je ali bo upoštevano pri nadaljnji spremembi tega zakona.
               Upam, da jih boste upoštevali in da boste verjeli, da ljudje, ki delajo v
               izobraževanju, hočejo izobraževanju dobro.</p>
               <p>Poglejte, rekli smo samo nekaj majhnih sprememb je bilo potrebnih. Ja, samo ta bi
               lahko bila. Je pa približno tako, kot bi avto zaradi napake na pnevmatiki peljali na
               servis, potem pa mu pač popravimo še krmilni mehanizem, da avto pelje samo v desno.
               Hvala.</p>
            </sp>
            <sp xml:id="SDZ6-Redna-07-2012-10-24.sp161">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Srečko Meh.</p>
            </sp>
            <sp xml:id="SDZ6-Redna-07-2012-10-24.sp162">

               <speaker>SREČKO MEH (PS SD):</speaker>

               <p>Saj ta zakon je najbrž primerno tudi sprejeti, če napišete in nosite odgovornost, da
               potem ne bo več 30 tisoč fiktivno vpisanih, ampak da jih bo samo 60 tisoč
               končalo.</p>
               <p>Neki cilji morajo biti, spreminjamo nekaj, kar je danes dalo dobre rezultate, z
               nečem, kar ne vemo, kaj bo, pri tem pa govorimo o tem, da je eden od vzrokov tudi
               zato, ker je 30 tisoč študentov fiktivno vpisanih. Oprostite, vzrok je nekje
               drugje!</p>
               <p>Mislim, da s tem vnašamo v našo državo neenakopravnost, ker vsi ne bodo mogli
               študirati, po tem, kar so posamezniki razpravljali – o tem je gospa Majda Potrata,
               mislim, da že govorila, kdo od treh otrok se bo odločil za kuharico, kdo za
               ključavničarja, kdo pa za nadaljevanja študija. Na kakšen način bomo to naredili? Vsi
               morajo imeti enako pravico.</p>
               <p>Tudi to, o čemer je gospod Grims govoril: avtonomija univerze naj bo popolnoma
               avtonomna, vlada ali država naj da denar, odloča pa ne. Se pravi, da gre prav za to,
               o čemer smo mi govorili; da gre za vpliv vlade in politike – ker vlada je politični
               organ –, vlade in politike, točno na avtonomnost univerze!</p>
               <p>Recimo še to. Tisti, ki ste proti – mi nismo proti! Mi sprašujemo. Povejte, kakšni
               bodo rezultati, pa se s tem strinjamo – tega ne poveste! Dajmo pripombe. Mi smo
               povedali samo tisto, kar so rekli profesorji, sindikat, študentje in strokovnjaki na
               tem področju. To smo mi povedali in o tem smo danes tukaj govorili. Pa pravite, da
               vpijemo. Ne vpijemo, morda smo glasnejši, kot bi lahko bili – govorimo.</p>
               <p>In še zadnje. Podla je tista, v katero sfero spadajo rektorji ali profesorji, ker po
               nepotrebnem zelo uglednim strokovnjakom dajemo morda slabšalne... Lahko vam naštejem,
               koliko rektorjev ene od univerz je članov SDS. Lahko vam povem, kaj dela ta gospod
               Rančevič. Želite, da to povem, čigav je? Lahko vam povem, kaj dela Lesjak v kabinetu
               in kaj je Lesjak v resnici naredil – ustanovitelj mednarodne fakultete za družbene in
               poslovne funkcije v Celju!</p>
               <p>Na vsem tem je potem popolnoma jasna smer in kurz, v katero gredo, recimo, ta
               trenutek spremembe, ki jih tudi tukaj predlagate. Zato se mi zdi, da bi lahko dosegli
               konsenz, če bi se poslušali in če bi, recimo, potem odgovarjali na tisto, kar nekako
               dobronamerno želimo tudi povedati.</p>
               <p>In še, ker ravno govorim... Pa ne bom. Hvala lepa.</p>
            </sp>
            <sp xml:id="SDZ6-Redna-07-2012-10-24.sp163">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>S tem zaključujem razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali jutri, v
               četrtek, 25. oktobra v okviru glasovanj.</p>
               <p>S tem prekinjam to točko dnevnega reda.</p>
               <p>
                  <title>PREHAJAMO NA 18. TOČKO DNEVNEGA REDA, TO JE NA OBRAVNAVO PREDLOGA SKLEPA O
                  SOGLASJU K SPREMEMBAM IN DOPOLNITVAM PRAVILNIKA O POGOJIH, MERILIH IN POSTOPKU ZA
                  RAZPOREDITEV SREDSTEV FUNDACIJE ZA FINANCIRANJE ŠPORTNIH ORGANIZACIJ V REPUBLIKI
                  SLOVENIJI. </title>
               </p>
               <p>Fundacija za šport je v soglasje Državnemu zboru predložila besedilo sprememb in
               dopolnitev Pravilnika o pogojih, merilih in postopku za razporeditev sredstev
               Fundacije za financiranje športnih organizacij v Republiki Sloveniji.</p>
               <p>Besedo sprememb in dopolnitev Pravilnika o pogojih, merilih in postopku za
               razporeditev sredstev Fundacije za financiranje športnih organizacij v Republiki
               Sloveniji je obravnaval Odbor za izobraževanje, znanost, kulturo, šport in mladino
               kot matično delovno telo.</p>
               <p>Besedo dajem predsedniku odbora mag. Branku Grimsu za dopolnilno predstavitev
               predloga sklepa.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-24.sp164">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Vsem prav lep pozdrav še enkrat tudi v imenu Odbora za izobraževanje, znanost,
               kulturo, šport in mladino, ki je na svoji 11. nujni seji 3. oktobra 2012 obravnaval
               Spremembe in dopolnitve Pravilnikanika o pogojih, merilih in postopkih za
               razporeditev sredstev Fundacije za financiranje športnih organizacij v Republiki
               Sloveniji, ki ga je na podlagi 11. člena Zakona o investicijskem preoblikovanju
               Loterije Slovenije in 24. člena Odloka o ustanovitvi Fundacije za financiranje
               športnih organizacij v Republiki Sloveniji predložila Fundacija za financiranje
               športnih organizacij v Republiki Sloveniji.</p>
               <p>Tokrat smo obravnavali to materijo že drugič. Namreč, na prvi od dveh sej, posvečeni
               prav istemu pravilniku oziroma njegovim spremembah in dopolnitvam, je predlagatelj
               sporazumno potem pristal na to, da pravilnik dopolnijo in so v celoti tudi sledili
               razpravi in pripombam pravne službe Državnega zbora. Skratka, vsem tistim pripomb, ki
               jih je ZPS podala v svojem mnenju dne 12. septembra 2012.</p>
               <p>Na osnovi tako usklajenega teksta je bil potem praktično dosežen popoln konsenz. Gre
               za vprašanje, ki ga je nujno hitro urediti. Gre za vprašanje slovenskega športa,
               njegovega financiranja, konkretnih športnikov in panog v celoti. Zaradi tega je odbor
               povsem soglasno s 16 glasovi za in nič proti sprejel sklep, s katerim predlaga
               Državnemu zboru, da da soglasje k Spremembam in dopolnitvam Pravilnika o pogojih,
               merilih in postopku za razporeditev sredstev Fundacije za financiranje športnih
               organizacij v Republiki Sloveniji, in sicer k predlogu z dne 20. 9. 2012.</p>
               <p>Predlog sklepa ste prejeli tudi v pisni obliki in predlagam, da ga danes sprejmemo.
            </p>
            </sp>
            <sp xml:id="SDZ6-Redna-07-2012-10-24.sp165">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Gospod Mihael Prevc v imenu
               Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-24.sp166">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod podpredsednik. Spoštovane kolegice in kolegi!</p>
               <p>Šport je eno izmed redkih družbenih področij, ki združuje nezdružljivo, kar bi
               velikokrat potrebovali tudi v politiki. Še posebej to velja za nacionalni šport in
               športne dogodke, pri katerih posamezniki ali ekipe s ponosom zastopajo našo državo.
               Takrat smo vsi Slovenci, ne glede na naše težave ali osebna prepričanja, združeni,
               poenoteni in ponosni na naše športnike in države. Zato je dolgoročno in stabilno
               financiranje slovenskega športa, tako rekreativnega kot profesionalnega, izjemnega
               pomena za celotno slovensko družbo in vseh njenih članov od najmlajših do
               najstarejših.</p>
               <p>Predlagane spremembe in dopolnitve Pravilnika o pogojih, merilih in postopku za
               razporeditev sredstev Fundacije za financiranje športnih organizacij v Republiki
               Sloveniji sledijo tako priporočilom Računskega sodišča kot tudi izboljšanju
               pomanjkljivosti, ki so se pojavile pri izvajanju aktualnega pravilnika.</p>
               <p>Pri oblikovanju predlaganih sprememb pravilnika so sodelovali vsi ključni športni
               deležniki pri nas; od pristojnega ministrstva do Olimpijskega komiteja Slovenije,
               Združenja športnih zvez in Strokovnega sveta Republike Slovenije za šport, kar
               pomeni, da so spremembe pravilnika popolnoma sprejemljive za celotno strokovno
               javnost. Ključne spremembe se tako nanašajo na izboljšanje postopka vrednotenja
               programov in podrobnejšo določitev za dodeljevanje razpisanih sredstev, predvsem za
               programe športne dejavnosti, med katere na primer spada športna vzgoja otrok, mladine
               in študentov, ter spodbujanje športne rekreacije, programa gradnje športnih objektov,
               programa raziskovanja in razvoja v športu ter programe športnega založništva.</p>
               <p>Pri financiranju dejavnosti neposrednih potreb vrhunskih športnikov se sredstva
               povečujejo s 3 % na 5 % vseh sredstev za športne dejavnosti, kar v Poslanski skupini
               Slovenske ljudske stranke pozdravljamo.</p>
               <p>Tudi vrednotenje pomembnejših tekmovalnih rezultatov za športne panoge, ki imajo
               večja tekmovanja na dve leti, se spreminja v smeri, da se poleg osvojenih medalj
               upoštevajo še ostale višje uvrstitve.</p>
               <p>Veseli nas tudi, da se na področju gradnje športnih objektov daje pomen tudi
               energetski in ekološki sanaciji objektov, saj se tovrstne investicije uvršča med
               prednostne programe.</p>
               <p>V Poslanski skupini Slovenske ljudske stranke ocenjujemo, da so predlagane spremembe
               in dopolnitve Pravilnika o pogojih, merilih in postopku za razporeditev sredstev
               Fundacije za financiranje športnih organizacij v Republiki Sloveniji dobra osnova za
               financiranje slovenskega športa, zato bomo predlagani predlog sklepa o soglasju k
               omenjenim spremembam tudi podprli. Hvala lepa.</p>
            </sp>
            <sp xml:id="SDZ6-Redna-07-2012-10-24.sp167">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Marjana Kotnik Poropat v imenu Poslanske skupine Demokratične stranke
               upokojencev Slovenije.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-24.sp168">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospod podpredsednik. Spoštovane poslanke in poslanci!</p>
               <p>V kratkih besedah bom podala stališče Poslanske skupine DeSUS k Pravilniku o pogojih,
               merilih in postopku za razporeditev sredstev Fundacije za financiranje športnih
               organizacij v Republiki Sloveniji.</p>
               <p>Računsko sodišče Republike Slovenija je letos junija Fundaciji za šport izreklo
               negativno mnenje. Revizija je namreč pokazala, da so bila loterijska sredstva v
               višini 2 milijonov in 400 tisoč evrov razdeljena netransparentno in subjektivno.
               Sodišče je še ugotovilo, da fundacija ni vnaprej opredelila finančnega vrednotenja
               programov, niti določila pravil in meril za razdeljevanje sredstev. Iz tega razloga
               je fundacija pripravila predlog sprememb in dopolnitev Pravilnika o pogojih, merilih
               in postopku za razporeditev sredstev Fundacije za financiranje športnih organizacij,
               ki naj bi bil v skladu z ugotovitvami Računskega sodišča.</p>
               <p>Kljub temu da je bilo besedilo sprememb in dopolnitev pravilnika fundacije usklajeno
               z Ministrstvom za izobraževanje, znanost, kulturo in šport ter Olimpijskim komitejem
               Slovenije, Združenjem športnih zvez ter obravnavano s strani Strokovnega sveta
               Republike Slovenije za šport, so bile nekatere predlagane rešitve premalo določno
               opredeljene oziroma pomanjkljivo obrazložene.</p>
               <p>Fundacija za šport je pri popravkih besedila sledila pripombam, ki jih je dala
               Zakonodajno-pravna služba in danes imamo pred se boj pravilnik, h kateremu je dal
               soglasje tudi matični odbor, kar je predsednik tega odbora tudi povedal.</p>
               <p>Poslanska skupina DeSUS bo tako usklajen pravilnik podprla. Hvala lepa.</p>
            </sp>
            <sp xml:id="SDZ6-Redna-07-2012-10-24.sp169">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Jožef Horvat v imenu Poslanske skupine, Nova Slovenije.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-24.sp170">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik, spoštovane poslanke, spoštovani poslanci!</p>
               <p>Bodimo ponosni ob trditvi, da smo Slovenci navdušeni športniki. Veliko ljudi, vedno
               več mladih, se ukvarja s športom ljubiteljsko, nekateri poklicno, praktično vsi pa
               smo navdušeni navijači naših športnih klubov, še posebej pa državnih reprezentanc in
               predstavnikov na velikih evropskih in svetovnih tekmovanjih.</p>
               <p>V Novi Sloveniji ocenjujemo, da je ravno šport zelo pomemben dejavnik združevanja in
               enotnosti slovenskega naroda, športniki so izjemni ambasadorji Slovenije, kar je v
               teh časih, ko se vse preveč delimo, zelo pomembno in hvalevredno. Težava pri tem je,
               da vse športne panoge niso enako zanimive za kapital ali preprosteje rečeno za
               sponzorje in donatorje. Tukaj nastopi pomembna vloga Fundacije za financiranje
               športnih organizacij v Republiki Sloveniji.</p>
               <p>Slabe ekonomske razmere v državi in širše se kažejo tudi v delovanju večine športnih
               organizacij. Sredstva fundacije so za številne slovenske krovne športne organizacije
               zelo pomemben vir sredstev za financiranje njihovih programov, v nekaterih zvezah ta
               sredstva pomenijo njihova skoraj celotna sredstva.</p>
               <p>Zaradi vsega navedenega in z željo, da bi sprejeti pravilnik kar najbolje
               zadovoljeval potrebe slovenskega športa, bomo poslanci Nove Slovenije predlog
               sprememb in dopolnitev pravilnika z veseljem podprli. Hvala lepa.</p>
            </sp>
            <sp xml:id="SDZ6-Redna-07-2012-10-24.sp171">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Jožef Kavtičnik v imenu poslanske skupine Pozitivna Slovenija. Prosim.</p>
            </sp>
            <sp xml:id="SDZ6-Redna-07-2012-10-24.sp172">

               <speaker>JOŽEF KAVTIČNIK (PS PS):</speaker>

               <p>Spoštovani!</p>
               <p>Da je šport zdrav in koristen, ve vsak otrok. Tega se zavedamo seveda tudi mi, tukaj
               v Državnem zboru; da nas športniki dnevno, tedensko, mesečno osrečujejo in ime naše
               prelepe države ponesejo širom sveta, je tudi poznano. Vemo pa tudi, da država iz
               javnih sredstev namenja vedno manj sredstev. Vedno manj je sponzorskih in donatorskih
               sredstev za vrhunske športnike in vedno manj, kot sem dejal, je javnih sredstev za
               organizirano vadbo, prepotrebno organizirano vadbo najmlajših. Zato so toliko bolj
               dobrodošla sredstva, ki jih športu podeljuje Fundacija za financiranje športnih
               organizacij.</p>
               <p>Spremembe in dopolnitve pravilnika o pogojih, merilih in postopkih za razporeditev
               sredstev fundacije, smo na odboru obravnavali dvakrat. Prvič smo zavrnili z enim
               razlogom, da je treba popraviti tisto, na kar je Zakonodajno-pravna služba opozorila.
               Potem smo dobili popravljen predlog, ki smo ga seveda soglasno sprejeli, kajti sledil
               je priporočilom strokovne in zainteresirane javnosti ter tudi nas, članov odbora.</p>
               <p>Zato bomo v Pozitivni Sloveniji predlog podprli, kajti želimo si, da bi fundacija čim
               prej izdala javni razpis, da bodo lahko izvajalci športnih programov dobili težko
               pričakovana sredstva in s tem bodo lahko izpolnjevali tiste prepotrebne športne
               programe.</p>
            </sp>
            <sp xml:id="SDZ6-Redna-07-2012-10-24.sp173">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Branko Grims v imenu Poslanske skupine Slovenske demokratske stranke.</p>
               <p>Prosim.</p>
            </sp>
            <sp xml:id="SDZ6-Redna-07-2012-10-24.sp174">

               <speaker>MAG. BRANKO GRIMS (PS SDS):</speaker>

               <p>Še enkrat vsem prav lep pozdrav! Tokrat v imenu Slovenske demokratske stranke oziroma
               Poslanske skupine SDS.</p>
               <p>Življenje je šport ali pa, življenje je tekma, sta stavka, ki ju v modernem svetu
               tolikokrat slišimo in izrečemo tudi sami; in ta dva stavka sta resnična. Danes
               zagotovo bolj kot kadar koli. Akt, ki je pred nami, pa se dotika športnikov in športa
               kot celote in slovenski šport je zagotovo nekaj, na kar smo vsi lahko upravičeno
               ponosni.</p>
               <p>Velikokrat se niti ne zavedamo, da je tako, da nas ves svet danes – vse od
               osamosvojitve oziroma od zmage v vojni za Slovenijo – še najbolj prepoznava po naših
               športnikih, ki so torej na nek način najboljši ambasadorji slovenske države. Njim ob
               bok bi postavil kvečjemu kakšnega podjetnika, ki se je v svetovnem merilu izpostavil
               do tega nivoja, da je na nek način pojem, kot je, recimo, gospod Akrapovič.</p>
               <p>Kar se pa tiče športnikov, pa je ime Miro Cerar, ki ga omenjate, zagotovo eno od
               njih. Pa ni edini! Daleč od tega, da bi bil edini in za Slovenijo...</p>
            </sp>
            <sp xml:id="SDZ6-Redna-07-2012-10-24.sp175">

               <speaker>PODPREDSEDNIK JAKOB PRESEČNIK:</speaker>

               <p>Besedo ima gospod Branko Grims.</p>
            </sp>
            <sp xml:id="SDZ6-Redna-07-2012-10-24.sp176">

               <speaker>MAG. BRANKO GRIMS (PS SDS):</speaker>

               <p>... kakšna imena in kakšne ljudi imamo in kakšne so njihove kvalitete. Gre pa za to,
               morda na nek način podobno kot pri temi, ki smo jo prej obravnavali, da je tudi
               država dolžna vzpostaviti pogoje za to, da se te kvalitete uveljavijo v največji
               mogoči meri. Zagotovo je sprejem Pravilnika o pogojih, merilih in postopku za
               razporeditev sredstev Fundacije za financiranje športnih organizacij v Republiki
               Sloveniji tisti akt, ki ga v tem trenutku slovenski šport zagotovo najbolj težko
               pričakuje. Od njega je namreč odvisno, komu in na kakšen način se bodo delila
               sredstva, zbrana na osnovi aktualne, to se pravi, veljavne zakonodaje.</p>
               <p>Predlog je usklajen sedaj s pripombami Zakonodajno-pravne službe in o njem smo, za to
               smo sicer žrtvovali dve seji, na odboru dosegli popolno soglasje in je zagotovo
               vreden vse podpore, tako kot je vreden vse podpore slovenski šport.</p>
               <p>V SDS kot posebno kvaliteto ocenjujemo, da je napisan tako, da še dodatno nagrajuje
               najbolj uspešne, da jim namenja še več sredstev in torej omogoča nadaljnji razvoj
               kvalitete v slovenskem športu. Trdno sem prepričan, da izražam upanje vseh: čim več
               uspehov slovenskega športa v naslednjem letu in v naslednjih letih v celoti.</p>
               <p>S tem izražamo polno podporo s strani Poslanske skupine Slovenske demokratske stranke
               predloženemu pravilniku in bomo, seveda, z veseljem glasovali zanj.</p>
            </sp>
            <sp xml:id="SDZ6-Redna-07-2012-10-24.sp177">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Gospod Samo Bevk v imenu Poslanske skupine Socialnih demokratov, prosim.</p>
            </sp>
            <sp xml:id="SDZ6-Redna-07-2012-10-24.sp178">

               <speaker>SAMO BEVK (PS SD):</speaker>

               <p> Hvala za besedo, gospod podpredsednik. Spoštovani zbor!</p>
               <p>Pred dobrim tednom dni je Računsko sodišče objavilo porevizijsko poročilo o
               popravljalnih ukrepih Fundacije za šport za odpravo nepravilnosti, ki so bile
               ugotovljene v reviziji poslovanja za leto 2010. Kot je znano, je imelo Računsko
               sodišče na delo Fundacije za šport številne pripombe in je zato izreklo negativno
               mnenje o njenem poslovanju, sredstva so se namreč razdeljevala brez jasnih
               kriterijev, v nasprotju z določili pogodb in odlokom o ustanovitvi ter tudi v
               primerih, ko prijavitelj ni dosegel zadostnega števila točk. Višina sporno
               razdeljenih sredstev je predstavljala okoli tretjino razdeljenega denarja v tistem
               letu. Računsko sodišče v porevizijskem poročilu sedaj ugotavlja, da so ukrepi
               fundacije za odpravo nepravilnosti zadovoljivi. Takšno oceno opira zlasti na
               predlagana pravila, ki jih je fundacija predložila Državnemu zboru v sprejem.</p>
               <p>S soglasjem k temu aktu bo torej Državni zbor pripomogel k odpravi nepravilnosti, ki
               jih je navedlo Računsko sodišče, nikakor pa se s pozitivnim mnenjem k pravilom ne
               zmanjšuje odgovornost tistih, ki bi morali zagotoviti skrbno razdeljevanje sredstev
               fundacije. Ironija je, da tisti, ki so leta 2007 zagovarjali profesionalizacijo
               funkcije poslovodnega organa, ravno z argumentom povečanja odgovornosti glede na
               obseg sredstev, s katerimi razpolaga fundacija, danes te odgovornosti niso
               pripravljeni prevzeti.</p>
               <p>V Poslanski skupini Socialnih demokratov še opozarjamo, da pravila sama po sebi ne
               bodo prispevala k preglednejšemu poslovanju fundacije, zlasti ne v okolju, kjer so
               ustvarjeni pogoji za politizacijo tega dela civilne družbe. Nastavki za politični
               vpliv so bili namreč vzpostavljeni z novelo Zakona o lastninskem preoblikovanju
               Loterije Slovenije. Z njo je vladajoča koalicija med drugim zagotovila, da bo o
               kandidatih za članstvo v svetu fundacije opravljena dvakratna preverljivost politične
               ustreznosti: najprej v vladnem strokovnem svetu in nato še v vladajoči koaliciji v
               Državnem zboru.</p>
               <p>Za zaključek naj poudarim, da smo v Poslanski skupini Socialnih demokratov
               zaskrbljeni nad dosedanjimi ravnanji vladajoče koalicije na področju športa, posebej
               nas skrbijo mnenja tistih, ki pravijo, da skuša Vlada Republike Slovenije na čelu s
               pristojnim ministrstvom podržaviti slovenski šport. Športa športnikom ne moreš vrniti
               tako, da upravljanje z več kot 10-milijonskimi sredstvi preneseš iz politično
               neodvisne organizacije pod okrilje ministrstva, pristojnega za šport.</p>
               <p>V Poslanski skupini Socialnih demokratov bomo spremembe in dopolnitve pravilnika
               podprli, saj jih razumemo kot prispevek k določitvi bolj jasnih pogojev in kriterijev
               za prejemanje sredstev, ki jih na razpisih razdeljuje fundacija. S tem bomo
               pripomogli tudi k uresničitvi napovedi na spletnih straneh Fundacije za šport, da
               bosta kmalu objavljena razpisa za sofinanciranje dejavnosti športnih organizacij in
               za gradnjo športnih objektov.</p>
               <p>K športu pa bi dodal še šah. Hvala lepa.</p>
            </sp>
            <sp xml:id="SDZ6-Redna-07-2012-10-24.sp179">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Truda Pepelnik v imenu Poslanske skupine Državljanske liste.</p>
            </sp>
            <sp xml:id="SDZ6-Redna-07-2012-10-24.sp180">

               <speaker>MAG. TRUDA PEPELNIK (PS DL):</speaker>

               <p>Hvala za besedo.</p>
               <p>Fundacija za financiranje športnih organizacij v Republiki Sloveniji je o spremembah
               in dopolnitvah pravilnika opravila javno obravnavo, v kateri so sodelovali
               Ministrstvo za izobraževanje, znanost, kulturo in šport, Olimpijski komite Slovenije,
               Združenje športnih zvez in Strokovni svet Republike Slovenije za šport. Predlagano
               besedilo se nanaša na določila, s katerimi se urejajo razmerja sofinanciranja
               področij letnega programa, pogoji za sofinanciranje izvajalcev, merila in dodelitev
               ter postopek razporeditve sredstev. V pravilniku so tudi nekatere vsebinske novosti s
               poudarkom na dograditvi postopkov vrednotenja programov in podrobnejše razčlenitve
               pravil in meril za razdeljevanje razpisnih sredstev. Predvsem gre za področje
               financiranja športnih dejavnosti, gradnjo športnih objektov, raziskovanje in razvoj
               športa ter založništvo v športu.</p>
               <p>Glede na to, da je predlog sklepa o soglasju k spremembam in dopolnitvam pravilnika,
               ki ga je Državnemu zboru predložila fundacija, usklajen tudi z Zakonodajno-pravno
               službo, bo Poslanska skupina Državljanske liste predlog podprla.</p>
            </sp>
            <sp xml:id="SDZ6-Redna-07-2012-10-24.sp181">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>S tem smo končali predstavitve stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločali jutri, v
               četrtek, 25. oktobra 2012, v okviru glasovanj.</p>
               <p>S tem prekinjam to točko dnevnega reda in tudi 7. sejo Državnega zbora, ki jo bomo
               nadaljevali juti ob 9. uri.</p>
               <p>In še eno obvestilo. Čez 15 minut, torej ob 16.10 se začne 16. nujna seja Odbora za
               zadeve Evropske unije v veliki dvorani na Tomšičevi. Prosim članice in člane, da se
               tega udeležimo. Hvala lepa. <title>(SEJA JE BILA PREKINJENA 24. OKTOBRA 2012 OB 15.53.)
               </title>
               </p>
            </sp>
         </div>
      </body>
   </text>
</TEI>
