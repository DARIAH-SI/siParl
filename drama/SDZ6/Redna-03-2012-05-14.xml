<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-03-2012-05-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C8008809A762A01AC1257A01002D931C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=C8008809A762A01AC1257A01002D931C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-03-2012-05-14.DZ" n="03">
               <name>Redna</name>
               <date when="2012-05-14"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-03-2012-05-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">3. seja</stage>
            <stage type="chairman">Sejo sta vodila predsednik Državnega zbora dr. Gregor Virant in podpredsednica
            Romana Tomc.</stage>
            <stage type="time">Seja se je začela ob 14. uri.</stage>


            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice poslanke in kolegi poslanci, gospe in gospodje, lepo
               pozdravljeni!</p>
               <p>Začenjam 3. redno sejo Državnega zbora, ki sem jo sklical na podlagi drugega
               odstavka 57. člena Poslovnika. Obveščen sem, da se današnje seje ne morejo udeležiti
               naslednji poslanki in naslednji poslanci: Tamara Vonta, mag. Truda Pepelnik, gospod
               Jakob Presečnik, gospod Janez Vasle in dr. Göncz László.</p>
               <p>Na sejo sem vabil predsednika Vlade, ministrico in ministre in generalnega
               sekretarja Vlade k 1. točki dnevnega reda in predstavnike Vlade k vsem ostalim točkam
               dnevnega reda.Vse prisotne lepo pozdravljam.</p>
               <p>Prehajamo na <title>določitev dnevnega reda</title> 3. redne seje Državnega zbora.
               Predlog dnevnega reda ste dobili 7. maja 2012 s sklicem seje. O predlogu bomo
               odločali v skladu z drugim odstavkom 64. člena Poslovnika Državnega zbora. Predlogov
               za umik posamezne točke dnevnega reda nisem dobil, prav tako nisem dobil predlogov za
               širitev. Tako bomo glasovali o dnevnem redu, kot ste ga prejeli s sklicem. Preden
               glasujemo vas prosim, če preverite delovanje glasovalnih naprav. Glasovali bomo o
               dnevnem redu 3. seje.</p>
               <p>Glasujemo. Navzočih je 70 poslank in poslancev, za je glasovalo 69, proti 1.</p>
               <p><stage>(Za je glasovalo 69.)</stage> <stage>(Proti 1.)</stage></p>
               <p>Ugotavljam, da je dnevni red določen.</p>
               <p>Na tej točki prekinjam sejo, ki jo bomo nadaljevali s poslanskimi vprašanji
               predsedniku Vlade ob 15. uri točno.</p>
               <stage type="time">(Seja je bila prekinjena ob 14.04. in se je nadaljevala ob 15. uri.)</stage>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice in kolegi, nadaljujemo prekinjeno sejo.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.</title>
               </p>
               <p>Pozdravljam predsednika Vlade, ministrico, ministre.</p>
               <p>V zvezi s to točko dnevnega reda sem v poslovniškem roku prejel prijave 32
               poslanskih vprašanj. Vrstni red postavljanja poslanskih vprašanj je določen na
               podlagi dogovora vodij poslanskih skupin in v skladu z 244. členom ter drugim
               odstavkom 245. člena Poslovnika Državnega zbora.</p>
               <p>Na prva tri vprašanja poslancev opozicije in na vprašanje poslanca vladajoče
               koalicije bo odgovoril predsednik Vlade. Vsak poslanec oziroma poslanka ima na voljo
               tri minute za postavitev vprašanja. Predsednik vlade, ministrica, ministri imajo na
               voljo pet minut za odgovor. Na poslansko vprašanje, če je vprašanje postavljeno več
               ministrom, dvema ali več, imata oba oziroma vsi skupaj na voljo pet minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postavljati dodatnih vprašanj. Obrazložitev zahteve za dopolnitev odgovora
               poslanec obrazloži v dveh minutah, predsednik Vlade oziroma ministrica, minister ima
               na voljo tri minute za dopolnitev odgovora. Poslanec, ki je postavil vprašanje, lahko
               zahteva, da se na naslednji seji Državnega zbora opravi razprava o odgovoru
               predsednika Vlade oziroma ministra, o čemer odloči Državni zbor brez razprave. O tem
               bomo odločali jutri v okviru glasovanj.</p>
               <p>V primeru, da poslanec na postavljeno vprašanje danes ne bo dobil odgovora, mu mora
               predsednik Vlade ali minister v tridesetih dneh predložiti pisni odgovor. Poslanec,
               ki je postavil vprašanje, na katerega ni bilo odgovorjeno, lahko vztraja pri ustnem
               odgovoru. V tem primeru bom vprašanje uvrstil na naslednjo redno sejo Državnega
               zbora.</p>
               <p>Na klop ste prejeli tudi pregled poslanskih vprašanj, na katera ni bilo odgovorjeno.
               V zvezi s to točko dnevnega reda so se za danes zaradi mednarodnih obveznosti
               opravičili naslednji ministri: dr. Janez Šušteršič, minister za finance, gospod Karl
               Erjavec, minister za zunanje zadeve, dr. Žiga Turk, minister za izobraževanje,
               znanost, kulturo in šport, gospod Franc Bogovič, minister za kmetijstvo in okolje, in
               gospod Aleš Hojs, minister za obrambo. Gospod minister Hojs od 17.20 do 18.30.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade gospod Janez Janša. Poslanska vprašanja pa mu bodo postavili gospod
               Matevž Frangež, Socialni demokrati, gospod Jani Möderndorfer, Pozitivna Slovenija,
               gospod Roman Jakič, Pozitivna Slovenija in gospod Rihard Braniselj, Državljanska
               lista.</p>
               <p>Prvi je za postavitev poslanskega vprašanja na vrsti gospod Matevž Frangež.</p>
               <p>Izvolite.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani, Spoštovani gospod premier!</p>
               <p>Vsi se strinjamo s potrebo po javnofinančni konsolidaciji. Vaša vlada in vladna
               večina ste se odločili, da boste izvedli hitro konsolidacijo javnih financ z
               znižanjem strukturnega primanjkljaja za dve odstotni točki v letu 2012.</p>
               <p>Izkušnje nekaterih drugih držav pa mnoga opozorila ekonomistov, med njimi tudi nekaj
               Nobelovih nagrajencev, kažejo na to, da je tovrstna pot nevarna in da predstavlja ob
               potrebi po varčevanju tudi nevarnost za dolgoročnejšo stagnacijo in nazadovanje
               gospodarstva, povečanje nezaposlenosti in nadaljnje propadanje gospodarstva.V tem
               pogledu je primerjava s Španijo kot na dlani. Špansko gospodarstvo ima sorodne težave
               kot slovensko. Visoka je prezadolženost tako gospodarstva kot gospodinjstev, prav
               tako pa je izjemno ranljiv tudi njihov finančni sektor. Španija je v letu 2011
               izvedla enako obsežno javnofinančno konsolidacijo, torej varčevanje v enakem obsegu,
               kot ga Slovenija načrtuje v letu 2012. V Španiji so že soočeni s podatki, ki kažejo
               na padanje gospodarske aktivnosti in nevarnost, da je Španija že v tako imenovani
               varčevalno-dolžniški spirali.</p>
               <p>Kako boste, gospod premier, preprečili, da Slovenija zaradi ukrepov, ki jih je
               sprejela vaša vlada, pade v varčevalno-dolžniško spiralo, to pa pomeni, da bomo
               zaradi izvedenih ukrepov zmanjševali gospodarsko rast, ocena Evropske komisije je, da
               samo v letošnjem letu pomeni padec gospodarske aktivnosti za 1,4 % BDP, in zaradi
               zmanjšanja gospodarske aktivnosti nadaljnje zmanjševanje javnofinančnih prihodkov in
               s tem zelo verjetno v perspektivi ponovno soočenje z radikalno potrebo po
               zmanjševanju javnih izdatkov?</p>
               <p>To je še posebej zaskrbljujoče zato, ker smo soočeni z zmanjševanjem vseh tistih
               elementov, ki povzročajo generiranje rasti našega bruto domačega proizvoda, torej
               predvsem domače potrošnje in investicij. Hvala za odgovor.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Besedo ima predsednik Vlade gospod Janez Janša.</p>
            </sp>
            <sp who="SDZ6:JanšaJanez">

               <speaker>JANEZ JANŠA:</speaker>

               <p>Hvala lepa za vprašanje.</p>
               <p>Vprašanje je sicer tehnično korektno in razumljivo, ni pa razumljiva logika, ki je
               za tem vprašanjem. Kajti popolnoma jasno je, da prej, ko začneš zmanjševati svoje
               dolgove, prej se začenjaš izogibati nevarnosti, da boš zašel v dolžniško spiralo.
               Bolj si zadolžen takrat, ko skušaš to stanje presekati, bolj radikalne ukrepe moraš
               sprejemati. Kadarkoli v prejšnjih letih bi postavili to vprašanje, bi bil lahko
               odgovor lažji. In tudi to, da smo se te naloge lotili zelo na hitro, je relativna
               trditev. Po mojem mnenju smo se te naloge lotili zelo pozno in tudi zaradi tega jo
               moramo narediti bolj na hitro. Mislim, da ni gospodinje, ki mora spraviti skupaj
               začetek in konec meseca v tej državi, ki te logike ne bi razumela. Tudi ni
               gospodarstvenika v tej državi, obrtnika, podjetnika, ki te logike ne bi razumel. Bilo
               bi zelo dobro, da bi to logiko počasi začenjali razumevati tudi tisti, ki odločamo
               ali pa odločate o zelo pomembnih stvareh in o bistveno bolj usodnih vprašanjih, kot
               je proračun gospodinjstva ali pa nekega podjetja. Državni zbor ter poslanke in
               poslanci Državnega zbora ste v tej vlogi.</p>
               <p>S temi ukrepi, ki so jih vaši kolegi, ki so glasovali za zakon o uravnoteženju
               javnih financ, sprejeli prejšnji petek, smo problem za približno polovico zmanjšali.
               Še vedno pa se bomo morali zadolževati zaradi tega, ker ga ni možno rešiti čez noč.
               Bo pa za približno polovico manjši in, hvala bogu, da je bilo toliko razuma in
               koalicija toliko trdna, da smo to sprejeli. Drugače bi pa zagotovo bili v roku pol
               leta ali pa v roku enega leta v španski situaciji, kjer je veliko vprašanje pri
               posamičnih ukrepih, ali bodo še pravočasno prijeli ali ne. Za naše upamo, da smo jih
               sprejeli še pravočasno. Ni pa nikogar, ki bi lahko stoodstotno trdil, da je to
               avtomatska rešitev za vse tisto, kar si želimo. Tudi ne drži, da gre samo za tako
               imenovano varčevanje. Tudi sicer bi bilo dobro, da se poslovimo od te besede, ker ne
               varčujemo. Varčujemo lahko takrat, kadar nekaj imamo in tega ne potrošimo, mi pa tega
               denarja nimamo. In ne varčujemo, samo nekoliko manj oziroma se za polovico manj
               zadolžujemo kot v prejšnjih letih.</p>
               <p>Tudi to ne drži, da ni bilo nič narejenega v tem času za povečanje prihodkov in za
               povečanje gospodarske rasti. Zdaj tu med sabo razpravljamo politiki, tri dni nazaj
               ste lahko slišali direktorja oziroma predsednika uprave enega od najuspešnejših
               podjetij v tem delu Evrope, direktorja Krke, ki je dejal, da je slovensko okolje
               zaradi ukrepov, ki jih je sprejel Državni zbor v aprilu, za investicije najugodnejše
               doslej.To je izjava gospoda Colariča ob priliki začetka neke večje investicije v
               Novem mestu. In tem ocenam je na nek način treba prisluhniti. Ukrepe, ki smo jih
               sprejeli za izboljšanje predvsem davčnega okolja, za vlaganje v Slovenijo in za
               investiranje, smo sprejeli prej, preden smo sprejeli varčevalni paket. Žal je v tej
               dvorani približno polovica prisotnih to skoraj prezrla, niso pa tega prezrli tisti,
               ki imajo koristi od tega v prvi fazi in ki lahko zdaj investirajo in računamo, da bo
               to dalo določene rezultate in da se bodo zaradi tega povečali tudi prihodki v državni
               proračun. V prihodnjih mesecih bo vlada predlagala tudi dodatne ukrepe s tem v zvezi,
               pa tudi v tem zakonu o uravnoteženju javnih financ je bila približno tretjino ukrepov
               za povečanje prihodkov, se pravi za okrepitev prihodkovne strani. Pa se je tudi to v
               razpravi več ali manj izpustilo. Je pa to šele začetek poti in bo treba vložiti še
               veliko naporov za to, da izidemo iz krize.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Zahteva za dopolnitev odgovora.</p>
               <p>Gospod Matevž Frangež, izvolite.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Spoštovani gospod premier, želim, da razumete, da si vsi skupaj želimo, da vaši
               vladi na tej poti uspe. Ukrepi, ki jih omenjate, so javnofinančno sliko pravzaprav
               poslabšali. Davčne olajšave bodo povzročile zmanjšanje prihodkov za 148 milijonov
               evrov. In staviti zgolj na te ukrepe, misleč, da bodo rešili probleme slovenskega
               gospodarstva in da bodo povečali zaradi tega gospodarsko aktivnost, to je utvara. Pri
               tem ignorirate ključen problem slovenskega gospodarstva, in to je njegova
               prezadolženost.</p>
               <p>Kakšne ukrepe lahko slovensko gospodarstvo in slovenska javnost pričakuje od vaše
               vlade v tem segmentu, kako se torej soočiti z visoko prezadolženostjo slovenskega
               gospodarstva, ki je eno najvišjih v evrskem območju?</p>
               <p>To je posledica visoke rasti bruto zunanjega dolga, ki je bil povzročen v obdobju
               2005 – 2008, zato verjamem, da so vam ti podatki zelo dobro znani.</p>
               <p>Primer države, ki že dolgo varčuje, pa ji zaradi tega ne gre prav nič dobro, je
               Portugalska. Portugalska skuša na dolgi poti javnofinančne konsolidacije dosegati
               podobne učinke, vendar ne uspeva. Nezaposlenost raste, bruto domači proizvod se
               zmanjšuje, konkurenčnost gospodarstva pada. Vse to kaže, da izbrani modeli, ki jih je
               izbrala slovenska vlada, ne vodijo nujno k uspehu. Sklicujete se na enega od cenjenih
               predstavnikov slovenskega gospodarstva. Dobro bi bilo, da prisluhnete tudi Nobelovim
               nagrajencem za ekonomijo, ki pravijo, da še nobene države zmanjševanje socialnih
               transferjev, zmanjševanje investicij, zmanjševanje plač ni potegnilo iz krize. To je
               pomemben nauk, ki bi ga bilo treba upoštevati tudi v slovenski gospodarski in
               javnofinančni realnosti.</p>
               <p>Kaj boste resnično storili za to, da zagotovite tudi rast in razvoj in nova delovna
               mesta v Sloveniji?</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Predsednik Vlade, izvolite.</p>
            </sp>
            <sp who="SDZ6:JanšaJanez">

               <speaker>JANEZ JANŠA:</speaker>

               <p>Spoštovani gospod poslanec, Portugalska je primer države, ki je začela varčevati
               prepozno. In še nekaj takšnih držav je v Evropski uniji. Jaz upam, da Slovenija ni
               med njimi in da smo s temi ukrepi, ki so bili sprejeti prejšnji petek, pravočasno
               stopili na drugo stran ali pa vsaj naredili korak v tej smeri. Zato so te primerjave
               prepoceni.</p>
               <p>Kar se tiče zadolženosti gospodarstva, je to problem. Absolutno. Ne gre tukaj samo
               za vprašanje kreditnega krča, ki škodi tistim podjetjem, ki lahko najemajo kredite,
               pa tega ne morejo, zato ker bančni sektor ne deluje tako, kot bi moral. To je en del
               problema, ki ga bomo odpravljali v naslednjih mesecih tudi z zamudo, tudi to je treba
               reči. Tisti del gospodarstva, ki pa ne more najeti novih kreditov, ker je že
               prezadolžen, to bo pa drug problem. Tukaj so potrebna prestrukturiranja. Del tega je
               naredila kriza, bistveno večji del, kot bi si želeli, in posledica tega so stečaji,
               prisilne poravnave in vse to, kar smo spremljali zadnja tri leta in ponekod še vedno
               spremljamo. Vendar tukaj je oživljanje gospodarstva in izboljševanje pogojev za
               normalno poslovanje, za kar se pač trudimo in sprejemamo ukrepe, nekaj, kar lahko ta
               problem bistveno omili in olajša. Če vam gredo toliko v nos investicijske olajšave,
               to je približno tako kot pri kmetu, ki ima spomladi recimo tisoč kilogramov pšenice
               in se sedaj odloči, da ne bo vso poslal v mlin, dobil moko in to potem pojedel, ampak
               bo recimo 100 kilogram od tega posejal, da bo čez eno leto pač zraslo novo žito. Te
               investicijske olajšave so nekaj takega. Mi želimo, da gospodarstvo investira, mi smo
               jih spodbudili s tem olajšavami k nadaljnjim investicijam in računamo, da bo iz tega
               nekaj zraslo in običajno je nekaj zraslo. To so pač ukrepi, ki so delovali velikokrat
               in so delovali v državah, kjer so začeli pravočasno varčevati. Dva taka primera sta v
               naši bližini, to sta Avstrija in Nemčija. Tam so začeli pravočasno varčevati, niso
               čakali tako kot na Portugalskem ali v Sloveniji, in danes imajo dobre rezultate.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Proceduralni predlog.</p>
               <p>Gospod Frangež, izvolite.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Spoštovani gospod premier, strinjam se, da smo z uresničevanjem politike
               javnofinančne konsolidacije pozni. Tukaj vam kažem graf o gibanju pribitkov na
               slovenske državne obveznice.</p>
               <p>Tukaj je začetek leta 2011. Zaradi referendumske blokade strukturnih reform na čelu
               s pokojninsko reformo so pribitki radikalno zrasli, med drugim tudi zaradi politične
               krize, ki jo je pomagala soustvariti vaša stranka. Po oblikovanju vaše vlade se je
               zaupanje trgu kratkoročno povrnilo, vendar kot kaže, zaupanje ni dovolj, in pribitki
               ponovno naraščajo prav zaradi nevarnosti, ki so jo povzročili varčevalni paketi vaše
               vlade. In tudi trgi ocenjujejo, da to pač ne bo dovolj.</p>
               <p>Soglašam tudi s tem, da potrubujemo seme za to, da bomo želi tudi prihodnje leto.
               Toliko bolje za Socialne demokrate je nerazumljivo dejstvo, da je vaša vlada v sklopu
               varčevalnih paketov radikalno znižal sredstva za raziskave in razvoj. To so tista
               semena, iz katerih bo raslo žito za prihodnje generacije slovenskega razvoja.</p>
               <p>Spoštovane in spoštovani! V skladu z drugim odstavkom 246. člena Poslovnika prosim,
               da Državni zbor opravi razpravo o odgovoru premiera. Že prejšnji teden je zelo jasno
               pokazal, da med nami obstajajo konceptualne razlike o reševanju trenutne slovenske
               gospodarske in finančne krize, še bolj pa o tem, kakšno Slovenijo pravzaprav želimo
               in s kakšnimi ukrepi si želimo utreti pot do željene Slovenije. Slovenije višje
               gospodarske rasti, visoke stopnje zaposleni in propulzivnega razvoja in visoke
               konkurenčnosti v gospodarstvu. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Kolega Frangež, o vašem predlogu bomo odločali jutri v okviru glasovanj.</p>
               <p>Naslednje vprašanje opozicije bo predsedniku Vlade postavil gospod Jani
               Möderndorfer.</p>
               <p>Prosim.</p>
            </sp>
            <sp who="SDZ6:MöderndorferJankoJani">

               <speaker>JANI MÖDERNDORFER (PS PS):</speaker>

               <p>Spoštovani zbor, predsednik Državnega zbora, predsednik Vlade, vsi ostali prisotni!</p>
               <p>Za nami je kar nekaj zanimivih dni in vprašanje, ki ga namenjam vam, predsednik
               Vlade, je namenjeno predvsem tistemu delu, katerega pravzaprav vodite vi. To je
               kabinet, kjer je v primerjavi s prejšnjim predsednikom Vlade in vami nastala velika
               razlika pri masi plač. Zakaj je to vprašanje pomembno? Pomembno je predvsem z vidika
               zaposlovanja v javni upravi, glede na to, da smo slišali, da je za nami dogovor s
               sindikati in da je dogovorjeno, da za 8 % zaposlenim v javni upravi znižame plače. In
               če primerjam, v Kabinetu predsednika Vlade, prejšnjega kabineta, je bilo zaposlenih
               28, danes pa je po podatkih, ki jih je dal Urad za informiranje na vprašanje
               novinarjev, 18 zaposlenih, ki pa zavzemajo bistveno večjo maso plač kot jih v
               povprečju zajema 28. Še posebej, če izvzamem dva zaposlena državna sekretarja, ki
               dobivata nadomestilo. Če to izločim, je v tem primeru, če govorimo o številkah, 63 %
               povečanje mase plač. Da pa ne bom govoril na pamet, naj omenim številke. Po podatkih
               Kabineta predsednika Vlade s 3. 2., ko je bilo 70 tisoč 546 evrov, so povišali na 115
               tisoč 025 evrov, kar je izplačilo aprilske plače, se pravi v mesecu maju, 4. 5. In
               tukaj je ta razlika. Če odštejem ta dva državna sekretarja, je točno 50 % povišanje.</p>
               <p>Glede na to, da bomo v javni upravi zmanjševali, ker bo treba upokojevati, to so
               bile vaše izjave v medijih, na Info TV, in temu primerno urediti tudi druge ukrepe,
               me zanima:</p>
               <p>Ali se vam ne zdi, da bi prav v Kabinetu predsednika Vlade morali biti za zgled?</p>
               <p>To je vprašanje. Hvala za odgovor.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Besedo ima predsednik Vlade.</p>
            </sp>
            <sp who="SDZ6:JanšaJanez">

               <speaker>JANEZ JANŠA:</speaker>

               <p>V skladu s politiko reorganizacije, katere cilj je racionalizacija, smo na začetku
               mandata ukinili določene službe, prerazporedili nekatere funkcije, stvari in
               funkcioniranje izvršilne oblasti na vrhu poenostavili. S tega vidika se bodo tudi v
               prihodnje krepile določene funkcije tudi v mojem kabinetu in ukinjale še naprej
               nekatere vladne in ostale službe, ker se stvari podvajajo. Če boste gledali samo
               indekse mase plač ali pa število zaposlenih v mojem kabinetu, iz teh številk ne boste
               mogli narediti nobenih sklepov glede racionalizacije. Glejte maso plač v celotnem
               sektorju, v celotni državni upravi in v zaključenih segmentih in na podlagi tega
               boste lahko konec leta delali pravilne zaključke v zvezi z resnostjo varčevanja.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Zahteva za dopolnitev?</p>
               <p>Izvolite.</p>
            </sp>
            <sp who="SDZ6:MöderndorferJankoJani">

               <speaker>JANI MÖDERNDORFER (PS PS):</speaker>

               <p>Da ne bo izgledalo, da se nismo dobro razumeli. Meni je jasno, da je vsaka vlada
               tista, ki si sama z Zakonom o vladi določa, kako bo organizirala svojo vlado, še
               posebej pa kabinet predsednika vlade, je spet zelo jasno, da si bo predsednik sam
               sebi organiziral delo tako, kot sam misli, da je najbolje in bo temu primerno tudi to
               uredil. Pa vendar, v javni upravi imamo delovna mesta zelo jasna in tudi, kakšne so
               plače. Zato mi je nerazumno, če gremo zdaj pa malo bolj natančno, predstavlja
               povečanje mase plač 45 tisoč evrov dodatnih stroškov mesečno, kar znese približno 540
               tisoč evrov na leto, v celem mandatu to znese 2 milijona 160 tisoč evrov. Tukaj se mi
               zdi, da v času krize, ne glede na to, kako reorganiziramo delo, je na koncu koncev
               delovno mesto ovrednoteno glede na izobrazbo in je kvalificirano z nekim določenim
               indeksom. Ne glede na to, kako mi organiziramo delo v državni upravi, je v kabinetu
               še vedno toliko in toliko zaposlenih. V kadrovskem načrtu je vaša služba zelo jasno
               napovedala, da imate namen izkoristiti polno zasedenost, se pravi do 28. In če to
               skupaj seštejem, bo to bistveno več, kot je dejansko porabila prejšnja vlada. In iz
               tega izhajam, da bi kazalo z zgledom pokazati, da se to zmanjšuje. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Janša, izvolite.</p>
            </sp>
            <sp who="SDZ6:JanšaJanez">

               <speaker>JANEZ JANŠA:</speaker>

               <p>Jaz vidim, da se res ne razumeva. Natančno to delamo. Če presodimo, da lahko en
               človek na nekem drugem mestu ali pa neki drugi instituciji, v tem primeru mojem
               kabinetu, naredi tisto, kar so doslej delali trije v različnih vladnih službah in
               sekretariatu in tako naprej, potem bomo to mesto naredili in druge ukinili. Slišali
               smo pripombe ravno na to na začetku, ko smo ukinili nekatere vladne službe, v juniju
               sledi druga faza reorganizacije na tem nivoju in bo še veliko teh institucij
               zbrisanih s seznamov in bo prišlo do nadaljnje faze racionalizacije. Nekatere
               funkcije, kjer je stvari možno nadoknaditi, krepimo, ker samo na ta način delo lahko
               normalno naprej poteka.</p>
               <p>In še to. Zaposlitve v kabinetih so za določen čas, kot sami veste, za čas mandata,
               in to ne predstavlja nobenih problemov potem naslednji vladi, kvečjemu olajšavo, da
               se vsak potem sam odloči, kako bo delo organiziral.Tukaj iščete nek problem, kjer ga
               ni, resnica je ravno obratna.</p>
               <p>Na koncu tega mandata bo, upajmo, če bomo uresničili naše načrte, Slovenija ponovno
               imela neko relativno vitko izvršilno oblast, ki bo normalno funkcionirala. Zdaj se je
               deset, dvajset let samo kopičilo institucije na institucije, veliko nalog se je
               opravljalo na različnih koncih in smo imeli organe, ki so eden drugemu delali delo.
               Samo s tem segmentom, o katerem zdaj govorimo, zadeve ne bomo rešili, je pa to
               vsekakor tisto, kar je treba narediti na začetku, ker brez resnega vodenja se takšnih
               stvari ne da narediti.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Še tretje vprašanje s strani opozicije.</p>
               <p>Gospod Roman Jakič, izvolite.</p>
            </sp>
            <sp who="SDZ6:JakičRoman">

               <speaker>ROMAN JAKIČ (PS PS):</speaker>

               <p> Hvala za besedo.</p>
               <p>Spoštovani predsednik Vlade! Najbrž ste pričakovali, da vas bom danes spraševal,
               kako da ste sredi finančne krize in usodnih pogajanj s sindikati odpotovali na
               podaljšane prvomajske počitnice, pa seveda ne bom. Tudi glede stroškov povratka z
               zasebnim letalom ne, glede na to pa, da ste v celo zgodbo sami umešali otroka, je na
               vas in na vaši vesti, da pojasnjujete razloge, zakaj edino, kar v resnici srčno upam,
               je, da je z vašim otrokom vse v redu.</p>
               <p>Ni pa vse v redu z otroki s posebnimi potrebami, na primer, ki po vašem rebalansu in
               famoznem in spornem zakonu o uravnoteženju javnih financ ne bodo imeli več ustrezno
               izbire medicinskih pripomočkov in izvajalcev za svoje zdravljenje in vključevanje v
               življenje.</p>
               <p>Dr. Bogomir Kovač pravi, citiram: <q>"Ostra fiskalna konsolidacija maje temelje povojne
               socialne države."</q> Tudi številne študije mednarodno priznanih ekonomskih inštitutov iz
               Francije, Nemčije in Avstrije dokazujejo, da zmanjšanje javne porabe ni spodbudilo
               porabnikov k večjim izdatkom in večji gospodarski rasti. Res je torej ravno
               nasprotno. Zmanjševanje javne porabe gospodarsko recesijo ali pa celo depresijo le
               poglobi.</p>
               <p>Upam, da ste vi in vaši sodelavci, ki jih je toliko v kabinetu, prebrali na primer
               poslovni portal Bloomberga, ki v nedavnem prispevku o Sloveniji ugotavlja, da je
               Slovenija podobno kot Španija – in tu gre s tistim, kaj je kolega Frangež vprašal –
               ujeta v past varčevalnih ukrepov, ki dušijo gospodarsko rast, s tem pa otežujejo
               stabilizacijo dolžniškega bremena. Tudi evropski komisar Olli Rehn govori o
               oblikovanju evropskega investicijskega pakta, ki je na nek način priznanje Bruslja,
               da je bilo zgolj varčevanje napaka.</p>
               <p>Zato sprašujem, predsednik:</p>
               <p>Kakšen je bil v resnici namen vašega uradnega obiska v Nemčiji tik pred našo
               razpravo o varčevalni zakonodaji in takoj po drugem krogu volitev v Franciji, kjer je
               iztiril nemško-francoski vlak?</p>
               <p>In drugo vprašanje:</p>
               <p>Kako pojasnjujete skupno izjavo za medije, da imata Nemčija in Slovenija podobna
               stališča glede ključnih problemov, povezanih s finančno krizo, glede na to, da je
               večini v Evropi pa seveda tudi širše jasno, da dosedanji nemško-francoski model ostre
               fiskalne konsolidacije in obrambe evra po dveh letih ne daje niti ekonomskih, niti
               političnih rezultatov – razen porasta levih in desnih ekstremizmov?</p>
               <p>Hvala za odgovor.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Besedo dajem predsedniku Vlade, gospodu Janši.</p>
            </sp>
            <sp who="SDZ6:JanšaJanez">

               <speaker>JANEZ JANŠA:</speaker>

               <p>Hvala za vprašanje.</p>
               <p>Mislim, da je povsem normalno, da predsednik neke vlade, ki je začela mandat,
               najprej obišče ključno zunanjetrgovinsko ali pa gospodarsko partnerico, kar Nemčija
               je. Če bi bila neka druga vlada, bi verjetno bil prvi takšen obisk na Antarktiko.
               Ampak glede na to, da smo mi pač resna vlada, se želimo obnašati v skladu z realno
               situacijo. Nemčija je naš najpomembnejši gospodarski partner, 20 % našega izvoza gre
               v Nemčijo. Poleg tega je Nemčija v tem trenutku tudi motor evropskega gospodarstva.
               In zdaj te, bom rekel, zelo poenostavljene in pavšalne primerjave in trditve in
               norčevanje iz nemško-francoskega vlaka, so že daleč za časom. Mogoče je bilo to
               aktualno kakšni dve leti nazaj. Nemčija in Francija nista v istem gospodarskem
               položaju. Medtem ko je Nemčija pravočasno izvedla nekatere prilagoditve, ne samo v
               mandatu sedanje koalicije, ampak tudi že prej, je Francija tega naredila bolj malo.
               In francosko-nemški vlak ali ta naveza je bolj pojem, ki opredeljuje eventualno
               pogled ali podoben pogled na prihodnost Evropske unije, evroobmočja in strukturnih
               sprememb, ki jih je tukaj treba narediti, bistveno manj pa je to pojem, ki bi
               izenačeval gospodarski in siceršnji položaj obeh držav. Nemčija in Francija sta v
               zelo različnem gospodarskem položaju. Medtem ko je Nemčija nedvomno zdravo
               gospodarstvo, ki napreduje tudi v času krize in na ta način blaži celoten vpliv krize
               v celotni Evropski uniji in v evroobmočju, je Francija nekje v ne tako slabi, ampak
               deloma pa vseeno podobni situaciji kot Slovenija, s tem da je bolj zadolžena po eni
               strani, po drugi strani pa ima boljšo demografsko sliko, kar ne predstavlja takšnega
               pritiska na pokojninske izdatke. Je pa pred Francijo večina teh ukrepov, ki jih tudi
               Slovenija izvaja. S tega vidika lahko bolj govorimo o slovensko-francoskem vlaku, kot
               o nemško-francoskem vlaku. To je glavni problem za stanje, kakršno je v Franciji, ali
               stanje, kakršno je Sloveniji. To je glavni problem tako za nas, za slovenski
               parlament in za slovensko vlado, kot tudi za bodočega predsednika Francije in
               francosko vlado. In ker gre za drugo največje gospodarstvo v Evropi, je posredno tudi
               problem celotne Evropske unije. Iluzije o tem, da je možno z nekimi bolj ohlapnimi
               pravili zadolževanja pomagati k hitrejši rasti in trajnostnemu razvoju, veste, te
               iluzije lahko gojijo predvsem tam, kjer so manj zadolženi. Saj tam, kjer so manj
               zadolženi, se lahko zadolžijo, da bodo pospešeno vlagali, investirali in potem tudi
               povečevali prihodke na ta račun. Tam, kjer so preko 60 % ali tam, kjer so tik pred
               mejo, kot smo mi, pa tega luksuza nimajo ali nimamo. S tega vidika so raznorazne
               teoretične razprave in prepiri o tem, kam bo šla Evropa, kakšne bodo prihodnje
               paradigme v smislu financiranja razvoja, zelo sholastična debata. Različne države v
               Evropi so pač v različnem položaju, nekatere se zadolžujejo po trikrat nižji obrestni
               meri kot druge. Imajo takšne in drugačne strukturne probleme in Slovenija mora
               natančno vedeti, kje je, in se tudi zavedati svoje teže. S tega vidika se mi zdi, da
               to govorjenje o nemško-francoskem vlaku ali kakršnihkoli drugih vlakih zgolj odvrača
               pozornost od ključnih problemov. Naš problem so slovenski vlaki.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Izvolite, gospod Jakič.</p>
            </sp>
            <sp who="SDZ6:JakičRoman">

               <speaker>ROMAN JAKIČ (PS PS):</speaker>

               <p>Hvala za besedo.</p>
               <p>Naj najprej izrazim protest zoper tako neprimerno obnašanje predsednika Vlade.
               Najbrž je to posledica tega – govorili ste o Antarktiki –, da ste danes spet v
               časopisu prebrali, da ste v resnici drugi in da na teh volitvahtukaj v tej državi
               niste zmagali in da bi namesto vas na tistem mestu moral sedeti tisti, ki je te
               volitve dobil, to je gospod Janković. In zato upam, da se boste opravičili za
               neprimeren odgovor o tem. Jaz sem bil zelo spoštljiv do vas z vprašanji, ki sem jih
               imel.</p>
               <p>Če lahko, samo še enkrat vprašam. Gospod Janša vse zreducira na nemško-francoski
               vlak, ampak če bi malo pogledal po Evropi, bi ugotovil, da so temu varčevanju, ki ga
               zagovarjate vi, pa predvsem EPP, se pravi konservativci v Evropi, da je temu
               varčevanju ne rekla Nizozemska, da je temu rekla seveda tudi Grčija in ne nazadnje,
               če sem prav zasledil, je zoper to varčevanje govorila seveda tudi tehnična vlada
               italijanskega premierja Montija. In jaz ne razumem, zakaj vi ne razumete, da je
               Slovenija ena redkih, ki obljublja zvestobo nemški kanclerki pri togem vztrajanju na
               izključno politiki strogega varčevanja. Večina ostalih pa že počasi spoznava, po
               včerajšnjih lokalnih volitvah v Nemčiji tudi Nemci sami, da je ta politika napačna in
               poziva k spodbujanju gospodarske rasti. Ne razumem, zakaj se vi kot predsednik vlade
               in vlada ne naslonite na predloge stroke in pa Pozitivne Slovenije, ki pravi, da je
               treba imeti drug model, model investicij, odprava primanjkljaja na srednji rok, nova
               delovna mesta. Se pravi obrat k rasti in zaposlenosti.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Besedo ima predsednik Vlade.</p>
            </sp>
            <sp who="SDZ6:JanšaJanez">

               <speaker>JANEZ JANŠA:</speaker>

               <p>Zdaj vidim, da se v ta državni zbor spet vrača neka folklora izpred 20 let, ko smo
               razpravljali o tem, ali se slovenska osamosvojitev splača ali ne, ko je bil polkovnik
               JLA istega mnenja kot gospod Jakič, ko smo se precej zabavali nad tem, čeprav so bili
               časi resni. Poglejte, če delate mednarodne primerjave, potem je treba poznati
               podatke. Nizozemska ni zavrnila varčevalnih ukrepov. Res je varčevalne ukrepe
               zavrnila ena od koalicijskih strank nizozemske vlade in je zato koalicija razpadla.
               Ampak že po tem, ko je bila vladi izglasovana nezaupnica, je glavna vladna stranka s
               pomočjo opozicijskih strank izglasovala varčevalni paket, ker ima Nizozemska normalno
               opozicijo, ki se zaveda, kaj je dobro za državo in za njeno prihodnost.</p>
               <p>Kar se tiče varčevalnih ukrepov. Na Portugalskem in v Španiji sta prva paketa,
               približno takšne teže, kot smo jih mi sprejeli prejšnji teden, sprejeli v
               socialistični vladi in socialistični večini. To nima nobene zveze s kakšno politično
               delitvijo v Evropi. Socialistični vladi in socialistični večini v Španiji in na
               Portugalskem sta sprejeli prve varčevalne ukrepe. Zlato pravilo je v špansko ustavo
               ob pomoči takrat še konservativne opozicije vpisala socialistična vlada že pred leti.
               Tukaj ne gre za nobene politične delitve v Evropi, gre enostavno za to, ali so tisti,
               ki imajo škarje in platno v rokah, in ko gre za ustavne odločitve, je tukaj vloga
               opozicije in njena odgovornost enaka, kot je vloga in odgovornost vladnih opozicij,
               dovolj razuma, da pravočasno reagirajo. Za to enostavno gre. Kar se tiče Nemčije, še
               to, nemški BDP je 3 tisoč 500 milijard evrov, gospod Jakič, naš 35 milijard. Že tri
               leta stagnira. Se pravi, da smo približno 1 % tega BDP. Nemško podjetje, s katerim
               smo se pogovarjali za vlaganje v Sloveniji, ima letne prihodke, ki so večji od našega
               BDP. Gospodarska rast je tam normalna, ker so pravočasno izvedli te ukrepe, tudi
               varčevalne ukrepe. Torej ne gre za to, da je dober tisti, ki ni varčeval, dober v
               Evropi je v tem primeru tisti, ki je pravočasno varčeval.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Jakič, proceduralno.</p>
            </sp>
            <sp who="SDZ6:JakičRoman">

               <speaker>ROMAN JAKIČ (PS PS):</speaker>

               <p>Hvala za besedo.</p>
               <p>Preden dam proceduralni predlog. Diskreditacija, diskvalifikacija je že dvajset let
               ista, ki vas vodi. Tako kot niste zaupali ljudem v Demosu, da bi šli na referendum,
               tudi zdaj oporekate referendumskim pobudam, jaz osebno pa sem glasoval za
               osamosvojitev in slikico lahko pogledate pred sobo SDS – je taka lepa, kjer glasujem
               za.</p>
               <p>Ampak gremo nazaj. Slovenski ekonomist dr. Mencinger je rekel da so javnofinančni
               primanjkljaji normalna sestavina tržnega gospodarstva. Tako kot sta to inflacija in
               brezposelnost. Nastajajo zaradi nihanja v gospodarski aktivnosti. Ko se gospodarstvo
               krči, se krčijo tudi javni prihodki, potrebe po socialnih transferih pa se
               povečujejo. Ko gospodarstvo cveti, je obratno. Zdajšnji veliki primanjkljaj in javni
               dolgovi tudi niso povzročili krize, so njena posledica. Z rastjo primanjkljajev in
               javnega dolga so države reševale predvsem banke in preprečile gospodarsko in socialno
               katastrofo. Jaz imam sicer občutek, da s tem zategovanjem pasu v Sloveniji rešujemo
               tudi mi malo nemške banke.</p>
               <p>Zato v skladu z drugim odstavkom 246. člena Poslovnika predlagam, da se opravi
               splošna razprav glede odgovora predsednika Vlade.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>O tem predlogu bomo odločali jutri.</p>
               <p>In še vprašanje predsedniku Vlade iz vrst vladajoče koalicije. Postavil ga bo gospod
               Rihard Braniselj iz Državljanske liste.</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Spoštovani premier, predsednik kolegice, kolegi, ministrski zbor!</p>
               <p>Minuli meseci so minili v znamenju dolgotrajnih pogajanj Vlade Republike Slovenije s
               sindikati. Rezultat je podpisani sporazum o razrešitvi stavkovnih zahtev ter
               sprejetje Zakona o uravnoteženju javnih financ, s katerim bomo letos privarčevali 500
               milijonov evrov in prihodnje leto 700 petdeset milijonov evrov.</p>
               <p>Zavedamo se, da gre za prvi pomemben korak pri izhodu iz krize, vendar pa ni
               zadosten korak, da bi Slovenija iz krize tudi izšla. S sprejetim zakonom smo v
               določeni meri omejili odlive iz proračuna, Vlada je sicer celo vrsto ukrepov za
               prihodkovno stran proračuna že vključila v sam Zakon o uravnoteženju javnih financ, a
               na prihodkovni strani bo treba storiti še marsikaj več.</p>
               <p>Spoštovani predsednik! Državljani in državljani Republike Slovenije od nas
               pričakujejo ukrepe in reforme tudi na drugih področjih, ki bi Slovenijo rešili iz
               trenutne finančne krize in jo popeljali na pot napredka.</p>
               <p>Sprašujem vas:</p>
               <p>Kateri so ti ukrepi in reforme, ki jih bo Vlada Republike Slovenije še predlagala?</p>
               <p>Hvala lepa za odgovor.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Besedo ima predsednik Vlade.</p>
            </sp>
            <sp who="SDZ6:JanšaJanez">

               <speaker>JANEZ JANŠA:</speaker>

               <p>Hvala lepa za vprašanje.</p>
               <p>Sprašujete v bistvu o tem, kar si je vlada zadala pod nalogo uskladitve novega
               socialnega sporazuma. Hkrati, ko sta se pripravljala ta zakon o uravnoteženju javnih
               financ in rebalans proračuna, smo v okviru Ekonomsko-socialnega sveta uspeli
               uskladiti s socialnimi partnerji tudi izhodišča za nov socialni sporazum. Ta
               izhodišča smo v obliki partnerstva za razvojni izhod iz krize ponudili tudi
               opoziciji. Žal je opozicija sodelovanje v tem projektu zavrnila. Glede na zahtevnost
               korakov, ki nas čakajo, želimo tako kot smo to naredili s tem paketom okoli rebalansa
               proračuna, s socialnimi partnerji doseči čim višjo stopnjo soglasja, predvsem ko bo
               šlo za določene strukturne prilagoditve, ki jih Slovenija potrebuje za to, da bo bolj
               konkurenčno gospodarstvo, da bomo dosegali večjo gospodarsko rast na tej podlagi,
               večjo zaposlenost in s tem tudi večje prihodke, ko gre za proračun, kar mnoge izrecno
               zanima.</p>
               <p>V teh izhodiščih za nov socialni sporazum je vlada ponudila konkretne korake, na
               podlagi katerih bi izboljšali poslovno okolje, odpravili kreditni krč in spremenili
               naš trg dela v smeri po eni strani večje prožnosti in po drugi strani v smeri večje
               varnosti. Naredili bi nekatere nujne korake pri boljši organizaciji zdravstvenega
               sistema in tudi prilagodili naš pokojninski sistem srednjeročni, če se da, tudi
               dolgoročni demografski sliki. Tu je na nekaterih področjih socialni dialog že doslej
               postregel, če že ne z nekaterimi približki kompromisov, pa vsaj s čisto sliko, zato
               računamo, da bomo prišli do, recimo, parlamentarnih počitnic, naš cilj je bil sicer
               tam do 20. junija, do podpisa tega socialnega sporazuma. Tehnični rok je, kot sem
               rekel, 20. junij, pa tudi če se vse skupaj potegne tja do časa, ko bo šel parlament
               na parlamentarne počitnice, bo to še vedno znotraj tega roka realnega časa.</p>
               <p>Tu za razliko od mnogih razprav o tako imenovani pokojninski reformi v zadnjih
               letih, pa tudi v zadnjih tednih, smatramo, da je težišče predvsem na tistih ukrepih,
               ki izboljšujejo konkurenčne pogoje slovenskega gospodarstva. In znotraj tega je
               najbrž ključna reforma trga dela. To je danes neka ločnica med konkurenčnimi in
               nekonkurenčnimi gospodarskimi okolji v Evropi. Španija, recimo, ko se že toliko
               omenja v Državnem zboru danes, ima takšne probleme predvsem zaradi te točke. In danes
               imate primere, ko španska tovarna Seat, ki zaposluje na 10 tisoče ljudi, enostavno
               seli proizvodne obrate na Češko, ker je tam pač bolj fleksibilen trg dela. Španski
               pa, ker še ni doživel reforme, pač ni. Tudi Nemčija se je, recimo, soočala s tem
               problemom in pred temi Schroederjevimi reformami trga dela je bila brezposelnost tam
               rekordna. Danes, po izvedenih reformah, je kljub krizi brezposelnost v Nemčiji
               rekordno nizka. In to je glavna ločnica. Računamo, da bo v ta del pogajanj vloženih
               največ naporov in tu bo seveda potrebna fleksibilnost vseh socialnih partnerjev. Prej
               bomo tu prišli do dogovora, do sporazuma, prej bo Slovenija začela postajati bolj
               konkurenčno okolje, prej bomo privabili tudi več tujih investicij, prej bodo tudi
               slovenski podjetniki več investirali. Več se bo investiralo in več bo novih delovnih
               mest, več bo novih delovnih mest, več bo zaposlenih, več bo zaposlenih, večji bodo
               prilivi v vse državne blagajne.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Zaključili smo s poslanskimi vprašanji predsedniku Vlade. Gospodu Janši se
               zahvaljujem za odgovore.</p>
               <p>Prehajamo na vprašanj poslank in poslancev ministrici in ministrom. Najprej bo
               poslansko vprašanje postavil gospod Gašpar Gašpar Mišič, in sicer ministru za finance
               dr. Janezu Šušteršiču, ki se je sicer za današnjo sejo opravičil.</p>
               <p>Prosim.</p>
            </sp>
            <sp who="SDZ6:GašparMišičGašpar">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, gospod predsednik. Gospodje ministri, predsednik Vlade!</p>
               <p>Četudi gospoda ministra za finance danes ni med nami, bom postavil poslansko
               vprašanje in upam, da bom dobil do konca tedna odgovor v pisni obliki, da ne bodo
               čakali do zadnjega dneva, 30 dni. Moje vprašanje je zelo pomembno za razvoj države,
               še posebej sedaj v času svetovne gospodarske in finančne krize, ki je našo državo še
               posebej prizadela, in še posebej sedaj, ko govorimo o uravnoteženju javnih financ in
               spregledamo besedo <q>"uravnoteženo"</q>, kar pomeni, da moramo tako na odhodkovni strani
               kot na prihodkovni strani delati, predvsem pa na prihodkovni strani, če hočemo, da se
               bo stanje v naši državi izboljšalo.</p>
               <p>Državni zbor je dne 3. 5. 2010 sprejel Zakon o upravljanju kapitalskih naložb
               Republike Slovenije, ki je bil objavljen 14. maja 2010 tudi v Uradnem listu in smo ga
               vsi državljani in državljanke lahko sprejeli, vendar zgodilo se je nekaj v
               nadaljevanju oziroma zgodilo se ni nič, kar bi se moralo zgoditi v skladu s tem
               sprejetim zakonom. Zakon določa, da se kapitalske naložbe države upravljajo na
               podlagi strategije upravljanja kapitalskih naložb, ki opredeljuje razvojne usmeritve
               Republike Slovenije kot delničarja in družbenika družb ter strateške cilje Republike
               Slovenije kot lastnice kapitalskih družb oziroma naložb, načine doseganja ciljev,
               opredeljenih v sektorskih politikah, ter določitev strateških naložb in deleža
               Republike Slovenije v posamezni družbi, ki je potreben za varovanje strateških ciljev
               Republike Slovenije. Strategijo sprejme Državni zbor na predlog Vlade, predlog
               strategije pa pripravi Agencija za upravljanje kapitalskih naložb Republike Slovenije
               na podlagi sektorskih politik in ga po uskladitvi z ministrstvi, pristojnimi za
               pripravo sektorskih politik, predloži Vladi.</p>
               <p>V praksi izvajanja zakona so se pokazale določene težave predvsem pri sprejemanju
               strateških dokumentov, na podlagi katerih deluje, in sicer strategije upravljanja s
               kapitalskimi naložbami. Predlog zakona o spremembah in dopolnitvah Zakona o
               upravljanju kapitalskih naložb Republike Slovenije z dne 4. 3. 2011 je podaljšal rok
               za pripravo in sprejetje. Tako so bila pristojna ministrstva dolžna Agenciji
               posredovati sektorske politike do 30. aprila 2011 z namenom priprave predloga
               strategije na podlagi prejetih sektorskih politik in posredovanja v sprejetje Vladi.
               Slednja naj bi predlog strategije Državnemu zboru predložila najkasneje do 30. junija
               2011. Priprava strategije je presegla omenjeni zakonski rok 30 dni, to se pravi do
               30. junija ni bila pripravljena. Vlada se je le seznanila z delovno različico
               strategije upravljanja<gap n="..."/> <stage>/ izklop mikrofona/</stage></p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Čas se je iztekel. Hvala.</p>
               <p>Dobili boste pisni odgovor, glede na to, da je minister danes odsoten oziroma
               opravičen.</p>
               <p>Naslednje poslansko vprašanje bo postavil gospod Mirko Brulc, in sicer ministru za
               zunanje zadeve gospodu Erjavcu.</p>
               <p>Prosim.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani prisotni!</p>
               <p>Ministru za zunanje zadeve postavljam naslednje vprašanje:</p>
               <p>Zakaj se je Vlada odločila imenovati dr. Dimitrija Rupla na položaj generalnega
               konzula ob dejstvu, da je dr. Rupel pred kratkim dopolnil 66 let in bo generalni
               konzulat lahko vodil le slabi dve leti, saj Zakon o zunanjih zadevah v 27. členu
               določa, da vodja diplomatskega predstavništva ali konzulata lahko opravlja delo v
               tujini do dopolnjenega 68. leta starost,običajno pa mandat traja 4 leta?</p>
               <p>Kako lahko pojasnite dejstvo, da je bil na položaj imenovan nekdo, ki najbrž
               izpolnjuje vsaj minimalne pogoje za upokojitev, Vlada pa ima v okviru varčevalnih
               ukrepov željo po takojšnjem upokojevanju tistih, ki izpolnjujejo te minimalne
               pogoje?</p>
               <p>Javna izjava ministra, citiram, <q>"da predčasni odpoklic generalne konzulke v Trstu
               naj ne bi bil politične narave"</q>, me seveda ne prepriča z ozirom na več kot 200
               zamenjanih kadrov ob prihodu nove vlade prav zaradi političnih razlogov. Prosim
               ministra za ustni odgovor. Hvala lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Dobro. Torej bom vprašanje uvrstil na naslednjo sejo Državnega zbora, če želite ustni
               odgovor.</p>
               <p>Naslednje vprašanje bo postavil gospod Tomaž Lisec, in sicer ministru za notranje
               zadeve dr. Vinku Gorenaku.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala. Spoštovani predstavniki Vlade!</p>
               <p>Vprašanje za ministra za notranje zadeve. Spoštovani minister, v javnosti ter tudi
               med stroko se je v zadnjih letih predvsem pa verjetno v zadnjih mesecih še bolj
               intenzivno postavilo vprašanje, kako zagotoviti uspešen pregon kriminala v vseh
               oblikah. Pomembno vlogo pri tem pregonu kriminala ima vsekakor tožilstvo, ki je že v
               ustavi Republike Slovenije opredeljeno kot samostojen subjekt države, njegova
               natančna ureditev pa je zapisana v Zakonu o državnem tožilstvu. Od 1. aprila
               letošnjega leta spada Državno tožilstvo v skladu s spremembami Zakona o vladi in
               Zakona o državni upravi pod okrilje Ministrstva za notranje zadeve, torej pod vaše
               resorno ministrstvo.</p>
               <p>Sam se strinjam s tistimi, ki pravijo, da gre za spremembe, s katerimi želite
               verjetno izboljšati sistem, vendar pa vsi verjamemo, da samo zaradi prenosa
               pristojnosti te izboljšave niso samoumevne. Vsi se strinjamo, da je treba nekaj
               spremeniti, verjetno pa pomembno vlogo igra način dela in tudi notranja organizacija
               dela tožilstva. Očitno je, kar se kaže v praksi, da dosedanje sodelovanje policije,
               tožilstva in sodišč ni prinašalo najboljših rezultatov dela. Zato je bilo znotraj
               vašega ministrstva ustanovljen tudi poseben direktorat, ki bo skrbel za področje
               tožilstva.</p>
               <p>Spoštovani minister! V zvezi s prenosom pristojnosti glede državnotožilske uprave z
               Ministrstva za pravosodje in javno upravo na vaše ministrstvo se v javnosti
               pojavljajo velika ugibanja o delovanje tega direktorata. Zato vas v tej priložnosti
               sprašujem:</p>
               <p>Katere so naloge tega direktorata za državno tožilstvo?</p>
               <p>Kakšna je kadrovska zasedba tega direktorata?</p>
               <p>Najlepša hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Minister Gorenak, izvolite.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK:</speaker>

               <p>Hvala lepa za vprašanje.</p>
               <p>Zdi se mi tudi pomembno iz razloga, da širši javnosti povemo nekatere stvari, ki so
               se dogajale od 1. februarja do danes na to temo. In zato bom izkoristil to priliko.</p>
               <p>Vi veste, da je bilo v samem začetku veliko govora o tem, kakšne težave to bodo, da
               je to unikat v Evropi in tako dalje. Imamo, mislim, tudi ustavno pobudo za presojo
               ustavnosti tega zakona. Ampak vendarle končni rezultat je tak, kakršnega bom v
               nadaljevanju predstavil. V vmesnem obdobju je bilo kar nekaj težav. Mislim, da so se
               pojavljale precej zlonamerno s strani določenih krogov, ki so v medijih prikazovali,
               kako bo tožilstvo prešlo pod okrilje policije. Temu seveda ni tako in temu ne more
               biti tako. To vedo vsi tisti, ki poznajo zakonodajo s področja tožilstva, kot tisti,
               ki poznajo zakonodajo s področja policije in tožilstva.</p>
               <p>Še nekaj je bilo značilno. Kar veliko je bilo pisanja v medijih, kako bo ta
               direktorat vodil nekdo, ki je namestnik generalnega direktorja policije in tako
               dalje, s čimer so, jaz bom rekel, zlobni jeziki, drugače težko temu rečemo, hoteli
               prikazati, da imajo prav že od samega februarja. Realno stanje je pa naslednje. Nam
               je uspelo sestaviti direktorat za tožilstvo. Jaz sem posebej vztrajal pri tem, da je
               to direktorat iz temeljnega razloga, da lahko zadevo tudi na zunaj, bom rekel,
               izenačimo s policijo. V ministrstvu obstaja poseben direktorat, ki se ukvarja z
               vprašanji nadzora in usmerjanja policije. Zato se mi je zdelo pomembno, da nastane
               enakovredna služba, da enakovredno težo damo službi, ki se bo ukvarjala s tožilstvom,
               in nastal je direktorat za tožilstvo. Ta direktorat ima dva sektorja. Mi smo imeli
               kar veliko ponudb oziroma veliko želja, prošenj, če želite, ljudi, ki bi želeli
               delati v tem direktoratu. Nekateri so bili zunanji, nekateri so bili z Ministrstva za
               pravosodja in javno upravo. Kar nekaj prošenj je bilo tudi iz Policije.</p>
               <p>Realnost je danes naslednja. V Direktoratu za tožilstvo je sistemiziranih 12
               delovnih mest. V tem trenutku imamo popolnjenih sedem delovnih mest. Ta poteza je
               bila z moje strani narejena namenoma, da skušamo popolniti direktorat v skladu z
               nalogami. Nihče nima danes prave predstave, kakšna je količina nalog, ker na
               prejšnjem ministrstvu, to je pravosodnem, so to opravljali različni ljudje, ki so se
               ukvarjali tudi s sodišči. Kadrovska sestava je pa naslednja: 6 je uradnikov z
               univerzitetno izobrazbo, diplomiranih pravnikov s pravosodnimi izpiti. Vsi ti ljudje
               so delali na nekdanjem Ministrstvu za pravosodje in vsi ti ljudje so že imeli opravka
               z nalogami Ministrstva za pravosodje do tožilske organizacije. Tako da gre samo za
               njihov prenos. Ena je seveda poslovna sekretarka.</p>
               <p>Tudi direktor direktorata oziroma vršilec dolžnosti direktorja direktorata v tem
               trenutku prihaja z Ministrstva za pravosodje. Sčasoma bo očitno prihajalo do tega, da
               se bo količina nalog večala. Računamo tudi na kakšnega dodeljenega tožilca v času, ki
               prihaja. Ampak kot sem rekel, postopoma.</p>
               <p>Kaj so torej glavne naloge tega direktorata? V glavnem se direktorat ukvarja s
               pripravo oziroma sodeluje pri pripravi predpisov s področja organizacije in
               poslovanja državnih tožilstev, položajem pristojnosti državnih tožilstev, položajem
               pravic in obveznosti državnih tožilcev ter seveda opravlja posredne in neposredne
               nadzore nad upravljanjem zadev državnotožilske uprave. Obravnava tudi nadzorstvene
               pritožbe nad delom državnega tožilstva v zvezi z varstvom pravice do sojenja brez
               nepotrebnega odlašanja in še vrsto drugih nalog, ki bi jih lahko naštel, vendar časa
               mi zmanjkuje. Rekel bom pa tako, opravlja vse tiste naloge, ki jih je opravljalo
               Ministrstvo za pravosodje v preteklem mandatu oziroma do sedaj, ampak so jih
               opravljale različne službe znotraj tega ministrstva in tam je bila situacija takšna,
               da so delali tako za sodišča kot za tožilstvo, danes delajo samo za tožilstvo in
               opravljajo v zvezi s tem vse druge naloge, ki so predpisane v Zakonu o državnem
               tožilstvu. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Lisec, prosim.</p>
            </sp>
            <sp who="SDZ6:LisecTomaž">

               <speaker>TOMAŽ LISEC (PS SDS):</speaker>

               <p>Hvala, minister, za izčrpen odgovor, vendar pa mi dovolite, da vam zastavim
               dopolnilno vprašanje s tega področja, za katerega menim, da bi imel odgovor pomembne
               posledice tako za učinkovito delo tožilstva, direktorata in pa verjamem tudi za delo
               sodišča in pa policije.</p>
               <p>Glede na to, da bi moral generalni državni tožilec že januarja pripraviti predlog
               politike pregona, pa to ni storjeno, vas sprašujem:</p>
               <p>Ali lahko in kako lahko ta zakasnitev vpliva na delo vas kot ministra oziroma
               ministrstva in tudi na delo državnih tožilcev?</p>
               <p>Za odgovor se vam zahvaljujem.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod minister, izvolite.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK:</speaker>

               <p>Hvala lepa za priložnost, da še te naloge naštejem in odgovorim tudi na vaše
               dopolnilno vprašanje.</p>
               <p>Direktorat se ukvarja tudi z vso razpisno dokumentacijo, kar je potrebno za
               imenovanja tožilcev, njihovimi štipendijami in štipendijsko politiko, priznanja,
               stalnega izobraževanja, vezano na državnotožilski svet, opravlja tudi še nekatere
               druge naloge, vezane na poravnalce in pa izdajo recimo službenih izkaznic.</p>
               <p>Bistvo vašega dopolnilnega vprašanja je v državnotožilski politiki. O
               državnotožilski politiki, ki jo danes sprejme generalni državni tožilec, smo v tej
               dvorani lansko leto kar veliko govorili. Vi veste, da je bilo veliko nasprotovanja
               tudi iz strokovnih krogov, naj opozorim na stališče dr. Beleta, ki je izjemno
               nasprotoval temu. Ampak realno stanje je danes naslednje: politiko pregona je dolžan
               pripraviti generalni državni tožilec. Zakon pravi, da mora to storiti en mesec po
               imenovanju, po konstituiranju Državnotožilskega sveta. Ta je bil konstituiran 13. 12.
               2012. To se pravi, da bi v času, ko sem jaz prihajal na Ministrstvo za notranje
               zadeve oziroma v času, ko je prihajal ta tožilski del k nam, ta politika morala že
               biti sprejeta. Jaz sem 8. 5. tožilca prosil, da pojasni, kako daleč je ta dokument,
               kje je, kdaj lahko pričakujemo njegov nastanek. Odgovor je nekako takšen, da je v
               nastajanju in v nekem osnutku.</p>
               <p>Zdi se mi, da je to kar precej časa, torej zamujamo pravzaprav že pol leta, ampak
               pustimo ta čas tudi generalnemu državnemu tožilcu, da svoje opravi. Jaz računam da bo
               to čim prej opravljeno, ker na ta dokument je vezano še marsikaj tistega, kar se bo v
               bodoče dogajalo.</p>
               <p>Naj pa izkoristim še to minuto časa, da rečem še nekaj besed. Vi boste dobili
               spremembo oziroma novelo zakona o Generalnem državnem tožilstvu na mizo, mislim, da
               že v naslednje mesecu. Gre samo za tehnični popravek,, tako da smo besede
               <q>"Ministrstvo za pravosodje"</q> nadomestili z besedami <q>"Ministrstvo za notranje zadeve"</q>,
               torej gre samo za prenos pristojnosti. Čedalje bolj pa me prepričuje situacija na
               terenu, zlasti pa pogovori s tožilci, tudi danes sem imel možnost se pogovarjati z
               njimi, in to lahko kar javno napovem, da bomo morali poseči v državnotožilski zakon
               jeseni malo globlje. Že danes pa lahko zagotovim, da ne bo šlo za tisto, kar bodo
               mediji pisali ali pa kar bo opozicija govorila, za poskus razrešitve gospoda Fišerja
               ali pa kaj takšnega. Ne, šlo bo za krepitev vloge, ki jo tožilska organizacija in
               generalni državni tožilec mora imeti. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Gospa Alenka Pavlič bo postavila poslansko vprašanje ministru za infrastrukturo in
               prostor gospodu Zvonetu Černaču.</p>
            </sp>
            <sp who="SDZ6:PavličAlenka">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Ministra za infrastrukturo in prostor sprašujem. V preteklih letih smo bili priča
               pritiskom s strani Avstrije, ki je od nas zahtevala, da prepovemo tovorni promet
               skozi Karavanški predor. Zaradi omejenega režima so nastajali nepopisni zastoji, ki
               so vplivali tako na tovorni promet kot na migracijo prebivalcev, še posebej dnevno,
               to je zaposlenih, ki delajo v Avstriji in se dnevno prevažajo skozi tunel. Vemo tudi,
               da je turistična sezona pred vrati, Karavanški tunel pa je okno v svet oziroma
               najkrajša pot med Evropo in Balkanom, za vse logiste in prevoznike pa najbližja in
               najcenejša. Glede na to, da se nahajamo v hudih časih, ko se gorivo draži na mesečni
               ravni in ko znižujemo in racionaliziramo porabo na vseh področjih, bi zaprtje ali
               omejitev pomenila hud udarec za naša logistična in druga podjetja. Avstrija tudi za
               letos v poletnem času napoveduje ukrepe, in sicer delno ali popolno omejevanje
               tovornega prometa skozi Karavanke v turistični sezoni za težka vozila.</p>
               <p>Ker karavanški plato sodi v sklop predora, me tudi zanima:</p>
               <p>Kakšne načrte imate z razvojem tega območja, ki po izselitvi carinskega dela postaja
               območje duhov in ali ga nameravate prenesti na občino Jesenice?</p>
               <p>In še to. V današnjem dnevnem časopisju sem prebrala, da boste za 170 tisoč evrov
               prenavljali cestninske hišice na platoju Karavanke. Zato me zanima:</p>
               <p>Zakaj boste pravzaprav to počeli, saj sploh še niso dotrajane?</p>
               <p>Ali ima mogoče izbrano podjetje iz Brežic, ki bo opravljalo dela, kakršnokoli
               povezavo z ministrom za delo gospodom Vizjakom?</p>
               <p>Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Izvolite, gospod minister.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ:</speaker>

               <p>Hvala lepa za vprašanje.</p>
               <p>Glede tega slednjega oziroma zadnjega, to ni ravno vprašanje za ministra za
               infrastrukturo in prostor. Dars je naslovnik in tisti, ki naj odgovori na to, zakaj
               se odloča v zadnjem času za izjemno neracionalne in nerazumne poteze. Ena izmed njih
               je tudi ta, ki je bila omenjena, glede prenove teh hišic za 170 tisoč evrov, kot sem
               bil, tako kot vi, seznanjen iz medijev.</p>
               <p>Karavanški predor je gotovo eden izmed pomembnih objektov na tem desetem evropskem
               pomembnem koridorju. Pomembnosti tega prehoda se zavedata tako Republika Slovenija
               kot Republika Avstrija. Vse rešitve v povezavi s prometno pretočnostjo in varnostjo
               prometa v tem predoru, ki je bil zgrajen leta 1991, poskušamo reševati dogovorno. Je
               pa ena izmed točk, kjer tega dogovora doslej ni bilo mogoče doseči, tudi ga ni bilo
               mogoče doseči, kot ste sami pravilno ugotovili, v preteklih letih. Gre za interes po
               zapiranju prometa za tovorna vozila, težja od sedem ton in pol ob sobotah med peto
               uro zjutraj in dvanajsto uro dopoldan, v obdobju med 23. junijem in 1. septembrom. O
               vseh ostalih rešitvah, ki zadevajo varnost na tem območju in ob tej povečani varnosti
               zagotavljajo tudi normalno pretočnost, so se posamezniki, ki delujejo v okviru
               meddržavne skupine, marca meseca letos dogovorili in uskladili. Ostala je pa odprta
               točka, ki je najbolj pomembna za interese slovenskega gospodarstva in slovenskega
               prevozništva, in to je točka, ki govori o tem, da naj bi se promet za tovorna vozila,
               poudarjam za tovorna vozila, težja od sedem ton in pol, ob sobotah med peto uro
               zjutraj in dvanajsto popolnoma zapiral. Na naši strani se s tem seveda ne moremo
               strinjati. Jaz sem v zvezi s tem kolegici, ki je zadolžena za promet Republike
               Avstrije, v aprilu tudi posredoval naš predlog, konkreten predlog, ki bi po našem
               mnenju na ustrezen način uredil to vprašanje in ne bi ogrozil varnosti ljudi v
               predoru. Na ta odziv še čakamo. Upam, da se bomo v smislu tega predloga tudi
               dogovorili, ker bi na eni strani omogočil zadovoljevanje interesov našega
               gospodarstva, predvsem prevoznikov, ki jim ta vrata pomenijo pomembno krajšo pot v
               tem obdobju v našo državo, na drugi strani pa, če bi bilo sprejeto stališče oziroma
               predlog, ki smo ga predlagali, varnost vozil oziroma potnikov v predoru ne bi bila
               ogrožena. Na nek način se vsi skupaj zavedamo pomembnosti tega vprašanja, tudi tega,
               da je to vprašanje v veliki meri povezano z nekaterimi dogodki, ki so se dogajali v
               predorih, predvsem v Avstriji in v Švici v preteklih letih, in tudi iz tega verjetno
               potem bojazen, da se kaj podobnega ne bi zgodilo na tem območju. Prepričani smo, da
               režim, ki smo ga predlagali in za katerega upamo, da bo tudi uveljavljen, omogoča na
               eni strani varnost potnikov in na drugi strani normalno pretočnost tovornih vozil nad
               sedem ton in pol; tudi v obdobju med 23. junijem in 1. septembrom letos, med peto uro
               zjutraj in dvanajsto uro dopoldne.</p>
               <p>Dolgoročno je infrastruktura oziroma predor Karavanke predviden za nadgradnjo
               oziroma posodobitev s še eno predorsko cevjo. Načrti v tej smeri se pripravljajo, na
               tej točki državi sodelujeta. Gre za izjemno zahteven in velik projekt, ki naj bi se
               odvijal na ta način, da bi bil zaključen nekje v letu 2019 oziroma 2020. Po našem
               mnenju gre tudi za enega izmed projektov, ki bo pomembno vplival na pretočnost na tem
               izjemno pomembnem 10. koridorju, in računam, da bo tudi pritisk na te omejitve, ko bo
               projekt konkretneje dogovorjen, manjši.</p>
               <p>Glede ostalega mislim, da vsa tista območja, ne samo v tem konkretnem primeru, tudi
               v drugih primerih, ki so izgubila namen in vsebino in dejavnosti, ki so jih imela v
               preteklosti, je pametno izkoristiti za takšno ali drugačno logistično platformo. Če
               se bo ta interes izkazal in če bo ta interes konkreten, potem lahko razmišljamo tudi
               v tej smeri, ki je bila v vašem vprašanju izpostavljena. Hvala lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospa Alenka Pavlič, zahteva za dopolnitev odgovora.</p>
            </sp>
            <sp who="SDZ6:PavličAlenka">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Pozorno sem vas poslušala, pa bi vseeno želela še vaš bolj konkreten odgovor, kako
               mislite ravnati, če do predlaganega ukrepa pride. Se pravi, vi ste dejali, da ste
               kolegicam naročili, da pogledajo. Zanima me:</p>
               <p>Kaj konkretno, v kateri smeri razmišljate, kako boste ravnali, kako lahko pomagate
               tem našim prevoznikom in ali lahko naši prevozniki računajo na povrnitev stroškov, ki
               bi jih imeli v primeru daljše poti zaradi napovedanih ukrepov?</p>
               <p>Pa še vprašanje, glede na to, da ste omenili gradnjo druge cevi, me zanima:</p>
               <p>Kdaj nameravate začeti z gradnjo?</p>
               <p>Vi ste povedali, da nameravate zaključiti, mene pa zanima, kdaj se bodo začela dela.
               Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Minister.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ:</speaker>

               <p>Hvala lepa tudi za to dodatno vprašanje.</p>
               <p>Prepričan sem, da bomo v teh pogovorih uspeli in da do te popolne zapore ne bo
               prišlo. Mi smo predlagali kolegom z avstrijske strani, da se ta varnost zagotovi na
               takšen način, da v primeru, ko prihaja do povečanega prometa, v tistem obdobju
               občasno spuščamo skozi tunel tovorna vozila, težja od sedih ton in pol. Mislim, da bi
               to zagotovilo na eni strani varnost in na drugi strani omogočilo normalno pretočnost.
               Za Republiko Slovenijo in za njene gospodarske interese ni sprejemljiva nobena
               obvozna pot preko ravni avstrijske države, menimo, da za to ni nobene potrebe.</p>
               <p>Konkretizacija projekta karavanški predor pa trenutno še ni narejena, tako da vam
               bom lahko odgovor na to vprašanje lahko posredoval nekje do sredine letošnjega leta,
               ko bo, računam, zaključen nacionalni program razvoja prometne infrastrukture na
               območju Republike Slovenije.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Ja, izvolite gospa Pavlič, predlog za razpravo.</p>
            </sp>
            <sp who="SDZ6:PavličAlenka">

               <speaker>ALENKA PAVLIČ (PS PS):</speaker>

               <p>Želela bi in prosim, glede na to, da se mi zdi, da je problem logistike pomemben za
               celotno Slovenijo, ravno tako za razvoj turizma in gospodarstva, da se v skladu z
               drugim odstavkom 246. člena o tem opravi razprava, in sicer splošna razprava o
               ukrepih v zvezi z zapiranjem karavanškega tunela v času poletne turistične sezone.
               Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Dobro. O vašem predlogu bomo odločali jutri.</p>
               <p>Naslednje vprašanje bo zastavila gospa Renata Brunskole, in sicer ministru za
               kmetijstvo in okolje gospodu Francu Bogoviču.</p>
               <p>Prosim.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Postavljam naslednje ustno vprašanje in želim tudi na naslednji seji ustni odgovor.
               Ministra za kmetijstvo in okolje gospoda Franca Bogoviča sprašujem v zvezi s potekom
               projekta izgradnje mreže regionalnih centrov za ravnanje z odpadki v Sloveniji:</p>
               <p>Koliko regionalnih centrov za ravnanje z odpadki v Sloveniji načrtuje pristojno
               Ministrstvo za kmetijstvo in okolje, da jih bo izvedlo?</p>
               <p>Varstvo okolja, varstvo narave in upoštevanje evropskih okoljevarstvenih standardov
               ter normativov so tudi za Republiko Slovenijo ene izmed najpomembnejših smernic
               delovanja in razvoja. Torej, tudi na področju gospodarstva je izkazana večja
               pozornost proizvodnjam in dejavnostim, ki so v koraku z ekološkimi, okoljevarstvenimi
               smernicami.</p>
               <p>Poleg vprašanja o številu predvidenih centrov v Sloveniji in predvsem tudi v
               povezavi z možnostjo koriščenja evropskih kohezijskih sredstev me še posebej zanima
               terminski plan izvedbe tovrstnega projekta na območju jugovzhodne Slovenije, to je
               CEROD 2. faza, Center za ravnanje z odpadki Dolenjske, Bele krajine in Posavja.</p>
               <p>Obstajata namreč dva problema. Na eni strani odlagališče Leskovec ni pridobilo
               okoljevarstvenega dovoljenja, zato je okoljski inšpektor 23. aprila 2012 z odločbo
               prepovedal obratovanje odlagališča za nenevarne odpadke. Sedaj je CEROD prejel
               začasno dovoljenje za odlaganje odpadkov. Treba je postaviti čistilno napravo na
               odlagališču, ki je sedaj v postopku izgradnje, izcedne vode pa se sedaj vozijo v Novo
               mesto.</p>
               <p>Problem pa je podpis aneksa številka 4 k pogodbi o sofinanciranju izgradnje
               projekta. Namreč, posavske občine Krško, Brežice in Sevnica imajo pripombe na projekt
               CEROD in način sofinanciranja in zahtevajo preverbo tehničnih rešitev in finančno
               upravičenost projekta. Obstaja bojazen, da bi projekt, in sklep iz lanskega leta
               padel. V drugi polovici leta je bil že izdan sklep o možnosti koriščenja odobrenih
               evropskih sredstev in bi na ta način, ker se posavske občine ne strinjajo in bi
               poskrbele zase, morebiti potem odvažale odpadke kam drugam, morda proti Štajerski,
               Celju ali kam drugam, težave Bele krajine in Dolenjske pa bodo ostale.</p>
               <p>Naj tudi povem, da je že v februarju 2012 razpisna dokumentacija na bivšem
               ministrstvu za okolje in prostor za izbor izvajalca NBO in je še vedno v
               pregledu.</p>
               <p>Prosim za ustni odgovor ministra Bogoviča na naslednji seji.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Ja, bom uvrstil vprašanje na naslednjo sejo.</p>
               <p>Naslednje vprašanje bo postavila mag. Katarina Hočevar, in sicer ministru za zdravje
               gospodu Tomažu Gantarju.</p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav vsem prisotnim!</p>
               <p>Moje poslansko vprašanje je namenjeno ministru za zdravje, gospodu Gantarju, in
               sicer v zvezi s projektom e-zdravje. V Državljanski listi smo zagovorniki enostavne
               in vitke javne uprave, kamor sodijo tudi informacijske rešitve in uveljavljanje
               načela, da naj javne institucije od državljanov ne zahtevajo ničesar, kar že vedo
               oziroma kar lahko storijo same. V zvezi s tem je bil eden večjih projektov
               informatizacije javnih storitev projekt e-zdravje začet v letu 2008.</p>
               <p>Zanima me, spoštovani gospod minister:</p>
               <p>Kako kaže s projektom, kakšna je časovnica, ali bo zaključen v letu 2015, kot je
               bilo sprva predvideno?</p>
               <p>In sicer predvsem zato, ker zadnje poročilo o statusu in napredku projekta lahko
               zasledimo na internetu in je staro že leto dni. V zvezi s tem pa bi se konkretneje
               dotaknila zdravstvene storitve naročanja na specialistične preglede. Nedopustno se mi
               namreč zdi, da v tej dobi informacijske tehnologije naše državljane pošiljamo od vrat
               do vrat.</p>
               <p>Zato nas zanima:</p>
               <p>Kdaj bo uveljavljen postopek, ki bo prijazen do državljanov in jim bodo
               informacijske rešitve omogočale, da se pri zdravniku izdana napotnica za
               specialistični pregled neposredno uvrsti na čakalno listo pri specialistih?</p>
               <p>Najlepša hvala za odgovor.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod minister, izvolite.</p>
            </sp>
            <sp who="SDZ6:GantarTomaž">

               <speaker>TOMAŽ GANTAR:</speaker>

               <p>Spoštovani predsednik, poslanke in poslanci!</p>
               <p>Hvala za vprašanje. Projekt e-zdravje je eden pomembnejših projektov in predvsem
               zdaj je toliko bolj pomemben, glede na to, da so iz znanih razlogov omejene na nek
               način druge investicije in da ta projekt sodi pa v financiranje s strani Evropske
               skupnosti. V lanskem letu je bil ustanovljen sektor za e-zdravje. Rezultat je že tudi
               zdaj nekaj javnih razpisov, ki so bili v tem času objavljeni. Ta, ki sodi v neko
               podskupino e-naročanje, je predviden za objavo v tem mesecu. To bi pomenilo, da bi
               bilo po planu pričakovati izbiro za izvajalce za implementacijo te storitve v avgustu
               in potem v letu 2013, seveda v upanju, da bo to v resnici tudi steklo.</p>
               <p>Je pa to samo eden od projektov neke velike celote, kjer je še dejansko veliko dela.
               Kar nekaj je bilo zamujenega, glede na to, da se je več delalo na strojni opremi kot
               na vsebini. Se pravi, manjka kar nekaj šifrantov in tako naprej z različnih področij.
               S tem da upam, da bosta e-naročanje in tudi e-recept v drugem letu, se pravi v prvi
               polovici ali pa vsaj v drugem letu, tudi v resnici stekla. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Naslednje poslansko vprašanje, mag. Majda Potrata, in sicer bo kolegica Potrata
               zastavila poslansko vprašanje ministru za izobraževanje, znanost, kulturo in šport
               dr. Žigi Turku.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovani gospodje ministri, poslanke in
               poslanci!</p>
               <p>V skladu z 247. členom Poslovnika pričakujem, da mi bo pristojni minister ogovoril
               ustno na naslednji seji.</p>
               <p>Moje poslansko vprašanje pa izvira iz debate o rebalansu proračuna, o rezanju
               sredstev na mega ministrstvu, kjer je bilo opaziti, da je šport ostal v popolni senci
               vseh drugih rezanj. Minister je govoril o tem, da bo eno tretjino sredstev odvzel
               kulturi, ve se, koliko sredstev znanosti, visokemu šolstvu in izobraževanju. Pri tem
               pa je zamolčal, da bo tudi šport tisti, ki mu bo odrezal kar tretjino sredstev.
               Namreč, rebalans leta 2011 je športu namenil 33,3 milijone sredstev, proračun 2012
               jih je namenjal 34,6 milijonov, rebalans leta 2012 pa 20,7 milijonov sredstev. Ampak
               to ni edina stvar, ki vznemirja športno javnost v zadnjih časih. Komaj se je pomirila
               zgodba z umaknjenimi pogodbami za trenerje, se je oglasila zgodba v zvezi z
               razrešitvijo posameznih funkcionarjev bodisi strokovnega sveta za šport ali pa
               kakšnih drugih dogodkov v zvezi s tem. Zadnja stvar, ki je pred nami, je pa Predlog
               zakona o spremembah Zakona o lastninskem preoblikovanju Loterije Slovenije.</p>
               <p>Če strnem vse to, kar je bilo mogoče tudi prebrati v sredstvih javnega obveščanja,
               kjer je bilo veliko podtikanj in laži in demantijev, potem seveda moram vprašati
               ministra:</p>
               <p>S katerimi ukrepi namerava Ministrstvo za izobraževanje, znanost, kulturo in šport
               uresničiti zavezo iz koalicijskega sporazuma o povečanju vpliva civilne športne
               javnosti pri upravljanju v športu?</p>
               <p>Namreč, kar v rokah ene osebe bo za dobršen čas odločanje o finančnih sredstvih.
               Direktor direktorata za šport, brez pripisa v. d., je tudi direktor Fundacije za
               šport. Če pogledate, kako je rešeno vprašanje postavljanja članov Fundacije za šport,
               potem vidite, kam se pravzaprav seli interes. V resnici me zanima, ali je mogoče po
               vseh predvidenih ukrepih res trditi, da ne gre za <gap n="..."/> <stage>/ izklop mikrofona/</stage></p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Dobro.</p>
               <p>Vaše vprašanje bomo uvrstili na naslednjo sejo Državnega zbora, da boste dobili
               ustni odgovor.</p>
               <p>Naslednje vprašanje pa bo zastavila kolegica mag. Barbara Žgajner Tavš, in sicer
               ministru za obrambo gospodu Alešu Hojsu.</p>
            </sp>
            <sp who="SDZ6:ŽgajnerTavšBarbara">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo, predsednik. Spoštovani minister!</p>
               <p>Začela bom s koalicijsko pogodbo, kjer je Vlada med drugim zapisala, da si bo
               prizadevala za decentralizacijo države, za kakovostno, učinkovito in pošteno
               upravljanje z državo po načelu, da država in vse institucije javnega sektorja služijo
               kot servis državljanom in gospodarstvu ter jim ne predstavljajo ovire. Ne nazadnje je
               v koalicijski pogodbi tudi zapisano, da se standard posameznih regij ne bo
               zniževal.</p>
               <p>Zakaj sem začela s koalicijsko pogodbo? Zato ker je po meni dostopnih informacijah
               Vlada Republike Slovenije pred nekaj meseci sprejela sklep, da morajo posamezna
               ministrstva in njihove službe v sestavi do 30. junija 2012 pripraviti predlog
               reorganizacije znotraj posameznih ministrstev v smislu racionalizacije državnih
               organov. O tem je danes govoril tudi predsednik Vlade v odgovorih na poslanska
               vprašanja in sicer je z zelo ciničnim pridihom dejal, da bo veliko institucij
               izbrisanih iz seznama do konca junija letos. Bojim se, da bodo na ta način izgubile
               predvsem posamezne regije in ljudje, ki živijo v oddaljenih regijah, na račun
               zaposlovanja v kabinetu predsednika Vlade. Ampak, ker ga ni, mi je žal. Verjetno bi
               bilo to vprašanje bolj na mestu postaviti njemu.</p>
               <p>Da gremo na konkretno področje. Nadaljevala bom s to vladno reorganizacijo, ki ima
               konkretno v zasavski regiji že prve učinke. Praktično čez noč so bili delavci Uprave
               za javna plačila obveščeni o tem, da njihove izpostave ne bo več. Praktično čez noč.
               Podobna zgodba naj bi se odvijala v okviru centrov za socialno delo. En del
               pristojnosti naj bi se priključil upravnim enotam, drugi del pristojnosti naj bi se
               odvzel posameznim, trboveljskemu, zagorskemu in hrastniškemu, in priključil Centru za
               socialno delo Domžale. Med drugim je selitev iz Zasavja doletela tudi požarno
               inšpekcijo.</p>
               <p>In zdaj k tistemu, kar se dotika konkretno vas, spoštovani minister za obrambo.
               Naslednja služba na vladnem odstrelu naj bi bila zasavska izpostava Uprave za zaščito
               in reševanje oziroma konkretno Regijski center za obveščanje Trbovlje na številki
               112. Verjamem, da tako vi kot jaz in vsi poslanke in poslanci v Državnem zboru vemo,
               kaj pomeni ukinitev regijskih postaj Uprave za zaščito in reševanje oziroma t. i.
               centrov za obveščanje, posebej v takšnih regijah, ki so izjemno specifične zaradi
               različnih dejavnikov, pa o tem morda kasneje.</p>
               <p>Skratka, sprašujem vas in želim konkreten odgovor:</p>
               <p>Ali razmišljate o ukinitvi regijskega centra za obveščanje s sedežem v
               Trbovljah?</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod minister Hojc.</p>
            </sp>
            <sp who="SDZ6:HojsAleš">

               <speaker>ALEŠ HOJS:</speaker>

               <p>Spoštovana poslanka, spoštovani poslanci!</p>
               <p>Tudi jaz bom začel s koalicijsko pogodbo. V drugem delu koalicijske pogodbe se je
               koalicija nedvomno zavezala, da bo v želji po varčevanju in v želji po tem, da naredi
               državno upravo bolj vitko, reorganizirala tudi funkcioniranje oziroma delovanje
               regijskih centrov za obveščanje. To je napisala v duhu, želji po tem, da se vsi ti
               centri, ki danes v državi delujejo, tako na področju policije, obrambe, Darsa,
               železnice in še mnogo drugih centrov je, naredila to organizacijo bolj vitko in
               stroškovno učinkovito.</p>
               <p>Postregel bi z nekaj podatki. Kot veste, je Ministrstvo za obrambo v letih od 2008
               do danes izgubilo več kot 240 milijonov evrov. Seveda vsa ta izguba ne more iti na
               račun Slovenske vojske, ampak gre tudi na račun Uprave za zaščito in reševanje. V
               letošnjem letu je bilo to znižanje veliko 103 milijone evrov in je jasno, da je treba
               tudi na področju Uprave za zaščito in reševanje varčevati.</p>
               <p>To varčevanje v največji meri ne bo šlo na račun usposobljenosti oziroma tistih
               aktivnosti, ki so potrebne za vzdrževanje centrov in s tem posledično pomoči ljudem v
               primeru naravnih in drugih nesreč, bo pa to varčevanje gotovo šlo: prvič, na račun
               tistih infrastrukturnih projektov, ki se bodo prolongirali oziroma v naslednjih letih
               ne bodo izvedeni, in v samem pregledu o tem, koliko in kje je kakšen od centrov
               obremenjen.</p>
               <p>Kot veste, je v Sloveniji 13 teh centrov za obveščanje s področja Uprave za zaščito
               in reševanje. Naj jih na hitro naštejem: Brežice, Celje, Koper, Kranj, Ljubljana,
               Maribor, Murska Sobota, Novo mesto, Nova Gorica, Postojna, Ptuj, Slovenj Gradec in
               Trbovlje. Osebno sem naročil, da se za vse te centre pripravi analiza, ki bo
               pokazala, kako in koliko je kateri od teh centrov obremenjen. Moram povedati, da se
               že danes na podlagi prvih osnutkov analize kaže, da so ti centri obremenjeni v
               razmerju 1 : 5. Žal moram povedati, da je ravno center v Trbovljah eden tistih, ki so
               najmanj obremenjeni.</p>
               <p>Ob tem moram povedati, da sem vesel, da koalicija ni sprejela amandmajev opozicije
               oziroma se moram popraviti, ne opozicije, da ni sprejela amandmajev Pozitivne
               Slovenije, ki je zneske ministrstvu znižala s predlaganimi amandmaji še za dodatnih
               140 milijonov evrov. V tem primeru se najbrž ne bi pogovarjali samo o redukciji teh
               centrov oziroma na splošno vseh centrov v Sloveniji, ampak tudi o tem, da ne bi bilo
               mogoče zagotavljati niti plač, pa ne samo na upravi, tudi v vojski ne.</p>
               <p>Trenutno poteka analiza, o kateri sem govoril. Vse dejavnosti centra so v tem
               trenutku neokrnjene, se pravi, tako samega centra za obveščanje kot vseh drugih
               postrojenj na tem centru in šele na podlagi opravljene analize bom lahko odgovoril na
               vaše vprašanje o tem, ali se bo center v Trbovljah zaprl ali ne. Če bo to eden od
               centrov, ki so najmanj obremenjeni, in če bo to eden od centrov, s katerimi bomo
               lahko na podlagi zaprtja zadeve prenesli na ostale centre, bo to gotovo prizadelo
               tudi ta center v Trbovljah. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Mag. Barbara Žgajner Tavš bo zahtevala dopolnitev odgovora.</p>
            </sp>
            <sp who="SDZ6:ŽgajnerTavšBarbara">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa.</p>
               <p>Minister, najprej bom rekla, da se ne šaliti. Omenili ste amandmaje Pozitivne
               Slovenije k rebalansu proračuna. Na seji matičnega delovnega telesa vas ni bilo, vsaj
               jaz vas nisem videla. Je pa dejstvo, da smo opozicijski poslanci morali pripraviti
               edini v tej državi amandmaje tako, kot se šika – če smo hoteli nekam dati, smo morali
               nekje vzeti. In, mimogrede, nismo jemali regijskim centrom za obveščanje.</p>
               <p>Ko ste omenili analizo, ki je bila opravljena, in dejstvo, da naj bi bila zasavska
               izpostava med najmanj obremenjenimi, vas istočasno sprašujem:</p>
               <p>Ali se zavedate morebitnih posledic, če bi zasavsko izpostavo preselili v Ljubljano
               ali Celje?</p>
               <p>Oba kraja sta od Trbovelj, če vzamem center Zasavja, oddaljena približno 60
               kilometrov, ob izjemno slabih avtocestnih povezavah, minister.</p>
               <p>Še eno dejstvo: če bi se, na primer, center združil z ljubljanskim oziroma preselil
               v Ljubljano – poplave leta 2010 v Trbovljah in Ljubljani. Konkreten primer: v
               Trbovljah je bilo v nekaj urah več kot 600 klicev, v Ljubljani več kot tisoč. Pa mi
               povejte, kako bi lahko uspešno in učinkovito odreagirala služba, ki bi bila združena
               v eno, ob dejstvu, ki sem ga omenila prej, da je treba v Zasavju upoštevati določene
               specifike, in dejstvo, da je Zasavje med najgosteje poseljenimi regijami!</p>
               <p>Še enkrat vas prosim, glede na to, da verjamem, da se v tej vladi odločitve
               sprejemajo čez noč in da bo 30. junij zelo hitro tukaj, verjamem, da prve analize
               imate in tudi usmeritve:</p>
               <p>Ali bo Regijski center za obveščanje Trbovlje doletela podobna usoda, kot je
               doletela pred nekaj dnevi Upravo za javna plačila?</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod minister.</p>
            </sp>
            <sp who="SDZ6:HojsAleš">

               <speaker>ALEŠ HOJS:</speaker>

               <p>Spoštovana poslanka, še enkrat naj bom jasen. Nisem govoril o tem, da ste vi
               predlagali, da se vzame Upravi za zaščito in reševanje, ampak predlagali ste, da se
               na področju Generalštaba, se pravi Slovenske vojske, vzame dodatnih 140 milijonov
               evrov v proračunu. Če bi bili ti amandmaji sprejeti, ne bi bilo drugega izhoda, kot
               da se vzame tudi Upravi za zaščito in reševanje.</p>
               <p>Kar se tiče vašega vprašanja, naj ponovno poudarim, da regijski center ne zajema
               samo centre za obveščanje. Regijski centri zajemajo tako centre za obveščanje, vso
               logistično podporo, reševalce, ki so tam, opremo in vse ostalo. Najbrž se boste
               strinjali, da v sodobni komunikacijski družbi pravzaprav ni pomembno, kje nekdo sedi
               in dviguje telefon. Najbrž lahko telefon dvigne nekdo tudi v Ljubljani ali v Celju,
               če imamo same reševalce oziroma logistično podporo še vedno na lokaciji Trbovelj. In
               še enkrat vam odgovarjam, da v tem trenutku končna analiza stanja obremenjenosti
               posameznih regijskih centrov ni končana. Povedal sem, da je regijski center v
               Trbovljah glede na preliminarne rezultate eden manj obremenjenih v državi, in lahko
               vam povem samo to, da bo končna odločitev o zaprtju tega, drugega ali katerega koli
               sprejeta v skladu s strokovno odločitvijo. In ne verjamem, da bo ta odločitev
               sprejeta pred 30. 6. Hvala lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Mag. Barbara Žgajner Tavš, proceduralni predlog.</p>
            </sp>
            <sp who="SDZ6:ŽgajnerTavšBarbara">

               <speaker>MAG. BARBARA ŽGAJNER TAVŠ (PS PS):</speaker>

               <p>Tudi sama bom prosila, da se o odgovoru ministra opravi širša razprava na prihodnji
               seji Državnega zbora. Minister, ne morem se strinjati, da je o tako pomembnih zadevah
               čisto vseeno, kje kdo dvigne telefon. Gre za specifiko določenega okolja, minister.
               Verjamem, da operater v Ljubljani ne ve, kje je Terezija v Trbovljah. V primeru, ko
               pride do nesreče, je še kako pomembno, da operater na klicnem centru ve, kam mora
               poslati nujno pomoč. In tu štejejo minute. Bojim se, da s preveliko lahkotnostjo
               celotna vlada sprejema tako pomembne ukrepe – vi jih imenujete racionalizacija – na
               področju tako pomembnih služb.</p>
               <p>Ja, res je, Regijski center za obveščanje v Trbovljah ima tradicijo. In zelo dobro
               organizirano mrežo pomoči s številnimi službami, od prostovoljnih enot, gasilskega
               društva do zdravstvene oskrbe. Gre za zelo dobro vkomponiran sistem delovanja.
               Verjamem, da se tukaj strinjate, da je zasavski regijski center eden tistih, ki ima
               največ pohval o svojem delovanju. Mimogrede, v lanskem letu ni bilo niti ene
               bolniške. In ko tako zelo radi omenjate varčevanje tudi pri teh službah, naj vem
               povem, da naj bi po nekaterih ocenah selitev centra v Ljubljano z vso opremo stala
               180 tisoč evrov. Prihrankov na kratek rok ni, ob dejstvu, minister, da Zasavje
               izgublja še eno pomembno državno institucijo.</p>
               <p>Sprašujem:</p>
               <p>Ali se bo na vzhodni in zahodni strani zgradil zid in dolina zalila z vodo, naredilo
               umetno jezero, ljudi pa izselilo?</p>
               <p>Bojim se, da s temi varčevalnimi ukrepi, s temi reorganizacijami drugega pravzaprav
               ne bo ostalo. Še enkrat želim spomniti na cinično pripomb predsednika Vlade na seji
               danes: <q>"Veliko institucij bo izbrisanih s seznama."</q> Tu, minister, ne gre zgolj za
               številke. Za temi institucijami so ljudje! Mislim, da je o tem smiselno, da opravimo
               razpravo, in o dejstvu, ki bi ga bilo dobro slišati, da nam Vlada predstavi, kakšen
               je njen načrt reorganizacije državnih služb v posameznih regijah.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>O vašem predlogu bomo odločali jutri. Zdaj je na vrsti gospod Matjaž Zanoškar, ki bo
               postavil vprašanje ministru za kmetijstvo in okolju gospodu Francu Bogoviču.</p>
            </sp>
            <sp who="SDZ6:ZanoškarMatjaž">

               <speaker>MATJAŽ ZANOŠKAR (PS PS):</speaker>

               <p>Hvala, spoštovani predsednik. Spoštovana ministra, kolegice in kolegi!</p>
               <p>Moje vprašanje, ki ga postavljam ministru za kmetijstvo in okolje, gospodu Francu
               Bogoviču, se nanaša na degradacijo okolja v zgornji Mežiški dolini. Približno 350 let
               je stara tradicija izkoriščanja svinčene rude v Mežiški dolini. V tem času so se
               menjali lastniki, tako domači kot tuji. Vsak od lastnikov je eksploatiral to žlahtno
               rudo, jo obdeloval v teh krajih in potem s svojim zaslužkom odšel. V Mežiški dolini
               pa ostala velika ekološka rana, ki se kaže v naravi, v naravnem okolju in seveda
               posredno tudi na zdravju ljudi in pogojih za življenje v tem okolju. Dobro se nam zdi
               na Koroškem, da je vlada v letu 2007 prepoznala zgornjo Mežiško dolino kot prostor,
               ki mu je treba pomagati s saniranjem tega degradiranega okolja. Takrat je bil sprejet
               odlok o pomoči in sanaciji zgornje Mežiške doline, vendar se potem ta odlok nekako ni
               izvajal. Saj vemo, da za vlado odlok ni najbolj obvezujoč, je nek dogovor, zato je
               potem bil tudi predlagan zakon o sprejemu ukrepov za saniranje zgornje Mežiške
               doline. Do tega sprejema zakona ni prišlo. Danes pa vemo to, da se po odloku ta
               dinamika financiranja zelo zelo slabo odvija. Približno v treh letih prejšnje vlade
               je prišlo do izpada sredstev za 50 %. Zavod za zdravstveno varstvo Ravne na Koroškem,
               ki opravlja monitoring nad okoljem in tudi nad zdravjem ljudi, predvsem na tej
               najbolj občutljivi populaciji, kot so otroci do 7. leta, opozarja na to, da so ukrepi
               bili dobri, da so pokazali dobre rezultate. Vendar od tega trenutka naprej, ko smo
               nekje na sredini poti, se ukrepi ne izboljšujejo, ker pač gre za pomanjkanje
               sredstev. Gospodu ministru bi rekel to, pa tudi vsem vam, da dodatna sredstva oziroma
               sredstva za sanacijo zgornje Mežiške doline ne prestavljajo nek višji standard,
               nadstandard, pač pa predstavljajo normalne pogoje za življenje teh ljudi v tem
               okolju.</p>
               <p>Zato na gospoda ministra naslavljam naslednja vprašanja. Pri izvajanju programa
               prihaja do zamika pri zagotavljanju sredstev. Tako se bodo v letu 2012 skoraj
               prepolovila. Zanima me:</p>
               <p>Kdaj in kako bo Ministrstvo za kmetijstvo in okolje zagotovilo ta sredstva?</p>
               <p>Kot drugo me zanima:</p>
               <p>Kakšne projekte v okviru Ministrstva za kmetijstvo in okolje s temi sredstvi
               načrtuje in kdaj bo po mnenju ministrstva in ministra degradacija tal v Mežiški
               dolini končana?</p>
               <p>To so vprašanja, na katere želim ustni odgovor gospoda ministra. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Bomo tudi vaše vprašanje uvrstili na naslednjo sejo, da boste dobili ustni
               odgovor.</p>
               <p>Naslednje vprašanje bo postavil gospod Jerko Čehovin, in sicer odsotnemu ministru za
               izobraževanje, znanost, kulturo in šport dr. Žigi Turku.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS PS):</speaker>

               <p>Gospod predsednik, hvala za besedo. Lep pozdrav tudi ministru za zdravje!</p>
               <p>Žal mojega ministra, na katerega naslavljam vprašanje, ni tukaj, vendar prosim, da
               mi v skladu s poslovniškimi določili omogočite, da mi bo na eni od naslednjih sej
               odgovoril ustno. Danes sem, tako kot verjetno tudi večina vas, dobil neko vabilo v
               poštnem nabiralniku. To vabilo se nanaša na praznovanje 432-letnice Kobilarne Lipica;
               častitljiva zgodovina, zgodovina, polna vzponov in padcev. Nekaj teh padcev smo
               doživeli tudi v samostojni Sloveniji. Pred leti smo bili tudi zadovoljni, vsaj sodeč
               po sklepu Vlade, da bo ustanovila javni zavod Lipica, da se bodo zadeve urejale.</p>
               <p>Žal iz poročila Računskega sodišča ne izhaja, da so zadeve takšne, kot bi morale
               biti. Namreč, Računsko sodišče je v reviziji izreklo mnenje o učinkovitosti ravnanja
               Kobilarne Lipica in Vlade pri ustanovitvi družbe Lipica Turizem, o nadzoru nad porabo
               sredstev iz proračuna Republike Slovenije za izvajanje javne službe in o
               učinkovitosti ravnanja Kobilarne Lipica pri razmejevanju prihodkov in odhodkov med
               Kobilarno Lipica in Lipico Turizem.</p>
               <p>Ugotovili so, da je bilo ravnanje Kobilarne Lipica in Vlade pri ustanovitvi družbe
               Lipica Turizem neučinkovito. Kobilarna Lipica je s soglasjem Vlade leta 2007 na
               podlagi leto prej sprejete novele zakona ustanovila družbo za opravljanje gospodarske
               dejavnosti Lipica Turizem, ne da bi pripravila strateški načrt družbe ter primerne
               ekonomske in pravne analize. Kobilarna Lipica na družbo Lipica Turizem ni prenesla
               obveznosti do dobaviteljev in terjatev do kupcev, ki so nastale v Kobilarni Lipica iz
               izvajanja gospodarske dejavnosti, kljub temu da je bilo v pogodbi o prenosu
               dejavnosti to določeno.</p>
               <p>Sporno je tudi neustrezno reševanje vprašanje nadzora in vodenja v Kobilarni Lipica
               v družbi Lipica turizem, saj dejstvo, da je vodja direktor, ki je hkrati direktor
               javnega zavoda, njen nadzorni organ pa je Svet Javnega zavoda Kobilarna Lipica,
               pomeni konflikt interesov in po mnenju Računskega sodišča predstavlja veliko tveganja
               za neupravičeno in nenamensko rabo sredstev Kobilarne Lipica v korist družbe Lipica
               Turizem. Direktorju Kobilarne Lipica pa Računsko sodišče očita, da je z delitvijo
               prihodkov in odhodkov med Kobilarno Lipica in družbo Lipica Turizem od prireditev
               dopustil, da je družba Lipica Turizem neupravičeno prejela sponzorska sredstva.</p>
               <p>Spoštovani minister:</p>
               <p>Kakšni so vaši načrti v zvezi s spoštovanjem popravljalnih ukrepov, ki jih je
               naložilo Računsko sodišče?</p>
               <p>V kakšnem roku načrtujete urediti sporna vprašanja?</p>
               <p>Kako nameravate ločiti funkcijo skrbnika pogodbe od članstva v svetu Kobilarne
               Lipica?</p>
               <p>Ali nameravate z ustrezno spremembo Zakona o Kobilarni Lipica začeti <gap n="..."/> <stage>/ izklop
               mikrofona/</stage></p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Ustni odgovor. Se pravi, bo tudi to na naslednji seji. Hvala lepa.</p>
               <p>Naslednje vprašanje postavlja gospod Franc Jurša, in sicer ministru za
               infrastrukturo in prostor gospodu Zvonetu Črnaču.</p>
            </sp>
            <sp who="SDZ6:JuršaFranc">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospod predsednik, lep pozdrav ministrom, ki so prisotni na
               današnji seji.</p>
               <p>V prejšnjem mandatu sem takrat še ministru za promet na sejah državnega zbora
               večkrat postavil vprašanje o problematiki povečanja tovornega prometa na relaciji
               Vučja vas–Ljutomer–Ormož ter v obratno smer. Gre predvsem za tovornjake, ki so v
               tranzitu preko države Slovenije, ki se nekako s to vožnjo izogibajo cestninski
               postaji Dragotinci in s tem tudi plačila cestnine ter se potem preko Ptuja, preko
               Maribora zopet vključujejo v promet na avtocesto. S tem spravljajo v še slabše stanje
               regionalne ceste, povečuje se hrup ter ob prometnici je kakovost zraka bistveno
               slabša, kot bi lahko bila, kakovost bivalnega okolja pa je temu primerno bistveno
               manjša. Še posebej je ta problematika značilna za področje na omenjeni relaciji Vučja
               vas–Ljutomer–Ormož. Ker se dejansko tovornjaki vključujejo v promet po cestninski
               postaji, na nek način s tem Dars tudi izgublja sredstva, ki bi jih pokasiral od
               tovornjakov. Življenje na omenjeni relaciji je za tamkajšnje prebivalce res zelo
               oteženo in nevarno, ljudem pa počasti postaja dovolj tega, da njihovim opozorilom
               nihče ne prisluhne oziroma da so deležni zgolj praznih obljub. Organizirali so se
               tudi v civilno iniciativo. Če se ne bo nekaj spremenilo, bodo vse možne ukrepe, ki
               jih lahko kot civilna družba uporabijo, to tudi uporabili. Tako so mi rekli danes na
               sestanku v moji poslanski pisarni. Takratni minister mi je namreč večkrat, bom rekel
               trikrat, kar je za mene tudi večkrat, odgovarjal, da bo po sprejetju Zakona o javnih
               cestah sprejel tudi pravilnik. Seveda so se ti roki vedno podaljševali, zadnji rok je
               bil do meseca marca tega leta in na osnovi tega bi potem tudi omejili promet na tej
               regionalni cesti za tovornjake, ki so v tranzitu.</p>
               <p>Ker iz teh obljub ni bilo nič in tega pravilnika še vedno nimamo, vas, spoštovani
               gospod minister za infrastrukturo in prostor, sprašujem:</p>
               <p>Kdaj se bo to zgodilo?</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod minister.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ:</speaker>

               <p>Hvala lepa za to vprašanje.</p>
               <p>To kronologijo sem si tudi pogledal in res je, kot pravite, vprašanje ste postavili
               večkrat, nazadnje lani 19. septembra.</p>
               <p>Zakon o cestah določa, da minister, pristojen za promet, lahko na posameznih
               državnih cestah, ki potekajo skozi ali mimo naselja in vzporedno s katerimi potekajo
               državne ceste enakih ali boljših prometno-tehničnih lastnosti, odredi prepovedi in
               omejitve uporabe državne ceste za tovorna vozila, katerih največja dovoljena masa
               presega sedem ton in pol, razen za prevoze teh vozil v lokalnem prometu, če je to
               potrebno zaradi povečanja pretočnosti prometa ali varstva naravnega in bivalnega
               okolja. Ti ukrepi so uvedeni na številnih odsekih v naši državi. Tam, kjer gre za
               vzporedno povezavo s sodobnim avtocestnim omrežjem, ni kakšnih večjih težav. Tam,
               kjer pomeni taka nadomestna rešitev nek odmik in poveča kilometražo, pa prihaja na
               eni strani do konflikta med interesi lokalnega okolja, varnosti na teh odsekih,
               varstva pred hrupom, onesnaženjem in ostalim, in med interesi lokalnega gospodarstva,
               predvsem prevozniškega gospodarstva. Na tem konkretnem odseku Vučja
               vas–Ljutomer–Ormož je analiza, ki je bila narejena v lanskem letu, pokazala, da od
               vseh težkih tovornih vozil, torej tistih, ki presegajo to težo 7 ton in pol, je
               približno dve tretjini takih, ki predstavljajo vozila nekako v lokalnem prometu, in
               ena tretjih tistih, ki predstavljajo tranzit. In pri tej eni tretjini, ki
               predstavljajo tranzit, je približno polovica takih, ki niso na tak ali drugačen način
               povezana z lokalnim okoljem. To pomeni pri tej odločitvi določen poseg v interese
               posameznih prevozniških podjetij in tudi lokalnega gospodarstva, vendar je pri tem
               posegu na drugi strani treba tehtati tudi med drugim interesom, ki je bil omenjen, in
               to je med interesom na eni strani ohranitve infrastrukture, ki na tistem delu ni
               primerna za težka tovorna vozila, in na drugi strani med interesi lokalnega
               prebivalstva, za katerega je taka ureditev, kot je trenutno obstoječa, moteča. Torej,
               ne gre za vprašanje nekega pravilnika, ki bi ga bilo treba na novo napisati ali
               kreirati, v tem primeru gre dejansko za vprašanje tehtanja med temi interesi in
               sprejemanja odločitve. Odločil sem se, da bom, ne glede na to, da to ni edini odsek,
               na katerem prihaja do podobnih problemov, v prihodnjem obdobju poskušal uvesti neko
               poskusno obdobje. V njem se bo testiralo, ali rešitev, ki omejuje tovorne prevoze na
               tem območju, dejansko pomeni tako veliko motnjo za lokalno gospodarstvo kot zdaj
               izhaja iz teh številk, ki izhajajo iz teh študij, ali so dejanske rešitve oziroma ali
               je dejanska situacija v tem okolju drugačna. V skladu z Zakonom o cestah in
               podzakonskimi akti, ki mi to omogočajo, bom na tem delu poskusno omejil možnost
               prevoza tovornih vozil, težjih od 7 ton in pol. To pomeni, da bo na drugi strani
               verjetno prišlo do določenega nesoglasja in nerazumevanja, vendar sem prepričan, da
               bomo poskušali te stvari urediti na tak način, da bodo zadovoljeni tudi interesi
               lokalnega gospodarstva, predvsem prevoznikov, ki poslujejo na tem območju.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Jurša zahteva dopolnitev odgovora.</p>
            </sp>
            <sp who="SDZ6:JuršaFranc">

               <speaker>FRANC JURŠA (PS DeSUS):</speaker>

               <p>Hvala lepa za besedo.</p>
               <p>Vseeno bi prosil, gospod minister, da mi odgovorite:</p>
               <p>Kdaj se bo to zgodilo?</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ:</speaker>

               <p>Hvala lepa.</p>
               <p>To se bo zgodilo v prvi polovici letošnjega leta.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Samo Bevk bo postavil poslansko vprašanje ministru za zdravje gospodu Tomažu
               Gantarju.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa za besedo, gospod predsednik. Spoštovani zbor!</p>
               <p>Bolnišnične okužbe predstavljajo najpogostejši zaplet pri zdravljenju v bolnišnicah.
               Prav zaradi tega je delež bolnišničnih okužb eden od najpomembnejših kazalcev za
               kakovost posamezne bolnišnice. Bolnišnične okužbe v Evropi prizadenejo okrog 4,1
               milijona bolnikov na leto. Ocenjuje se, da so bolnišnične okužbe tudi zaradi
               nekritične uporabe antibiotikov v Evropi vsako leto odgovorne za 175 tisoč smrti. Da
               so bolnišnične okužbe z bakterijo MRSA velik problem, sem v Državnem zboru s
               poslanskim vprašanjem opozoril že leta 2001. Čez dve leti sem v podobnem vprašanju
               navedel podatek, da zaradi bolnišničnih okužb v Sloveniji na letni ravni umre od 400
               do 600 pacientov. Tej navedbi takratni minister za zdravje dr. Dušan Keber ni
               oporekal.</p>
               <p>Oktobra 2001 je bila v 19 slovenskih bolnišnicah izvedena prva ter doslej edina
               nacionalna raziskava bolnišničnih okužb, v katero je bilo vključenih preko 6 tisoč
               bolnikov. Raziskava je pokazala 61,8-odstotno prevalenco MRSA na intenzivnih enotah,
               ter okoli 30- do 40-odstotni delež v bolnišnicah na splošno. Ti podatki so nas
               uvrščali v krog problematičnih držav v Evropi. Od doslej edine izvedene nacionalne
               raziskave je minilo že dobrih 10 let, zato bi jo bilo nujno ponoviti. Poleg bolnišnic
               pa bi morala taka raziskava prvič vključiti tudi domove za upokojence, ki vse bolj
               postajajo negovalne bolnišnice.</p>
               <p>Ministra za zdravje Tomaža Gantarja sprašujem:</p>
               <p>Kakšno je stanje na področju obvladovanja bolnišničnih okužb v slovenskih
               bolnišnicah in domovih za upokojence?</p>
               <p>Kdaj bo izvedena druga nacionalna prevalenčna raziskava bolnišničnih okužb?</p>
               <p>Ministru, gospodu Gantarju, se že vnaprej zahvaljujem za njegov odgovor. Hvala
               lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Izvolite, minister.</p>
            </sp>
            <sp who="SDZ6:GantarTomaž">

               <speaker>TOMAŽ GANTAR:</speaker>

               <p>Hvala tudi za to vprašanje.</p>
               <p>Obvladovanje bolnišničnih okužb je urejeno sistemsko na podlagi v letu 1995
               sprejetega Zakona o nalezljivih boleznih. V lanskem letu sta bila sprejeta tu še dva
               pravilnika, ki to področje urejata. Osnovo za spremljanje in obvladovanje teh okužb
               spremljajo programi, ki jih morajo v zdravstvu pripraviti vse fizične in tudi pravne
               osebe, ki opravljajo zdravstveno dejavnost. Ti programi pa morajo biti sestavljeni na
               neki enotni metodologiji. To metodologijo pa določajo skupina Ministrstva za zdravje
               in Nacionalne komisije za obvladovanje bolnišničnih okužb na osnovi evropskih
               standardov in vseh teh kriterijev, ki morajo biti. S predpisi je tudi opredeljeno,
               kdo konkretno je tisti, ki je v bolnišnicah tudi zadolžen. In sicer mora imeti po teh
               podzakonskih aktih vsaka bolnišnica osebo, ki je z imenom in priimkom odgovorna za to
               področje, in pa tudi komisijo za obvladovanje bolnišničnih okužb. To poteka. In tu se
               spremljajo številni parametri. Recimo, omenili ste MRSA, to je okužba z methicillin
               rezistentnim zlatim stafilokokom. In po teh podatkih, po spremljanju teh podatkov, je
               Slovenija kar visoko v okviru Evropske skupnosti. Ne upam si reči natančno mesta,
               ampak so podatki dobri. Nazadnje je bila narejena pred kratkim preiskava krvi
               bolnikov v slovenskih bolnišnicah v okviru evropske mreže in je bil rezultat seveda
               dober.</p>
               <p>Poleg tega ja bila omenjena prevalenčna preiskava, opravljena prvič v letu 2001 in
               zadnjič v lanskem letu, konec lanskega leta. Vseh rezultatov še nimamo na voljo. Gre
               pa približno za oceno, da naj bi okoli 4,6 % bolnikov v slovenskih bolnišnicah
               utrpelo bolnišnično okužbo, kar je številka, s katero bi morali biti relativno
               zadovoljni, da ni med slabimi podatki in pokazatelji. Bomo pa počakali mogoče še
               kakšen mesec, dva, da dobimo dokončne podatke pa tudi vidimo, ali so še nadaljnji
               ukrepi, navodila potrebni za to področje. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Zahteva za dopolnitev, gospod Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa za odgovor gospodu ministru.</p>
               <p>Ob tem bi rad poudaril, da se v več kot 90 % primerov MRSA prenaša preko rok
               zdravstvenega osebja. Zato so ukrepi za preprečevanje okužb razmeroma enostavni in
               poceni, vendar morajo biti dosledni. Gre za dosledno razkuževanje rok zdravnikov in
               osebja bolnišnic in domov za upokojence. Zato moramo biti tudi sami kot potencialni
               pacienti aktivni in na naše zdravnike in osebje nasloviti prijazno prošnjo v tem
               smislu: <q>"Oprostite, ne bi rad dobil bakterije MRSA, zato prosim, da si razkužite
               roke, preden se dotaknete moje rane."</q> Torej se bo treba za lastno življenje tudi
               postaviti zase. Ne glede na vsesplošno varčevanje so torej ukrepi za preprečevanje
               bolnišničnih okužb, kot rečeno, zelo enostavni in tudi poceni. Vesel sem, da je bila
               opravljena ta druga raziskava, žal v medijih nikjer nisem zasledil, da je bilo to
               izvedeno. Bom počakal še nekaj mesecev, da se preštudirajo vsi ti podatki, potem pa
               bom izkoristil priložnost za pisno poslansko vprašanje, da bi lahko na ta način
               predstavili to raziskavo ali pa, če boste to sami storili preko kakšne novinarske
               konference.</p>
               <p>Me pa tudi zanima, ker sem prej izpostavil vprašanje domov za upokojence. Vem, da to
               ni vaš resor, ampak gre za področje zdravja tudi teh ljudi. Zato sprašujem:</p>
               <p>Ali v okviru zdravstvene politike načrtujete tudi podobno raziskavo v domovih za
               upokojence?</p>
               <p>Hvala lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Prosim, minister.</p>
            </sp>
            <sp who="SDZ6:GantarTomaž">

               <speaker>TOMAŽ GANTAR:</speaker>

               <p>Glede podobnih raziskav v domovih upokojencev se bom pozanimal, ker ne vem. Je pa
               Nacionalna komisija za obvladovanje bolnišničnih okužb tista, ki sodeluje tudi pri
               pripravi programov za preprečevanje bolnišničnih okužb v domovih za starejše
               občane.</p>
               <p>Mogoče še toliko. Po zaslugi mojih predhodnih kolegov ministrov in verjetno še
               marsikoga drugega je bila Slovenija v Evropi, takoj za Švico, druga država, ki je
               uvedla to razkuževanje rok. Tudi zato so rezultati na področju okužbe s tem na
               methicillin rezistentnim stafilokokom dejansko primerjalno zelo dobri. Je pa seveda
               to eno od izhodišč, ki mora biti še vedno prisotno.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Jožef Kavtičnik bo postavil vprašanje ministru za kmetijstvo in okolje
               gospodu Francu Bogoviču.</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa za besedo, predsednik. Spoštovana ministra, kolegice in kolegi!</p>
               <p>Zadnja novela Zakona o kmetijskih zemljiščih ki jo je Državni zbor sprejel 24. 5.
               2011, je postavila nove okvire za varovanje kmetijskih zemljišč. Omenjeni zakon je v
               slovenski pravni red ponovno vpeljal odškodnino zaradi spremembe namembnosti, ki je
               bila ukinjena z Zakonom o graditvi. Namen ponovne vzpostavitve sistema plačevanja
               odškodnine zaradi spremembe namembnosti je bil pridobivanje sredstev za usposobitev
               novih zemljišč za kmetijsko pridelavo zaradi pozidave kmetijskih zemljišč, pa tudi
               racionalno in premišljeno umeščanje prostorskih ureditev v prostor, tako na občinski
               kot državni ravni. Vendar je implementacija omenjenega zakona potem v praksi
               doživela, da je zaradi omenjenega zakona odškodnina, recimo, za tisoč metrov veliko
               parcelo lahko znesla dodatnih 10 tisoč in več evrov. Najbolj prizadete so pri tem
               mlade družine in prebivalci na demografsko ogroženih območjih. Ti se v negotovih
               gospodarskih in socialnih razmerah že tako težko odločajo za življenje na podeželju.
               Omenjeni zakon je, recimo, prispeval k temu, da odškodnina obremenjuje
               novograditelje, ki se zaradi teže tega ne odločajo za omenjeno gradnjo. Stanovanjski
               problemi se kopičijo, namesto da bi se razreševali. Investicije se ne dogajajo, zato
               ni priliva ne v državne ne v gospodarske subjekte. Gradbeni sektor je ponovno
               prizadet, morala ljudem zaradi tega upada, podeželje se ne naseljuje, ravno obratno,
               ljudje se s podeželja, mladi ljudje, selijo v mesta.</p>
               <p>Zato sprašujem ministra:</p>
               <p>Ali in kako bo pristopil k odpravi omenjene anomalije in kdaj?</p>
               <p>Samo, da podkrepim. Te anomalije nismo opazili ali spoznali samo mi, na to je
               opozoril današnji minister mag. Vizjak, ki je dejal: <q>"To je unikatna rešitev v
               Evropi. Nihče nima takšne odškodnine, zato v SDS predlagamo odpravo teh odškodnin."</q>
               Ravno tako je tudi to prepoznal gospod Jakob Presečnik, ki je dejal: <q>"Ker se je v
               praksi pokazalo, da je višina nadomestil zelo negativno vplivala na investicije in si
               tega v trenutni gospodarski situaciji ne moremo privoščiti, je potrebno to
               odpraviti."</q> Prepričan sem, da imate sedaj vse možnosti, da se to uredi. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Naslednji bo vprašanje zastavil mag. Matej Tonin ministru za kmetijstvo in okolje
               gospodu Francu Bogoviču.</p>
            </sp>
            <sp who="SDZ6:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovana podpredsednica, drage kolegice in kolegi, lepo pozdravljeni!</p>
               <p>Moje vprašanje se bo na nek način nadaljevalo tam, kjer je kolega končal.</p>
               <p>Vsi vemo, da je prostorsko načrtovanje eno izmed bistvenih osnov vsakršnega razvoja.
               Za občino to predstavlja sprejem občinskega prostorskega načrta. Ta prostorski načrt
               na nek način opredeli, kje bo občina izvajala kakšne dejavnosti. Če se tega načrta ne
               da hitro sprejeti oziroma ga sprejeti v relativno hitrem času, stoji razvoj v
               posamezni občini. To se danes dogaja širom Slovenije, ker imajo praktično le
               maloštevilne občine sprejet občinski prostorski načrt, številne ostale se pa
               utapljajo v najrazličnejših postopkih in procedurah in projekti ter nova delovna
               mesta – vse nam plava zaradi takšnih dolgotrajnih postopkov. Sprejemanje občinskih
               prostorskih načrtov je v številnih občinah praktično ustavljeno in kot največji
               problem pri vsej tej proceduri se kaže prav Arso. Mislim, da kdor koli dela s
               kakršnimi koli gradbenimi stvarmi in drugimi zadevami, zelo zelo dobro pozna to
               agencijo. Tudi ta vladna koalicija je v svoji koalicijski pogodbi in tudi na splošno
               veliko govorila o debirokratizaciji, o poenostavitvi postopkov in podobno. Najbrž se
               vsi skupaj strinjamo, da je o teh stvareh zelo lahko govoriti, da pa pride čas, ko je
               pa treba te stvari tudi uresničiti. Prepričan sem, da bo za razvoj Slovenije in tudi
               za napredek Slovenije izjemno pomembno, če bo ta vladna koalicija v Arso vzpostavila
               red in pospešila postopke, ki jih pelje Arso.</p>
               <p>Zato ministra Bogoviča sprašujem:</p>
               <p>Kaj konkretno njegovo ministrstvo načrtuje, da bi se procedura dela na Arsu
               izboljšala in da bi postopki na tej agenciji tekli hitreje?</p>
               <p>Ker ministra danes ni, bi si želel, da mi na prihodnji seji odgovori ustno.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, odgovor boste dobili na naslednji seji.</p>
               <p>Naslednji pa je mag. Borut Ambrožič, ki bo postavil vprašanje ministru za kmetijstvo
               in okolje gospodu Francu Bogoviču.</p>
            </sp>
            <sp who="SDZ6:AmbrožičBorut">

               <speaker>MAG. BORUT AMBROŽIČ (PS PS):</speaker>

               <p>Hvala za besedo, predsedujoča. Izkoriščam poslovniško možnost, da ministru zastavim
               vprašanje kljub neprisotnosti ministra in prosim tudi že vnaprej za ustni odgovor na
               eni od naslednjih sej.</p>
               <p>Dovolite, da preberem, kar sem si pripravil v zvezi s tem vprašanjem. Leta 2010 so
               Združeni narodi razglasili to leto za mednarodno leto biotske raznovrstnosti, le-ta
               pa opisuje raznolikost živih organizmov. Pomembna je zato, ker človeštvu zagotavlja
               čist zrak, hrano, obnavlja rodovitnost prsti, ohranja genske vire, ohranja ravnotežje
               pri podnebnih vplivih in razmerah in še bi lahko našteval. Številne študije pa žal
               opozarjajo, da je biotska raznolikost ogrožena, saj po nekaterih podatkih v sto letih
               izgubimo en odstotek vseh vrst živali in rastlin, nič od tega pa ni izvzeto tudi za
               območje Slovenije. Glavni razlog za to je predvsem izguba ali pa sprememba habitatov.
               Ministrstvo za okolje in prostor, katerega delovno področje oziroma okolje ste
               prevzeli v skladu z Zakonom o spremembah in dopolnitvah Zakona o Vladi Republike
               Slovenije je bilo naročnik projekta Popisi gnezdilk in spremljanje preleta ujed
               spomladi 2010, izvajalec projekta pa Društvo za opazovanje in proučevanje ptic
               Slovenije. Poročilo o monitoringu o populaciji izbranih vrst ptic je izvajalec
               naročniku posredoval 30. 9. 2010. V poročilu je omenjeno društvo identificiralo šest
               ključnih groženj za ptice na mednarodno pomembnih območjih za ptice v Sloveniji, in
               sicer lov, elektro udarec, nabiranje na gnezdiščih, intenzifikacija kmetijstva,
               neprimeren vodni režim na gnezdišču in uničenje gnezdišča. Kot je zapisano v
               poročilu, so predvsem za veliko uharico, ki je rdeča nit tega vprašanja, s
               simpatičnim latinskim imenom Bubo bubo ugotovili zaskrbljujoče nizko gnezditveno
               uspešnost zlasti na južnem robu Trnovskega gozda in Nanosu. Sicer pa je društvo tudi
               identificiralo gnezdišča, kot so na Krasu, Vipavska dolina, obrobje Celjske doline in
               Zasavja. Po letu 2000 je bilo mrtvih najdenih vsaj petdeset primerkov te čudovite
               ptice, ne najdenih pa mnogo več.</p>
               <p>Zaradi tega postavljam vprašanje ministru, ker je od poziva minilo eno leto in
               pol:</p>
               <p>Ali so bili storjeni kakšni ukrepi za zaščito velike uharice in posledično tudi bele
               štorklje v primeru elektro udara?</p>
               <p>In podvprašanje:</p>
               <p>Ali ministrstvo razmišlja o ukrepih, ki bi podjetjem, ki pozitivno pristopajo k
               reševanju ogroženih ptic, omogočila davčno olajšavo pri investiranju v zavarovanja
               nevarnih daljnovodov oziroma kabliranju nevarnih odsekov, saj po pridobljenih
               podatkih znaša cena<gap n="..."/> <stage>/ znak za konec razprave/</stage><gap n="..."/> 0,2 investicije.</p>
               <p>Hvala lepa in prosim za ustni odgovor.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, boste dobili ustni odgovor na naslednji seji.</p>
               <p>Naslednja pa bo vprašanje zastavila mag. Lejla Hercegovac ministru za zdravje Tomažu
               Gantarju.</p>
            </sp>
            <sp who="SDZ6:HercegovacLejla">

               <speaker>MAG. LEJLA HERCEGOVAC (PS PS):</speaker>

               <p>Hvala za besedo, spoštovana podpredsednica. Spoštovani ministri, kolegice in
               kolegi!</p>
               <p>Obžalujem, da trenutno ministra ni, verjela bom, da ni odšel zaradi vprašanja. Moje
               vprašanje je za ministra Gantarja, in sicer glede projekta referenčnih ambulant.
               Referenčne ambulante so projekt doc. dr. Tonke Poplas Susič in prejšnjega ministra za
               zdravje iz leta 2011. Ta projekt je nadgradilo Ministrstvo za zdravje, saj je
               Zdravstveni svet sprejel sklep, da se referenčna ambulantne uvajajo na področju
               osnovnega zdravstva, in sicer od 1. aprila lanskega leta. Do septembra 2011 jih je
               delovalo 60, do konca leta pa še 47. V letu 2012 naj bi se še pridružilo 164
               referenčnih ambulant, in sicer v štirih sklopih. 19. 4. tega leta je objavljeno v
               novicah, da je upravni odbor Zavoda za zdravstveno zavarovanje predlagal ukrepe in
               med njimi preklic širitve referenčnih ambulant, ki so bile predvidene s splošnim
               dogovorom 2012.</p>
               <p>Vprašanje za ministra gospoda Gantarja:</p>
               <p>Ali se prekinja projekt uvajanja referenčnih ambulant ali se začasno zaustavlja, in
               če se, zakaj?</p>
               <p>Vemo, da referenčne ambulante predstavljajo napredek v timski obravnavi pacienta, da
               so najcenejše obravnave v Evropi, da obravnavajo kronične bolnike, da imamo večjo
               dostopnost do varne zdravstvene oskrbe in skrajšanje čakalnih dob. Vnaprej hvala za
               odgovor.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Minister, izvolite.</p>
            </sp>
            <sp who="SDZ6:GantarTomaž">

               <speaker>TOMAŽ GANTAR:</speaker>

               <p>Hvala za vprašanje.</p>
               <p>Podobno tudi jaz ocenjujem pomen referenčnih ambulant, se pravi, gre za dober
               projekt, kjer je bilo narejenih nekaj korakov. Zato sem tudi prevzel predsedovanje
               Projektnemu svetu za referenčne ambulante in tudi vodja samega projekta dr. Poplas
               Susič dela naprej in za sredo je prvič ta projektni svet predviden. Res je, upravni
               odbor je to predlagal, mislim, da partnerji v dogovarjanju s predlogom niso
               soglašali, na koncu bo verjetno odločala Vlada. Se pravi, sam zavod tega ukrepa ne bo
               mogel sprejeti. Je pa res, da moramo po v prejšnjem tednu sprejetem zakonu videti,
               kakšen je dejansko učinek sprejetih ukrepov za sanacijo, ali kakor koli že rečemo,
               zdravstvene blagajne v letošnjem letu. Verjamem, da bi se morala ta sredstva –
               govorimo o višini, mislim, da okoli milijona in pol evrov – za letošnje leto
               zagotoviti, kar bomo tudi na vsak način poskušali. V letošnjem letu je bilo
               predvidenih okoli 150 novih referenčnih ambulant. Mislim, da je naslednja skupina v
               juniju in potem septembra in decembra. Jaz zagovarjam projekt in če bo le mogoče,
               bomo tudi s tem projektom v letošnjem letu nadaljevali.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Dopolnilno vprašanje.</p>
            </sp>
            <sp who="SDZ6:HercegovacLejla">

               <speaker>MAG. LEJLA HECEGOVAC (PS PS):</speaker>

               <p>Se zahvaljujem ministru.</p>
               <p>Zelo sem vesela, da projektu referenčnih ambulant stojite ob strani, da se
               nadaljuje. V vladnem planu in programu so tudi referenčne ambulante in vsi vemo, da
               so najcenejše. Res je, da je nekaj dodatnega denarja, ampak to je zelo malo, če
               gledamo, koliko dobimo s takšnim načinom dela. Že pri prvih ambulantah je bilo
               rečeno, da se bo v štirih sklopih nadaljevalo s 164 ambulant v tem letu. 1. junija bi
               morala biti sredstva izplačana in s terena poročajo, da so sredstva odpoklicana,
               torej da ne bodo plačana. Pristopili so k reorganizacijami ambulant in je veliko
               slabe volje. Razumemo varčevalne ukrepe in tudi če bo šlo nekaj počasneje, bi bilo
               zelo lepo, da se nadaljuje. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Želite dodati dopolnilni odgovor?</p>
            </sp>
            <sp who="SDZ6:GantarTomaž">

               <speaker>TOMAŽ GANTAR:</speaker>

               <p>Sami veste, da je bilo ukrepov v smislu sanacije zdravstvene blagajne veliko tudi na
               strani Zavoda za zdravstveno zavarovanje. Mi smo pač predlagali, kar smo predlagali v
               tem zakonu, tu ne bi ničesar jemal za suho zlato. Treba je res preveriti učinke,
               videti, kje je možnost za ta program in na kakšen način ga peljati. Kot sem rekel, ga
               zagovarjam in ga bomo skušali, da bi letos – če drugega ne, da se ne bi zaustavil.
               Mogoče se bo kakšno število zmanjševalo ali pa še to mogoče ne. Ampak težko sedaj na
               pamet rečem, koliko. Dejstvo je, da tudi sam zavod, še enkrat, ne more teh ukrepov
               sprejemati, ampak morajo iti preko Vlade in tam bomo pač na podlagi drugih dejstev
               odločali.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Naslednja bo gospa Alenka Jeraj zastavila vprašanje ministru za infrastrukturo in
               prostor gospodu Zvonku Černaču.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Hvala za besedo. Lep pozdrav ministrom, ki so še tu.</p>
               <p>Zanima me neka stara ali dolgoletna zgodba, in sicer obvoznica na Škofljici. Občani
               ponovno napovedujejo zapore ceste oziroma obveščajo javnost, po medijih lahko beremo,
               kaj vse se dogaja ob tej res zelo prometni cestni, ko se ves promet iz Kočevja in
               Ribnice izteka proti Ljubljani in vsako jutro lahko poslušamo o zastojih.</p>
               <p>Zanima me:</p>
               <p>Kako napredujejo dela?</p>
               <p>Vemo, da se del ceste nad Pijavo Gorico obnavlja oziroma da se širi. Ali ne bo to
               samo povzročilo, da se bo sedaj zamašek naredil v manjšem naselju na Pijavi Gorici
               oziroma na kakšen način bomo rešili promet čez te vasi, tako Pijavo Gorico kot Velike
               Lašče?</p>
               <p>Ali se predvideva obvoznica oziroma kdaj lahko pričakujemo obvoznico Škofljica?</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Minister, prosim za odgovor.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ:</speaker>

               <p>Hvala lepa za vprašanje.</p>
               <p>Obvoznica Škofljica je tudi eden izmed tistih projektov, kjer se je umeščanje v
               prostor začelo že zelo dolgo nazaj, leta 2005 se je to zgodilo s pobudo za državni
               prostorski načrt. V letu 2012, žal, nismo nič bistveno dlje od tiste začetne stopnje
               pred 7 leti. Vlada je pred kratkim obravnavala nekatere izmed državnih prostorskih
               načrtov. V tem mesecu naj bi na podlagi celovite informacije na tem področju tudi
               sprejela ustrezne ukrepe z določitvijo prioritetnih državnih prostorskih načrtov in z
               določitvijo časovnic zanje, kakor tudi z določitvijo časovnic za pričetek gradnje na
               posameznih odsekih infrastrukturnega pomena, ki so prioritetni na območju Republike
               Slovenije, tako na področju prometne kot tudi energetske infrastrukture. Nekako je
               ocena, da bi lahko bil ta časovni okvir trajanja posameznega državnega prostorskega
               načrta nekje maksimalno dve do tri leta. Vse, kar je več, je nenormalno, ne omogoča
               normalnega izvajanja aktivnosti na infrastrukturnem področju in v skladu s tem naj bi
               se tudi odvijale aktivnosti v prihodnje.</p>
               <p>Konkretno glede obvoznice Škofljica. Veste, da smo ponovno pred nekimi zahtevami, ki
               izhajajo iz zavarovanja posameznih habitatov, ki so nenormalne oziroma neživljenjske.
               Najbolj optimalna varianta, ki tudi najmanj obremenjuje okolje in poteka po robu
               Barja, ki je dolga manj kot 4 kilometre, ki bi v relativno kratkem času rešila ta
               prometni problem na tem območju, je pogojena z zagotovitvijo preko 300 hektarjev
               nadomestnih habitatnih zemljišč, kar je nemogoče, gre pa za površino manj kot 28
               hektarjev. Skratka, to je neka omejitev, ki si jo država postavlja v nek okvir, ki je
               nerealen, neracionalen in oddaljuje umestitev nujno potrebne obvoznice v prostor.
               Zaradi tega so bili že v preteklih mesecih poskusi, da se najde neka začasna rešitev,
               ki bi lahko sprostila promet na tem območju, med tem križiščem na Škofljici in
               Lavrico oziroma priključkom na avtocesto, ki bi obstoječo dvopasovnico spremenila v
               tripasovnico s spreminjajočim se režimom 2 + 1, ki bi bil v jutranjih in dopoldanskih
               urah 2 iz kočevske smeri oziroma grosupeljske, škofeljske proti Ljubljani, in v
               popoldanskih v nasprotni smeri; nek režim, ki ga poznajo v nekaterih tujih državah.
               Istočasno se proučuje tudi možnost uvedbe štiripasovnice, vendar po mojem osebnem
               mnenju to niso trajne, so začasne rešitve in pomenijo samo to, da bo promet na tem
               območju stekel v relativno kratkem času. Ta relativno kratek čas pa pomeni slabo leto
               dni hitreje in da ne bo več teh prometnih zamaškov, ne omogoča pa trajne rešitve.
               Trajna rešitev je gotovo obvoznica Škofljica, in to na način, kot je bila zasnovana v
               zadnjem obdobju, po robu Barja, z morebitnimi manjšimi odstopanji, za kar osebno
               ocenjujem, da bi jo bilo mogoče relativno hitro umestiti v prostor, ob odpravi te
               omejitve, ki se ji reče zagotovitev nadomestnih habitatov v površini preko 300
               hektarjev, veste pa, da celotno Barje obsega nekaj čez 300 hektarjev. Skratka, če bo
               do te rešitve prišlo, potem je mogoče ta državni prostorski načrt zaključiti v
               letošnjem letu in v relativno kratkem času, v roku leta dni, začeti z izvedbo te
               investicije, kar bi bilo najbolj optimalno in racionalno. Če do tega ne bo prišlo,
               potem je treba sprejeti do sredine letošnjega leta odločitev glede uvedbe tega
               prometnega režima na tem odseku, o katerem sem prej govoril, gre za približno 4
               kilometre in pol dolgo traso. Ne glede na vse pa smo se odločili, da bomo v okviru te
               sprostitve prometa poskušali urediti krožišče na tej vstopni točki pred Škofljico,
               kjer se zgodi to stičišče s cesto v smeri Grosuplja, in križišče Kamnikarjeva, kar
               naj bi na nek način sprostilo vsaj del tega prometnega režima. Ta prometna ureditev
               na Pijavi Gorici proti Turjaku teče v skladu z načrti – do jeseni naj bi bila
               zaključena – in bo pomenila neko prometno razbremenitev, vendar brez vsega ostalega,
               o čemer sem govoril prej, seveda ne. Vzporedno pa tečejo tudi priprave za obvozno
               cesto Velikih Lašč, Ribnice in Kočevja.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še dopolnitev odgovora.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Mogoče samo še to:</p>
               <p>Kaj to pomeni za Pijavo Gorico, se tam ne predvideva obvoznica?</p>
               <p>Če bomo z obvoznico rešili tudi Ribnico in Velike Lašče, Pijave Gorice pa ne, ker
               gre ravno tako čez sredino vasi in tam se kaj prav veliko ne da širiti. To je eno
               vprašanje.</p>
               <p>Mislim, da ko bo obvoznica Škofljica po Barju, zna biti problem tudi arheologija. Ne
               vem, sicer razumem, da je lahko to tudi priložnost, da neke stvari mogoče odpremo,
               ampak če bi to pomenilo, da investicijo spet podaljša za ne vem koliko časa, ko se bo
               to dogajalo, je pa vprašanje, če je to najbolj optimalno. Glede na to, da je ta del
               zdaj tudi na Unescovi svetovni dediščini kolišč, mislim, da znamo naleteti tudi na
               take ostanke in najbrž bi bil problem. Dobro bi bilo, da se vse te predvidi, torej
               tudi te nadomestne habitate, če bo ta pogoj spremenjen, kar bi bilo v redu, je potem
               treba vedeti tudi to, kaj se bo z arheologijo dogajalo. Mogoče še odgovor na to.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Minister, še za dopolnitev.</p>
            </sp>
            <sp who="SDZ6:ČernačZvonko">

               <speaker>ZVONKO ČERNAČ:</speaker>

               <p>Hvala lepa.</p>
               <p>Zaenkrat na Pijavi Gorici ni predvidena neka obvozna cesta, predvidena je
               rekonstrukcija križišča z ureditvijo avtobusnih postajališč in z ustreznimi otoki, ki
               naj bi na nek način umirili promet na temu območju.</p>
               <p>Glede umestitve obvoznice Škofljica pa lahko povem, da verjetno Slovenija ni edina
               država, ki gradi infrastrukturo tudi na območjih, ki se nahajajo pod takšno ali
               drugačno zaščito. Na podlagi podatkov, ki jih imamo, pa se mi zdi, da smo res skoraj
               edina država, ki za to, da te stvari na ustrezen način uredimo, potrebujemo
               nenormalno dolgo časa.</p>
               <p>Tudi kar se arheologije tiče, vemo, da tam, kjer gre za območja, kjer se poseže na
               arheologijo, je treba v skladu s strokovnimi dognanji te stvari pogledati, odkopati,
               izčistiti; tisto, kar je vrednega, odpeljati in vse ostalo evidentirati, poslikati in
               tako naprej. Tako ta umestitev ne bo nič posebnega v povezavi s številnimi drugimi
               umestitvami, ki so se že dogajale in kjer je prišlo do takšnih ali drugačnih
               varstvenih režimov. Je pa treba povedati, da gre za potek trase, ki gre na eni strani
               po robu tega barja, po robu zaščitenega območja. Gre za potek trase, ki nekako že
               sledi obstoječi infrastrukturi, ki na temu delu že obstaja, tudi železniški
               infrastrukturi, in da gre v primer umeščanja te obvoznice, ki je relativno majhnega
               obsega, niti štiri kilometre ni dolga, za nenormalne zahteve glede na velikost
               posega. Take nenormalne zahteve na eni strani ni mogoče izpolniti, ker nimamo
               neomejeno zemljišč, da bi jih lahko na temu območju zagotavljali, pa tudi bi bilo
               nepotrebno, ker se verjetno bodo posamezne habitatne vrste razvijale tam, kjer jim to
               ustreza in se v tistem okolju dobro počutijo, ne pa tam, kjer jim bo nek birokrat
               odredil, da bi se morale razvijati. Na drugi strani tudi dražijo, bistveno dražijo
               takšne posege oziroma takšne investicije, ki postanejo nenormalno drage in je
               neracionalno in nerazumljivo pričakovati, da bi jih v temu kritičnem obdobju, ko
               gledamo, da z optimalnimi sredstvi, ki jih imamo na voljo, čim več naredimo, tudi na
               takšen način umeščali v prostor. Skratka, če skrajšam, do sredine letošnjega leta
               mora biti znana odločitev: ali bo obvoznica Škofljica v letošnjem letu z uredbo
               sprejeta na Vladi v okviru državnega prostorskega načrta in če bo ugotovljeno, da
               zaradi takšnih ali drugačnih razlogov to ne bo mogoče storiti, potem bomo pospešili
               začasno rešitev, ki sem jo omenil prej, ki bo omogočala večjo propustnost obstoječe
               cestne povezave med Škofljico in Lavrico.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Naslednja bo na vrsti gospa Saša Kos, ki bo postavila vprašanje ministru za delo,
               družino in socialne zadeve mag. Andreju Vizjaku.</p>
            </sp>
            <sp who="SDZ6:KosSaša">

               <speaker>SAŠA KOS (PS PS):</speaker>

               <p>Hvala za besedo, gospa podpredsednica, lep pozdrav vsem ostalim!</p>
               <p>Z rebalansom proračuna za leto 2012 se v vladajoči koaliciji kljub opozorilom
               nevladnih organizacij sredstva za socialne programe nevladnih organizacij zmanjšali
               za kar 34 %. Številne nevladne organizacije, ki delujejo v Sloveniji, s svojimi
               socialnovarstvenimi programi projekti pomagajo več stotisočim, ki so se znašli v hudi
               stiski. Torej s tem rezom bo manj brezplačnih kosil za ljudi, ki si kosil sami več ne
               morejo privoščiti, manj bo paketov pomoči za ljudi, ki živijo v revščini, manj
               postelj za brezdomce, manj pomoči za ljudi v duševnih stiskah, torej telefonsko
               svetovanje otrokom, skupine za samopomoč, manj prostorov za varstvo in delo duševno
               in telesno prizadetih, manj zbranih donacij za najbolj prizadete, manj zatočišč za
               žrtve nasilja, manj počitnic za otroke revnih. Seznam je predolg že, če se ozremo na
               posledice tretjinskih rezov sredstev za socialno varstvene programe, ki še zdaleč
               niso edini prispevek nevladnih organizacij k pravičnejši in trajnostno naravnani
               družbi. Kot vemo, je v nevladnih organizacijah zaposlenih okoli 8 tisoč ljudi. Vendar
               pa številka 200 tisoč prostovoljcev, ki pomagajo tem ljudem, ki so na robu družbe,
               pove marsikaj. In ta rez, ki ste ga pač napravili, še zdaleč ni naravnan k temu, da
               bi spodbujali oziroma da bi se prostovoljci širili v tem segmentu.</p>
               <p>Gospod minister:</p>
               <p>Kako nameravate v prihodnosti zagotoviti nemoteno delovanje nevladnega sektorja,
               katerega naloga oziroma poslanstvo je ravno v zapolnjevanju vrzeli v storitvah
               javnega sektorja?</p>
               <p>In seveda še eno vprašanje bi vam postavila. Ob pripravi proračuna za leto 2013,
               upam, da se ta satira ne bo ponovila in da boste v proračunu zagotovili dovolj
               sredstev za pomoč ljudem, ki jih država in ekonomija na vseh ravneh odrivata. Hvala
               lepa za odgovor.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala za vprašanje.</p>
               <p>Minister, izvolite.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Spoštovana, hvala lepa za vprašanje. Hvala lepa za priložnost, da tudi nekoliko bolj
               s številkam ponazorim, kaj se je dogajalo s financiranjem nevladnega sektorja.</p>
               <p>Leta 2001 je bilo za te namene porabljenih dobrih 3 milijone evrov. Leta 2002 3
               milijone 800, leta 2003 4 milijone 100, leta 2004 5 milijonov 300, 2005 - 5 milijonov
               700, leta 2006 5 milijonov 700, leta 2007 6 milijonov 900, leta 2008 7 milijonov 700,
               leta 2009 9 milijonov 100, leta 2011 12 milijonov 900. Torej v 10 letih so se
               sredstva za delovanje tega početverila – štirikrat več sredstev. Sedaj namenjamo po
               rebalansu za te program 10 milijonov 700. Torej se vračamo približno – težko je reči,
               kajti to je druga največja številka v zgodovini. In vi pravite, da bo manj kosil,
               manj postelj, manj tega, manj onega. Ne bo manj! Tudi ta sektor se bo moral nekoliko
               racionalizirati in se vrniti vsaj malo, kar se tiče števila zaposlenih, nazaj.
               Nikakor ne želimo, da bi bili okrnjeni programi in vsebina, želimo pa, da se
               morebiten kakšen nepotreben strošek več v tem sektorju ne pojavi. Deležen sem bil
               tudi očitkov, da so se preko tega nevladnega sektorja financirale razne referendumske
               kampanje, tudi glede družinskega zakonika, in podobno.</p>
               <p>Spoštovana! Zatrjujem vam, da bomo storili vse, da skozi redukcijo sredstev za
               nevladne organizacije ne bodo prizadete tiste osebe, ki so seveda pomoči potrebne in
               so nujne. Soglašam z vami, da je to zelo pomemben komplement tistim institucijam, ki
               jih država izvaja preko svojih formalnih vzvodov, in da so potrebne, nujne in da je
               prav, da se razvijajo. Vendar je tudi prav, da se ob teh trendih, ki sem jih vam tudi
               nazorno ilustriral, nekoliko racionalizirajo, saj se morajo vsaj delno – govorim o
               načinu funkcioniranja tega, ne o vsebinah, ki jih pokrivajo – tudi oni delno
               prilagoditi razmeram.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite dopolnitev? <stage>(Da.)</stage></p>
            </sp>
            <sp who="SDZ6:KosSaša">

               <speaker>SAŠA KOS (PS PS):</speaker>

               <p>Gospod minister, običajno je tako, če nekomu nekaj vzameš, se običajno zelo težko
               povrnejo ta sredstva v višini, kot so se odvzela. S tem se verjetno strinjate. Da te
               institucije ne bodo potrebovale višjih sredstev, ampak manjše – s tem se z vami
               nikakor ne morem strinjati. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mislite, da je potrebno dopolnilo? <stage>(Da.)</stage></p>
               <p>Izvolite, za dopolnilni odgovor.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Seveda je res, da smo v letošnjem letu v to mrežo vključili kar 83 večletnih
               programov, ki pokrivajo področje nasilja, da so to tudi enoletni programi in da je
               vrsta ukrepov države in aktivnosti tega nevladnega sektorja, ki raste iz leta v leto.
               Normalno je, da se temu namenjajo tudi sredstva. Vendar pa je tudi normalno, da se
               financer – to sta Vlada in Državni zbor, ki je sprejel te okvirje – zavzema za kar se
               da učinkovito in racionalno trošenje; torej, da gre denar tudi do tistega, ki mu je
               namenjen.</p>
               <p>Spomnimo lahko na številne afere, ki so se zgodile pod krinko dobrodelnosti in pod
               krinko raznih dobrodelnih institucij. Ne nazadnje tudi naše slovenske institucije in
               mednarodne so bile podvržene tudi tem očitkom, pa čeprav se skrivajo pod izredno
               pozitivnim poslanstvom. Želim samo poudariti, da bomo poskrbeli, da se ne okrnijo
               programi, temveč da se predvsem racionalizirajo. Mislim, da je tu prostor, da so tu
               rezerve in tudi v prihodnjih dneh bom sprejel predstavnike nevladnih organizacij, ki
               so že javno izrazili protest, in skupaj bomo našli tudi pot, kako rešiti te probleme,
               ki jih izpostavljajo.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Darko Jazbec bo zastavil vprašanje ministru za zdravje gospodu Tomažu
               Gantarju.</p>
            </sp>
            <sp who="SDZ6:JazbecDarko">

               <speaker>DARKO JAZBEC (PS PS):</speaker>

               <p>Hvala lepa za besedo, gospa podpredsednica in lep pozdrav vsem prisotnim!</p>
               <p>Čas bo pokazal, kaj je bilo sprejeto prejšnji teden, s tem ko je bil sprejet zakon
               za uravnoteženje javnih financ. Namreč, na področju zdravstvenega zavarovanja vidim,
               da lahko pride do kar nekaj problemov. Kakor vemo, se tem zakonu prenese del plačila
               iz obveznega zdravstvenega zavarovanja na dopolnilno zdravstveno zavarovanje – 5
               odstotkov piše v tem zakonu. To dopolnilno zdravstveno zavarovanje je neka anomalija,
               že vsa leta spoznana, in je ne moremo odpraviti. Zdaj smo jo s tem zakonom sicer še
               povečali. Tudi v Evropski uniji smo pri vrhu po deležu privatnih sredstev, potrebnih
               za financiranje zdravstva, v razmerju 70 : 30. Zdaj smo tudi to še povečali.</p>
               <p>Kje je problem? Problem vidim v tem, da ni točno definirano, kdaj je sploh
               dopolnilno zdravstveno zavarovanje potrebno. Govorim iz prakse, kaj se na terenu
               dogaja. Vemo, da v Zakonu o zdravstvenem varstvu in zdravstvenem zavarovanju 23. člen
               določa, je napisano, kdaj bi bilo to treba. Vendar, če beremo te člene, tega ne moreš
               v praksi uporabiti. Zdaj se bo to doplačilo, če nimaš dopolnilnega zdravstvenega
               zavarovanja, še povečalo. Tukaj tudi piše, recimo, da nad 75 let ne bi bilo treba, pa
               kolikor vem, se v praksi vedno računa dodatno, če nimaš dopolnilnega zavarovanja. Je
               pa uvedena, tu je kaos, je uvedena uporaba pojma <q>"nujnost"</q>. Torej, kadar je nujno,
               naj ne bi bilo potrebno dopolnilno zdravstveno zavarovanje. Kaj je nujno, je spet ena
               takšna definicija; vi kot zdravnik tudi dobro veste: nujno je vse, kar z odlašanjem
               privede do poslabšanja stanja. Torej, zelo široka definicija.</p>
               <p>Mene zanima:</p>
               <p>Ali je na tem področju v pripravi kakšna ožja, nova redefinicija, kdaj je dopolnilno
               zdravstveno zavarovanje potrebno, ali ni?</p>
               <p>Kako se bo to nadziralo oziroma da bi v praksi sploh vedeli?</p>
               <p>Po novem doplačilo ne bo tako majhno za nekoga, ki, recimo, nima dopolnilnega
               zdravstvenega zavarovanja. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Minister, izvolite, dogovor.</p>
            </sp>
            <sp who="SDZ6:GantarTomaž">

               <speaker>TOMAŽ GANTAR:</speaker>

               <p>Hvala.</p>
               <p>Torej, načeloma to, kar smo sprejeli v prejšnjem tednu, v načinu obračunavanja ne
               spremeni absolutno ničesar. Kot že tudi večkrat rečeno, seveda ukrepi, ki so bili
               sprejeti – in to je bil eden izmed njih –, pomenijo, kar se mene tiče, začasno
               rešitev, dokler ne sprejmemo nove sistemske zakonodaje, ki je na tem področju
               potrebna. Zdaj, ali je šlo nekaj odstotkov navzgor ali navzdol, dejansko pri načinu
               obračunavanja ne spremeni nič.</p>
               <p>Odprli ste kar nekaj vprašan. Eno je vprašanje terminologije nujnih pregledov. Jih
               bomo opredelili, sicer ne s tem namenom glede nadzorov in načina plačevanja, ampak
               čisto zaradi izrabe napotitev na nujne preglede, izkoriščanja teh napotitev na eni
               strani, pa dodatne opredelitve prvih pregledov na drugi strani. Ampak to ni bilo
               vprašanje.</p>
               <p>Kar se tiče pa seveda samega nadzora Zavoda za zdravstveno zavarovanje. Kot prvo je
               Zavod za zdravstveno zavarovanje v tem avtonomen in te nadzore mora delati v skladu z
               zakonom, k temu ga obvezuje Zakon o zdravstvenem varstvu in zdravstvenem zavarovanju
               in tudi Zakon o zdravstveni dejavnosti ga zavezuje, da nadzira plačila zdravstvenih
               storitev. In nadzira jih na ta način, da preglede za dotično osebo zdravstveno
               dokumentacijo in tudi obračunske liste, in na podlagi tega ugotoviti tudi
               upravičenost do izstavljenega računa zdravstveni blagajni. Jasno je, to pa odstotek
               opredeljuje, če je ta storitev opravljena v skladu z zapisanim, potem gre pač delež,
               kot je določen v skladu z vsemi temi zakoni, določen delež na obvezno zavarovanje in
               preostali delež na dopolnilno zdravstveno zavarovanje. In tu ne vidim večje težave
               glede na sprejete ukrepe. Vem pa, da prihaja do različnih tolmačenj s strani na eni
               strani izvajalcev in na drugi strani nadzornikov, kaj je upravičena storitev oziroma
               kako je evidentirana, ali je bila v resnici opravljena, prikazana, obračunana na
               pravilen način. Tu pa so razhajanja med nadzorniki, ki so usposobljeni zdravniki ali
               farmacevti, in izvajalci na drugi strani. Tu bo verjetno treba v sklopu reformne
               zakonodaje verjetno tudi te nadzore dodatno opredeliti, ampak v tem trenutku ni v
               zvezi s sprejetim absolutno nobene spremembe. Tako da ne vem, če sem vam ravno
               odgovoril na to, kar ste želeli slišati. Samo mislim, da dejansko to, kar je bilo
               prejšnji teden sprejeto, v ničemer ne vpliva na same nadzore, kot se izvajajo. Da pa
               so določeni problemi pri nadzorih, to pa vem. Samo tu pa ministrstvo direktno ne more
               posegati, ker je to že v skladu z zakonom pravica zavoda. In tudi pravilnik, ki so ga
               oni sprejeli, je pač na osnovi tega narejen.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Vidim, da želite dopolnitev.</p>
            </sp>
            <sp who="SDZ6:JazbecDarko">

               <speaker>DARKO JAZBEC (PS PS):</speaker>

               <p>Jaz želim poudariti, da je pač na terenu kaos na tem področju.</p>
               <p>Bom s primeri razložil, ker je to včasih lažje. V praksi vidimo, da se dosti
               pacientov odreče hospitalizaciji, podpišejo, da na lastno odgovornost ne gredo v
               bolnico. To so nujna opazovanja ali stanja, ko pač po strokovni plati zahtevamo, da
               ostanejo. V resnici je pa ozadje to, da nimajo dopolnilnega zdravstvenega zavarovanja
               in se bojijo doplačila. S tem novim zakonom se res ne spremeni način obračunavanja,
               ampak višina vsote, torej dražje bo, 5 % je včasih lahko kar nekaj nominalno.
               Pacienti se ne odločajo, da bi ostali v bolnišnici, ker nimajo denarja in ne vedo,
               ali morajo doplačati ali ne. Moram povedati, da ljudje, kjer se pojavlja revščina, to
               neradi priznajo in je to skriti učinek. Potem imamo primere, ko smo jih operirali in
               niso prišli na kontrole. Vse se je zagnojilo, potem smo morali šive po enem mesecu
               ven pobrati, zato ker je moral na kontroli doplačati, na prvi operaciji, ki je bila
               nujna, pa ne. Recimo, če ima nekdo bolečine v trebuhu, mu ni treba plačati, pride na
               pregled, mu damo napotnico za ultrazvok, pride nazaj z izvidom, mora plačati ali
               imeti dopolnilno, ker je to že kontrola, ni več kot nujno. Takih primerov bi lahko
               naštel še in še. Težko je tudi opredeliti kriterij, ali bo v osnovi nekaj zapisano
               ali bo tisti, kar reče zdravnik na samem mestu, ker administratorki je treba dati
               navodilo, kako naj obračuna. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Izvolite.</p>
            </sp>
            <sp who="SDZ6:GantarTomaž">

               <speaker>TOMAŽ GANTAR:</speaker>

               <p>Zdaj malo bolj razumem, ampak to ni vprašanje nadzora, kar ste vi zdaj govorili,
               ampak je čisto vprašanje obračunavanja cen storitev v zdravstvu. In tudi zdaj je
               veljalo, da se je morala vsaka storitev, kdor ni imel dopolnilnega zavarovanja, v
               različnem odstotku doplačati. To je bilo tudi zdaj. In res je, da se zdaj ta odstotek
               pri nekaterih zdravljenjih povečuje. Na drugi strani pa imam naslednji teden
               predvideno srečanje s temi zavarovalnicami, vsemi tremi, za dopolnilna zavarovanja,
               pri čemer, kot je bilo že večkrat rečeno, pričakujem, da ne bodo pomembno zviševali
               cen. Predvsem je pa pomembno pri tem, da moramo že v letošnjem letu sistemsko
               zakonodajo spremeniti, namreč, odpraviti ta dualizem v plačevanju s strani obeh
               naslovov, ker tu smo res država, ki največ praktično iz žepov ljudi doplačuje za
               obvezno zdravstveno zavarovanje, kar je pa že tudi prej bilo, da se razumemo. In to
               bomo s sistemsko zakonodajo odpravili. Ampak v tem trenutku zdaj v najslabšem
               primeru, kar lahko v letošnjem letu pričakujemo, glede na to, da gre za učinek
               zadnjih praktično 6 mesecev, je mogoče dvig premije, govorim to, kar nekateri tudi
               sami priznavajo, vrednosti okrog 3 evrov. Mislim, da to spet ni za obdobje pol leta
               takšna številka, da bi morala zelo skrbeti, s tem da se zavedam seveda, da je za
               tiste, ki imajo minimalno plačo, tudi ta vsota pretirana. Še enkrat, ni šlo za
               reformne ukrepe, šlo je za gašenje zdravstvene blagajne, niti ne za reševanje
               primanjkljaja, ampak definitivno za to, da ne bo prišlo ob koncu leta do tega, da
               nihče ne bo imel plačanih storitev. In tu je bila izbrana pač možnost, da ne bi
               definirali vnaprej, katere pravice bi lahko ukinjali. Ker ob reformnem delu pa se bo
               postavilo vprašanje, katere pravice pa so tiste, ki bodo samo iz obveznega
               zavarovanja, in kaj je tisto, kar bo morda dopustno kot dopolnilno ali dodatno
               zavarovanje. Sicer se pa v svojem načinu zdaj nič ne spremeni.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Irena Tavčar bo postavila vprašanje ministru za notranje zadeve dr. Vinku
               Gorenaku.</p>
            </sp>
            <sp who="SDZ6:TavčarIrena">

               <speaker>IRENA TAVČAR (PS SDS):</speaker>

               <p>Hvala lepa za besedo, gospa podpredsednica. Spoštovani prisotni!</p>
               <p>Uvodoma naj pozdravim uspešno zaključene aktivnosti, ki so jih pretekli teden
               izvedli kriminalisti in policisti v obsežni mednarodni kriminalistični preiskavi
               kaznivih dejanj organizirane kriminalitete.</p>
               <p>Z vidika načela zakonitosti, enega najpomembnejših načel, je pomembno, da so
               policijske naloge in vsa splošna policijska pooblastila, vključno s prisilnimi
               sredstvi, urejena sistematično in celovito. Trenutno so urejena v zakonu o policiji
               in več podzakonskih aktih. V preteklem mandatu je Državni zbor sicer obravnaval tudi
               zakon o nalogah in pooblastilih policije, vendar je bil zaradi prenehanja mandata
               prejšnje sestave Državnega zbora zaključen zakonodajni postopek. Ob obravnavi
               poslanske novele zakona o policiji je bilo v mnenju Vlade Republike Slovenije, ki je
               temu zakonu nasprotovala, navedeno, da je priprava zakona o nalogah in pooblastilih
               policije v zaključni fazi. Nesporno je, da so učinkovitost, strokovnost in zakonitost
               policijskega dela povezane z ustreznim materialnim in moralnim vrednotenjem
               policijskega dela, kakovostjo opreme in delovnih sredstev, tudi z ustreznim vodenjem,
               z medsebojnimi človeškimi odnosi in notranjim občutkom pripadnosti policiji, vendar
               pa obenem tudi zahteva od njih dosledno spoštovanje zakonitosti in človekovih pravic.
               Zaradi pravne varnosti morajo biti policijska pooblastila oziroma pristojnosti
               policistov določno opredeljena.</p>
               <p>Sprašujem ministra Gorenaka:</p>
               <p>Kako je s pripravo zakonov, ki bodo urejali izvajanje nalog in pooblastil policije?</p>
               <p>Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Minister dr. Gorenak.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK:</speaker>

               <p>Hvala lepa. Hvala tudi za čestitke policiji. Konec koncev moram priznati, da sem sam
               to javno povedal tudi v petek ob tej akciji, ki je bila resnično ne samo slovenskega,
               ampak kar evropskega pomena. In mislim, da morajo policisti tudi iz teh klopi slišati
               kako čestitko za spodbudo, če jih že plačati ne moremo tako, kot bi morda včasih
               želeli.</p>
               <p>Res je, kaj se dogaja z zakonom o policiji. Zakon o policiji, ki je bil sprejet leta
               1998 – mimogrede moram povedati, da je bila Slovenija ena zadnjih evropskih držav, ki
               so po osamosvojitvi sploh sprejele policijski zakon. To se je zgodilo leta 1998,
               takrat je bil opredeljen tudi organ v sestavi kot takšen, torej policija kot organ v
               sestavi. Zakon je bil popravljen zelo velikokrat, praktično vsakih nekaj let smo ga
               pripravljali na področju pritožb, zlasti na področju razmerij med ministrom in
               policijo in tako dalje.</p>
               <p>Tisto, kar pa zdaj pripravljamo, je pa naslednje. Moram povedati, da je že moja
               predhodnica pravzaprav sprejela neko odločitev, da bo iz enega zakona naredila dva;
               eden bi naj bil zakon o organizaciji in delu policije, drugi pa zakon o policijskih
               pooblastilih. Jaz sem že lansko leto, ko smo obravnavali ta zakon tukaj v Državnem
               zboru, pa žal potem lansko leto zaradi zaključka dela Državnega zbora zakon sploh ni
               bil sprejet v Državnemu zboru in je nekako zastal na sredi poti, jaz sem takrat že
               zelo jasno povedal, da, kar se tiče zakona o policijskih pooblastilih, mu kot
               opozicijski poslanec lansko leto nisem v ničemer nasprotoval, zato bo pred vas enak
               zakon, kot je bil spisan v prejšnje mandatu, prišel na vaše klopi v zelo doglednem
               času. Ta zakon bo imel tudi dve novi policijski pooblastili. Upam, da s strani
               opozicije ne bom deležen kritik, da uvajamo kakšno policijsko državo z novimi
               policijskimi pooblastili, namreč ta dva člena bosta enaka, kot sta bila spisana s
               strani nekdanje koalicije. Gre pa za, prvič, prepoved vstopa na športne prireditve
               osebam, ki so že bile kaznovane ali obravnavane za nasilje na športnih prireditvah,
               kakršno vidimo, smo ga videli v Ljubljani, videli smo ga pred dnevi tudi v Mariboru.
               Drugo novo policijsko pooblastilo pa bo prepoved potovanja na tovrstne prireditve. To
               pomeni, da bo policija lahko že v Mariboru nekoga ustavila in mu rekla, <q>"domov in ne
               v Ljubljano na tekmo"</q>. Tudi to pooblastilo je bilo že lansko leto vpisano in ga bom
               predlagal, upajoč, da ne bom napaden, da uvajamo nova policijska pooblastila. Hkrati
               moram povedati, da tisto, kar ste obravnavali tudi pred nekaj dnevi v okviru
               intervencijskega zakona tako imenovani hibridni gospoda Vilfan zakon, tisti ni bil
               nov zakon, tisto je bil copy-paste zakona, ki ga pripravljamo, ampak je bil vložen,
               ampak nič hudega.</p>
               <p>Drugi zakon, to pa je zakon o organizaciji in delovanju policije – lahko si boste
               vzeli magnetogram –, ne bo odstopal nič od tistega, kar sem govoril tudi kot
               opozicijski poslanec. To pa pomeni, da bo precej spremenjen od tistega, kar je lansko
               leto prišlo na klop v tem parlamentu. Dve najpomembnejši spremembi, mogoče bom imel
               še čas tudi v nadaljevanju, pa sta naslednji: prvič, postopek in načn imenovanja
               generalnega direktorja Policije. Postopek, kakršnega je uvedla gospa Kresalova, ki si
               je zamislila, da bo verjetno trajalvečno, bomo spremenili in ga spravili v takšne
               okvire, v katerih je že bil, in tako kot velja za vse druge organe v sestavi v tej
               državi, ne bomo imeli nobenih izjem in nobenih posebnosti.</p>
               <p>In druga zadeva, ki bo bistveno spremenjena, to pa je položaj Nacionalnega
               preiskovalnega urada. V koalicijski pogodbi smo jasno zapisali, da bomo vlogo in
               pomen nacionalnega preiskovalnega urada okrepili, in to tudi delamo in bomo delali
               tudi naprej, in da ga bomo umestili v sistem. In nič drugega. Javno lahko povem to,
               da ga bomo postavili na vrh kriminalistične stroke. To pomeni, da bodo sestavni del
               kriminalistične policije in ne bodo lebdeli v zraku z vsemi možnostmi, tudi
               političnega vplivanja, če želite, kot je bilo narejeno v prejšnjem mandatu. Se
               pravi<gap n="..."/> Upam, da me boste še kaj vprašali, da lahko nadaljujem. Prosim. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Dopolnitev, izvolite.</p>
            </sp>
            <sp who="SDZ6:TavčarIrena">

               <speaker>IRENA TAVČAR (PS SDS):</speaker>

               <p>Hvala lepa za besedo.</p>
               <p>Sicer sem hotela v dopolnitvi povprašati po pooblastilih, s katerimi bi policija
               zagotavljala varnost in red na športnih prireditvah. Vendar bi prosila za podrobnejšo
               obrazložitev zakona o organizaciji in delu policije. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Izvolite, dopolnitev.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Če lahko nadaljujem tam, kjer mi je zmanjkalo časa. Ja, druga sprememba bo predvsem
               ta, da bomo umestili Nacionalni preiskovalni urad kot špico, kot najvišji strokovni
               del, če smem temu reči, na vrh kriminalistične policije, tja kamor tudi sodi, ker
               preiskuje najtežja kazniva dejanja in bo predstojnik tudi odgovoren šefu Policije
               oziroma šefu kriminalistične policije in ne bo takšna ureditev, ki sem jo kritiziral
               kot opozicijski poslanec, ki je bila v bistvu politična odločitev prejšnje
               ministrice.</p>
               <p>Moram pa reči tudi to, da sem lansko leto v tem zakonu nasprotoval reelekciji
               oziroma imenovanju komandirjev in direktorjev policijskih uprav za določeno obdobje
               petih letih z možnostjo enkratne ponovitve. Takšna je bila lanskoletna odločitev
               oziroma tak je bil lanskoletni predlog. Jaz sem mu takrat nasprotoval. Moram pa reči,
               da so me tako policijski sindikati, zlasti sindikati prepričali, da takšno rešitev
               zadržimo in jo bomo tudi zadržali. Sicer pa lahko povem, da v novem zakonu o
               organizaciji in delu policije ne bomo burili duhov s separatnimi rešitvami in
               napadanjem zakona o sistemu plač v javnem sektorju, razen v nekih dveh zelo malih
               delih, ki se nanašata, recimo, na demonstracije pred parlamentom. V takšnem času
               menim, da moramo zagotoviti nekatere ugodnejše rešitve za pripadnike policije. Toliko
               o tem.</p>
               <p>Torej, prihajamo z dvema zakonoma in računam, da bi ta dva zakona lahko bila v
               naslednjem mesecu tukaj v Državnem zboru, verjetno pa v vašem postopku, po moji
               oceni, meseca septembra. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Naslednja je na vrsti mag. Jana Jenko, ki bo zastavila vprašanje ministru za
               kmetijstvo in okolje gospodu Francu Bogoviču.</p>
            </sp>
            <sp who="SDZ6:JenkoJana">

               <speaker>MAG. JANA JENKO (PS DeSUS):</speaker>

               <p>Hvala lepa za besedo, gospa podpredsednica. Ministri, spoštovani poslanci in
               poslanke!</p>
               <p>Moje vprašanje je namenjeno gospodu Francu Bogoviču, ministru za kmetijstvo in
               okolje, in sicer na podlagi Zakona o vzpostavitvi agrarnih skupnosti ter vrnitvi
               njihovega premoženja in pravic so agrarne skupnosti med drugim ponovno pridobile tudi
               pastirske stanovske objekte, ki so jih v preteklosti pastirji uporabljali za
               stanovanjske in kmetijske namene. V večini primerov so ti objekti zdaj v zelo slabem
               stanju in jih je treba obnoviti oziroma povsem nadomestiti z novimi. Volja in denarna
               sredstva so, problemi pa nastanejo pri pridobivanju gradbenega dovoljenja. Agrarne
               skupnosti za svoje nemoteno delovanje nujno potrebujejo obstoj kmetijskih in gozdnih
               objektov, kot so hlevi, pastirske koče oziroma stanovi, sirarne, odprti nadstreški,
               vodna zajetja, poti do objektov, fiksne ograje, regulacije hudournikov, greznice in
               gnojne jame in gozdne vlake. Navedeni posli presegajo okvir rednega upravljanja in so
               v javnem interesu in zagotavljajo normalno gospodarjenje s pašniki in gozdovi ter s
               tem ohranjanje zemljišč v Naturi 2000. V 11. členu omenjenega zakona so taksativno
               našteti posli, ki jih člani agrarne skupnosti sprejmejo s soglasjem več kot treh
               četrtin članov skupnosti glede na njihove solastniške deleže. V teh poslih pastirski
               stanovi in ostali objekti niso zajeti, prav tako le-ti niso opredeljeni v Uredbi o
               klasifikaciji vrst objektov in objektov državnega pomena iz leta 2011, zato pri
               izdaji potrebnega gradbenega dovoljenja za obnovo ali nadomestno gradnjo prihaja do
               velikih težav in izdaja dovoljenj s strani pristojnega upravnega organa sploh ni
               mogoča. Sedanjim lastnikom zemljišč, članom agrarnih skupnosti, so bila zemljišča
               vrnjena v denacionalizacijskih postopkih. Mnogo denacionalizacijskih upravičencev je
               žal že pokojnih, zato vsled tega na sodiščih potekajo postopki dedovanja. Žal so ti
               postopki zapleteni in nedokončani, zato je nemogoče pridobiti soglasja vseh lastnikov
               zemljišč oziroma bodočih lastnikov zemljišč. Zato je ključno vprašanje, kam naj bi se
               navedene objekte umestilo, saj bi v primeru, da posli, nanašajoč se na navedene
               objekte, ne bi zapadli v področje predpisa, ki ureja agrarne skupnosti, to pomenilo,
               da bi zanje moralo veljati pridobitev soglasja vseh, in ne tri četrtine lastnikov.</p>
               <p>V zvezi z opisano problematiko me zanima:</p>
               <p>Ali nameravate odpraviti naštete pomanjkljivosti v zakonu oziroma v uredbi?</p>
               <p>Kdaj naj bi se zgodilo?</p>
               <p>Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Naslednji je na vrsti gospod Ivan Hršak, na vprašanje pa bo odgovarjal minister za
               delo, družino in socialne zadeve gospod Andrej Vizjak.</p>
            </sp>
            <sp who="SDZ6:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, gospa podpredsednica. Spoštovana ministra, spoštovane kolegice in
               kolegi.</p>
               <p>Moje poslansko vprašanje je namenjeno mag. Andreju Vizjaku, ministru za delo,
               družino in socialne zadeve.</p>
               <p>Ministrstvo za delo, družino in socialne zadeve naj bi na podlagi 6. člena Zakona o
               socialnem varstvu do konca meseca aprila 2012 vzpostavilo register kapacitet
               izvajalcev na področju institucionalnega varstva za starejše in institucionalnega
               varstva odraslih s posebnimi potrebami. Mimogrede me zanima, ali je register že
               vzpostavljen. Ministrstvo je podatke o trenutnem obsegu kapacitet, ki so izhodiščne
               za vzpostavitev registra ter predloge za usklajevanje bivalnega standarda pripravilo
               v sodelovanju s Skupnostjo socialnih zavodov Slovenije na podlagi podatkov, ki so jih
               pripravili javni zavodi. Poleg cilja vzpostavitve omenjenega registra na spletni
               strani ministrstva, je namen tudi opredeliti dinamiko približevanja veljavnemu
               bivalnemu standardu pri izvajalcih, ki od predpisanega odstopajo s postavitvijo
               določenih rokov, ki so naslednji: do 1. septembra 2012 do 4 % vpliva na kapacitete
               izvajalca, do 31. decembra 2012 do 8 % vpliva na kapacitete izvajalca, v daljšem
               časovnem obdobju pa v primerih nad 8 % vpliva na kapacitete izvajalca.</p>
               <p>Dejstvo je, da imajo mnogi domovi starejših probleme s prilagoditvijo pravilniku. Še
               zlasti pa tisti, ki dejavnost institucionalnega varstva opravljajo v objektih, ki so
               bili po prvotnem namenu zgrajeni za druge potrebe, pa so bili nato gradbeno
               preurejeni za potrebe bivanja starejših občanov. Takšen slučaj je tudi primer doma
               starejših v Hrastniku, ki je bil prvotno zgrajen za potrebe dijaškega doma. Ti domovi
               imajo ogromne težave s prilagajanjem glede na obstoječe gradbene rešitve na zahteve
               iz pravilnika. Preprosto ne morejo, na primer, štiriposteljne sobe ustrezno
               preurediti v triposteljne, v dvoposteljne ali celo v enoposteljne. Tako bodo
               prisiljeni temu ustrezno zmanjšati kapacitete, ki pa bodo takoj privedle v
               nerentabilnost posameznega doma in posledično bo prišlo do zaprtja nekaterih domov
               starejših, kar pa sem prepričan, da ni cilj ministrstva.</p>
               <p>V zvezi z opisanim me zanima:</p>
               <p>Kako gleda na to problematiko samo ministrstvo?</p>
               <p>Ali so in kakšni so predvideni ukrepi ministrstva v letošnjem letu na področju
               gradnje domov za starejše?</p>
               <p>Kakšna je dolgoročna strategija ministrstva na področju gradnje domov za starejše?</p>
               <p>Hvala lepa za odgovore.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Minister Vizjak, izvolite.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Ne bom izgubljal z uvodom preveč, ker ste ga zelo korektno povzeli. Mislim, da ste
               zelo dobro orisali pravne okvire in tudi potrebo po prilagoditvi pravilniku, ki
               določa minimalne tehnične zahteve za izvajalce socialnovarstvenih storitev, kar
               morajo vsi obstoječi izvajalci, ki imajo koncesijo, narediti v 15 letih. Register
               kapacitet za izvajalce v javnih zavodih je narejen v obliki predloga, kar pomeni, da
               je to že zadostna osnova za definiranje vseh prihodnjih investicij na tem področju.</p>
               <p>Omenil ste problem, s kateri se soočamo, namreč normativi in standardi so po novem
               drugačni kot tisti, po katerih so se nekateri zavodi gradili in imajo obstoječe
               koncesije, zato bo treba to v določenem času, pravilnik govori o 15-letnem obdobju,
               prilagoditi. Vrsta takih domov je po tej Sloveniji in navidezno je problem takšen, da
               javnih sredstev za to ni. Zato pa imamo institut javnozasebnega partnerstva in jaz
               vidim kot en zelo perspektiven program vključevanja zasebnega kapitala tudi v
               nadomestitev in gradnjo teh neustreznih kapacitet z boljšimi. Poglejte, to je
               izvedljivo in vsled tega bomo na podlagi tega registra vzpostavili tudi neko
               dinamiko, kako vključevati in katere bodo investicije, v katerem vrstnem redu. Za to
               si bomo prizadevali dobiti zasebne partnerje. To gre, danes zjutraj sem imel ob 10.
               uri postavitev temeljnega kamna za nov dom starejših občanov v Brežicah, naključje,
               in sicer na podlagi že nekajletnih prizadevanj zasebnega investitorja, da v okviru
               javnega zavoda zgradi nov dom starejših občanov. Torej, ne gre za zasebni dom, gre za
               javni dom, kjer bo zasebni kapital zgradil te prepotrebne kapacitete. Tak model
               želimo porabiti vsepovsod. To bo imelo določene posledice, kajti v tej konstrukciji
               cene, ki se izračunava po metodologiji, bo po novem vključena tudi cena investicije,
               kar po starem, ko so bila investicijska sredstva zagotovljena iz proračuna, ni bilo.
               Vendar bomo s tem dobili uskladitve standardov in normativov z zahtevami pravilnika,
               nameščenci v domove bodo dobili boljši standard, ne bodo več trije, štirje v sobah,
               temveč eden do največ dva. In tudi druge izboljšave predvidevamo, kot je energetska
               sanacija, kot so ustreznejši skupni prostori in tako naprej. S tem želim poudariti,
               da bo taka nova investicija pomenila tudi nove standarde. In verjetno je logično
               vsem, da bo ob pomanjkanju javnih sredstev to pomenilo tudi določen pribitek pri
               ceni, ki pa ne bo ne vem kakšen in se bodo s tem cene v javnih zavodih zgolj
               približale cenam, ki že veljajo v zasebnih zavodih.</p>
               <p>Kakšna je dolgoročna strategija, sprašujete. Ministrstvo na podlagi analize
               pokritosti kapacitet ugotavlja, da je le-to zadovoljivo, in omogoča 5 % vključenost
               vseh starejših oseb do 65 let v institucionalno varstvo. Mi se bomo v nadaljevanju
               predvsem posvetili dograditvi ponudbe za starejše. Predvsem bomo poskušali to
               institucionalno varstvo, domove za starejše, vključiti v določene programe za
               starejše na domu. To se pravi ne tako, da moraš iti v dom, temveč da se lahko
               ponudijo za starejše občane nove, boljše storitve na domu. V okviru slehernih domov
               bomo vzpostavili tudi dnevne centre, kamor lahko starejši prihajajo čez dan, na
               določene aktivnosti, vključujejo se lahko v določene programe. Skratka, z novimi
               ponudbami želimo predvsem širiti paleto teh ponudb, omogočiti starejšim, da se
               vključujejo glede na njihove potrebe, ne pa da je to le dom ali sedaj pomoč na domu,
               kot jo predvidevajo nekateri ukrepi. Tudi situacija, gospodarska kriza, slabši
               dohodkovni položaj, povzroča, da je manjši pritisk na domove in nas na neč način s
               tem tudi razbremenjuje te asimetrije glede ponudbe. Namreč, v nekaterih okoljih imamo
               zelo izpopolnjeno ponudbo, v nekaterih, žal, ne.</p>
               <p>In še en problem je tu, financiranje domov za starejše s strani Zavoda za
               zdravstveno zavarovanje, o tem pa verjetno v nadaljevanju, ko bo sigurno kakšno
               dopolnilno vprašanje.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Bo dopolnilno vprašanje? Ne bo. Potem gremo naprej. Zaključili smo s prvim krogom.</p>
               <p>Prehajamo na drugi krog Vprašanj poslank in poslancev. Prva v drugem krogu je mag.
               Majda Potrata, ki ima vprašanje za dva ministra, za ministra za izobraževanje,
               znanost, kulturo in šport dr. Žigo Turka, ki ga ni tukaj, in ministra za delo,
               družino in socialne zadeve mag. Andreja Vizjaka.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovana ministra!</p>
               <p>Povedano je bilo, da moje vprašanje meri na dve ministrstvi oziroma na dva ministra,
               in naj povem, za kakšno vprašanje gre.</p>
               <p>Katere aktivnosti sta ministrstvi izvedli, da bi tujim študentom, ki jim je s 1.
               januarjem 2012 prenehala pravica do prejemanja državnih štipendij, zagotovili čim
               večjo dostopnost visokošolskega izobraževanja pri nas?</p>
               <p>Kako ukrep sledi cilju o internacionalizaciji visokega šolstva, ki v resoluciji o
               nacionalnem programu visokega šolstva 2011/2020 predvideva, da bo Slovenija privlačna
               destinacija za visokošolski študij ter za pedagoško, raziskovalno in strokovno delo
               tujih študentov in strokovnjakov ter bo primer dobre prakse na področju regijske
               mobilnosti, zlasti gre za Zahodni Balkan. Menim, da je problem sprožilo kar nekaj
               neusklajenosti ali prepričanj, da bo kakšen zakon sprejet, pa je potem referendum kaj
               zaustavil. Seveda mislim na zakon o malem delu, ki bi tudi iz koncesijskih dejavnosti
               omogočal financiranje mobilnosti tujih študentov. Ampak kakor koli že, študentje, ki
               so se znašli brez državnih štipendij in so iz tujine, so lahko računali na
               obljubljeno pomoč ljubljanske univerze, ki je v poseben sklad sicer nabrala nekaj
               denarja, ampak bistveno manj kot je pričakovala, primorska še manj, mariborska pa
               računa zlasti na pomoč države, torej teh sredstev ni dovolj. Tudi pobuda za
               ustanovitev posebnega sklada za internacionalizacijo univerz je propadla, ker Vlada
               meni, da je leta 2006 ustanovljen Javni sklad Republike Slovenije za razvoj kadrov in
               štipendije dovoljšnja institucionalna organizacija za štipendije. Ni pa sredstev,
               torej problem ostaja, starim prosilcem ali upravičencem se bo z novim študijskim
               letom pravica iztekla, novi pa štipendij sploh niso dobili.</p>
               <p>Ampak zanimivo pri tem je, da smo v resolucijo zapisali, da bo do leta 2020 kar 10 %
               vseh študentov na slovenskih univerzah ravno teh iz drugih držav, kajti vključevanje
               tujih študentov naj bi bilo tudi dodaten znak velike kakovosti slovenskih študijskih
               programov. Tudi če bi gledali, kaj je v ciljih zapisano, bi pričakovali, da bo
               napisana nacionalna strategija za internacionalizacijo slovenskega visokega šolstva
               najpozneje do leta 2013.</p>
               <p>Upam, da bom po odgovoru ministra Vizjaka dobila še možnost za dodatno vprašanje.
               Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Izvolite odgovor.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Verjetno se res v pretežnem delu to vprašanje nanaša tudi na ministra, pristojnega
               za visoko šolstvo dr. Turka, vendar tudi name kot ministra, ki imam v pristojnostni
               Sklad Republike Slovenije za razvoj kadrov in štipendiranje, ki omogoča tujim
               študentom sredstva iz razpisov tako imenovane Ad future, in sicer nameravamo imeti v
               letošnjem letu preko tega kar 15 razpisov v A, B in C sklopih, in sicer gre za
               razpise za štipendiranje, sofinanciranje, izobraževanje znanstvenega sodelovanja
               slovenski državljanov v tujini. Ker gre za sodelovanje, je tu jasno, da obstaja nek
               nivo vzajemnosti. Gre potem za program Fulbrihgt za obe leti in za izobraževanje in
               znanstveno sodelovanje tujih državljanov v Republiki Sloveniji, predvsem v državah
               Zahodnega Balkana pa tudi drugih, tudi za Afganistan, na primer. Tako da imamo na to
               temo kar nekaj sredstev, konkretno 2 milijona 200 v načrtu porabe za leto 2012 od
               vseh vrednosti programa, ki znaša preko 8,5 milijona evrov. Skratka, ti programi so
               in se bodo razvijali tudi v letošnjem letu, ko govorimo o Javnem skladu za razvoj
               kadrov in štipendiranje.</p>
               <p>Moram pa omeniti na tem mestu tudi nekatere druge pravice, ki jih imajo tuji
               študentje. Čeprav je Slovenija z začetkom uporabe zakona o uveljavljanj pravic iz
               javnih sredstev s 1. 1. 2012 ukinila dostop tujih državljanov do državnih štipendij,
               pa so tuji študentje pod določenimi pogoji upravičeni do subvencioniranja študentske
               prehrane, subvencioniranega prevoza in dela preko študentskih servisov, poleg tega
               tudi pravic, recimo, da so državljani Republike Hrvaške, ki študirajo v Republiki
               Sloveniji, deležni še oprostitve plačila šolnin. Želim skratka povedati, da je na
               voljo kar nekaj ukrepov, ki jim bo gotovo še kaj dodal moj kolega minister Turk.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Predvidevam, da imate dopolnilno vprašanje?</p>
               <p>Izvolite.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za ta del odgovora.</p>
               <p>Tudi v nadaljevanju bom povezovala obe pristojni ministrstvi. 28. ukrep, nacionalna
               strategija za internacionalizacijo slovenskega visokega šolstva, bi moral nastati do
               leta 2013, torej časa ni več veliko. Tudi priprava mednarodne institucionalne
               strategije z lastnimi prednostnimi usmeritvami nima več veliko časa. Tu je še posebno
               vprašanje, kako bo svojo funkcijo NAKVIS opravljal, glede na to, da bo ta vlada
               spreminjala pristojnosti NAKVIS. 30. ukrep pa je tak, ki po moje najbolj zadeva
               Ministrstvo za delo, družino in socialne zadeve, ker naj bi bili do leta 2013 na
               vzajemni pogladi uvedeni enaki pogoji študija za državljane držav Zahodnega Balkana
               glede plačevanja šolnin in vseh drugih pristojnosti. Ampak tu se mi zdi posebej
               pomembno to, da je v pojasnilu zapisano tudi to, da bodo uvedene posebne štipendijske
               sheme oziroma ciljno financiranje iz obstoječih virov, pri tem pa bodo še posebej
               spodbujeni doktorski in podoktorski kandidati. Gre torej tudi za nove, za najboljše
               študente, ki prihajajo iz tujine, da bo smiselno treba zagotoviti dodatna sredstva.
               Zajemanje je bilo predvideno iz koncesije za malo delo, ampak kot vemo, je bil ta
               zakon zrušen. Gre preprosto za ukrepe, bi naj bi privabili v naš visokošolski prostor
               čim več tujih študentov, vi pa ste mi, gospod minister, govorili tudi o tistih
               sredstvih, ki so namenjena za mobilnost naših študentov. Mene v tem primeru zanimajo
               tuji študenti, zaradi tega, ker so tudi oni potem najboljši ambasadorji povezovanj s
               slovenskim gospodarstvom in slovensko državo.</p>
               <p>Hvala tudi za ta del odgovora.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Dopolnilni odgovor, prosim.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Ja, spoštovana poslanka, mene zanimajo predvsem naši študentje, res je. In mislim, da
               nas zanimajo predvsem zaradi tega, ker je na voljo omejena količina denarja, in to
               ste tudi vi prepoznali, ko ste v prejšnji vladi sprejemali zakon o uveljavljanju
               pravic iz javnih sredstev in rešitve, da se tujim državljanom ukinejo te tako
               imenovane državne štipendije. In jaz mislim, da je prav, da so le-te v glavnem
               namenjene oziroma da so namenjene slovenskim dijakom in študentom. Naj vas pa
               spomnim, da ste v petek v tem parlamentu sprejeli zakon o uravnoteženju javnih
               financ, ki predvideva tudi dvig koncesijske dajatve študentskemu delu, in to pomemben
               dvig, ki bo namenski vir Javnemu skladu za štipendiranje in razvoj kadrov. Torej s
               tem ukrepom ste bistveno, na ravni celega leta tudi nekaj 10 milijonov povečali
               sredstva za štipendiranje, kajti ta povečana koncesijska dajatev iz študentskega dela
               bo namenski vir tega sklada. Mi smo tu precej odtehtali tisto, kar ste vi želeli
               doseči v zakonu o malem delu. In tudi tu vam naj bo, tistim nasprotnikom zakona o
               uravnoteženju javnih financ, jasno, da smo preko tega zakona in preko koncesijske
               dajatve za študentsko delo precej precej povečali denar za štipendije, tudi tujim
               državljanom, preko teh specialnih razpisov Ad future in podobno. Želim reči, da se ni
               bati, da bi bilo tega denarja manj, in z veseljem bom prisluhnil tudi idejam, kako
               sokreirati politiko na tem področju, tistim, ki so v preteklosti pri tem sodelovali
               oziroma imeli kakšen konstruktiven predlog.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Prosim.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Nisem nameravala predlagati zahteve za razpravo o odgovoru ministra na zastavljeno
               poslansko vprašanje, zaradi tega, ker so takšne pobude govorjenje v prazno, ker jih
               koalicija zruši. Ampak, odgovor, ki mi ga je dal minister v tem času, je tak, da
               terja zahtevo po razpravi. Če se spoštovani gospod minister sklicuje na to, da ga
               zanimajo predvsem domači študenti, potem moram reči, da je kot prejšnji poslanec zelo
               slabo sodeloval v razpravi o nacionalnem programu visokega šolstva, ki govori o
               internacionalizaciji slovenskega visokega šolstva in o mobilnosti študentov in
               učiteljev. Cilji so visoko zastavljeni in če hočemo te cilje doseči, to je 10 % prag
               tujih študentov, 20 % prag naših študentov v mednarodnih menjavah, popolna izenačitev
               tujih in domačih študentov, potem mora biti pristop resnejši, bi rekla. Glede na to,
               kako je odrezano v programu za uravnoteženje javnih financ področje visokega šolstva
               in znanosti, je pa govoriti o tem, da bi morala kot opozicijska poslanka razumeti
               nekatere stvari, pa res odveč. 24 dodatnih milijonov, ki so jih iztržili in
               zlicitirali po prvotnih 19 milijonih še za 5 milijonov, pri tem pa tisti, ki
               opravljajo visokošolsko dejavnost, povejo, da bi ob dodatnih 20 milijonih, brez 30
               milijonov, ki so jih odrezali, zanemarjam in zaokrožujem, brez teh dodatnih 50
               milijonov bo nemogoče izpeljati programe. In tu bodo tuji študentje in domači
               študentje na istem, ker se ne bodo mogli vpisati v študijske programe, ki jih ne bo
               mogoče uresničevati zaradi pomanjkanja sredstev. In mislim, da je o teh stvareh
               vredno razpravljati, posebej, ker ima Slovenija tudi nekatere mednarodne zaveze in
               tudi recipročnost zahteva nekatere izpolnjene pogoje. Tuji študentje so zaenkrat brez
               sredstev. Kdaj se bo to zgodilo z novimi razpisi, je drugo vprašanje. Vsekakor menim,
               da je vprašanje oblikovanja slovenskega visokošolskega prostora v danih okoliščinah
               resno vprašanje in si zasluži odgovor ministra Vizjaka, upam pa, da tudi ministra,
               pristojnega za visoko šolstvo, o teh stvareh. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa. O vašem predlogu bomo odločili jutri v okviru glasovanj.</p>
               <p>Zdaj je na vrsti gospod Gašpar Gašpar Mišič in vprašanje ministru za gospodarski
               razvoj in tehnologijo mag. Radovanu Žerjavu.</p>
            </sp>
            <sp who="SDZ6:GašparMišičGašpar">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, podpredsednica.</p>
               <p>Gospod minister Radovan Žerjav. Ko sem se prejšnji teden odločal, komu postaviti
               poslansko vprašanje in kaj, sem izbral ravno vas in, kot kaže, sva midva, gospod
               minister, telepatsko povezana, kajti vi ste danes že imeli novinarsko konferenco in
               ste predstavili, dejansko ste pojasnili, lahko rečem, da ste tudi podali odgovor na
               moje poslansko vprašanje. Vendar ste tudi sami javnosti zastavili nekaj vprašanj
               oziroma sami sebi ste dali nekaj nalog glede črpanja evropskih sredstev. In sicer,
               izteka se finančna perspektiva 2007–2013. Torej, zapravili smo že tri četrtine časa,
               kot ste tudi sami ugotovili, ostala nam je samo še ena četrtina tega časa za počrpati
               dve tretjini sredstev, počrpanih je pa komajda slaba tretjina, se pravi, 1,3
               milijarde od skupnih 4 milijard. In bojim se, da nam bo zmanjkalo časa. In ker ste v
               svojem nagovoru na novinarski konferenci tudi sami sebi dali nalogo, da boste uvedli
               tedensko medresorsko koordinacijo ministrov in državnih sekretarjev, kar je tudi
               pravilno, in da boste nekako identificirali oziroma težili k identifikaciji težav
               oziroma zakaj prihaja do teh problemov. Moram reči, da je to v redu. Glede na to, da
               ste tako hitro odreagirali in prehiteli dobesedno moje uradno vprašanje, mi je v čast
               kot opozicijskemu poslancu, kar je seveda dobra praksa, kajti večkrat ste v svoji
               politični karieri izjavili, dejanja in ne besede, kot bi rekli Italijani: Fatti, non
               parole. Se pravi, če boste tako nadaljevali v praksi, ker sedaj je krmilo v vaši
               rokah, smer izbirate vi, in ker imate resnično premalo časa za uresničitev vseh
               projektov, ki so bili zastavljeni, se bojim, da vam to ne bo uspelo, pa ne po vaši
               krivdi, zato ker vaši predhodniki niso dobro delali. Jaz vam bom samo nakazal, kako
               se morate lotiti tudi kot minister reševanja problemov. Slabo medresorsko
               sodelovanje, to ste že pogruntali, to je bil ključni problem. In še nekaj se je
               dogajalo – medresorsko nagajanje. Namesto sodelovanje je bilo v preteklosti
               medresorsko nagajanje. Sem vesel, da mi odkimavate, ker to sem tudi v svoji praksi
               ugotovil. Določeni uslužbenci iščejo težave in ne rešitve in se obnašajo, kot sem že
               večkrat poudaril, kot da so lastniki svojega delovnega mesta. Vsi se morajo zavedati,
               da so del javnega servisa v službi ljudi in ne, da so sami sebi namen in ne smejo
               zavirati razvoja te družbe.</p>
               <p>Zato vas, gospod minister, sprašujem:</p>
               <p>Kako boste zagotovili večjo uspešnost izvajanja programov in projektov z evropskimi
               sredstvi v tako kratkem času?</p>
               <p>Kakšni so vaši dodatni ukrepi, ki jih boste morali sprejeti, da bo ta država
               dejansko v tem sklicu – kot si vsi želimo, to je naš skupni cilj – uspešna in da bomo
               počrpali ta evropska sredstva, ki so, kot ugotavljamo, edini vir za investiranje v
               tej finančni perspektivi, vsaj v letu 2012?</p>
            </sp>
            <sp who="SDZ6:TomcRomana">

               <speaker>PODPREDSEDNIK ROMANA TOMC:</speaker>

               <p>Hvala.</p>
               <p>Minister, izvolite.</p>
            </sp>
            <sp who="SDZ6:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Hvala tudi za vprašanje. Mislim, da ste prav opredelili problematiko črpanja
               evropskih sredstev. Mi smo takoj po nastopu mandata, ker se zavedam tudi sam osebno,
               da je to eden od ključnih prioritet in tudi pravzaprav edini potencial za razvoj, za
               gospodarsko rast in tako naprej, detajlno pregledali podedovano stanje in ga kot tako
               ocenili za zelo resno, na nekaterih področjih bi celo rekel, da je kritično. Kritično
               predvsem zaradi tega, ker do zdaj ni bilo storjenega dovolj. Tukaj mislim predvsem na
               operativni program, okoljske in prometne infrastrukture, vezano seveda na železniške
               projekte. In v zvezi s tem bo treba relativno v kratkem času sprejeti tudi dokončne
               odločitve. Ali se kateri od teh projektov zaradi stanja, v katerem je, oceni kot da
               ga ni mogoče realizirati v tej finančni perspektivi, predvsem in izključno zaradi
               tega, ker je v takšnem stanju, kakršnem je, še vedno se pogovarjamo o gradbenih
               dovoljenih, še vedno se pogovarjamo o dokumentaciji, še vedno se pogovarjamo o nakupu
               zemljišč in tako naprej, skratka, o tistih osnovnih zadevah, ki bi morale biti že
               zdavnaj zdavnaj razrešene.</p>
               <p>To je seveda situacija, ki ni najbolj spodbudna, sicer pa lahko rečem, da smo na
               osnovi tega podedovanega stanja sprejeli veliko ukrepov, eden od teh in seveda
               ključen je seveda ukrep tedenske medresorske koordinacije na nivoju ministrov. Menimo
               namreč, da je to prepomembna zadeva, da bi se to dogajalo tako, kot ste rekli, na
               nekih nižjih nivojih in bi se iskali bolj problemi kot rešitve. Prilagodili smo
               navodila in pravilnike, najbrž bo treba prilagoditi tudi zakonodajo, predvsem vezano,
               ampak to ne samo zaradi tega, ampak tudi zaradi drugih problemov, govorimo o
               prostorski zakonodaji, o zakonu o graditvi objektov. Najbrž bo treba tudi
               prerazporediti nekatere sredstva, vezana na te projekte, ki jih omenjam. Zagotavljamo
               seveda lastno udeležbo, to je bila ključna prioriteta tega proračuna. Žal do zdaj
               temu ni bilo tako in so mnogi projekti zaradi tega, ker ni bilo zagotovljene lastne
               udeležbe, tudi stali.</p>
               <p>Uvedli smo redno pošiljanje zahtevkov za povračilo sredstev v Bruselj in s tem
               zagotovili tekoče prilive v državni proračun. Opozorjeni smo namreč bili iz Bruslja,
               da se to ni odvijalo redno, ampak tako parcialno, ko se je nabralo neko število
               projektov, neka vsota, se je poslalo tudi zahteve, kar je povzročalo probleme tako
               pri nas kot tudi v Bruslju. To smo odpravili. Potrebno bo povečati kakovost in
               učinkovitost nadzora nad projekti, da se nam ne bo zgodilo to, kar nam zdaj grozi,
               vezano na projekt Stožice.</p>
               <p>Na osnovi vseh teh ukrepov lahko rečem, da smo v tem času potrdili za 237 milijonov
               javnih razpisov in projektov, da sem v aprilu podpisal 122 aneksov in pogodb za
               občine v skupni vrednosti okoli 50 milijonov evrov in da je bil ta petek, 11. maja,
               objavljen javni poziv v okviru razvojne prioritete razvoj regij, torej gre za šesti
               razpis za obdobje 2012–2014, kjer razpisujemo 145 milijonov evrov nepovratnih
               sredstev za občine. Največ sredstev v okviru tega poziva je namenjenih za projekte
               okoljske infrastrukture in javne turistične infrastrukture, nekaj manj pa za urbani
               razvoj, razvoj mestnih jeder in socialno infrastrukturo. Zadeve se, bom rekel,
               obračajo na bolje. Seveda bi vedno želeli, da bi bile zadeve hitrejše.</p>
               <p>Upam, da se bomo na osnovi vseh teh ukrepov, ki smo jih sprejeli, v naslednjih
               mesecih lahko pogovarjali o bistvenem napredku črpanja. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dopolnilno.</p>
            </sp>
            <sp who="SDZ6:GašparMišičGašpar">

               <speaker>GAŠPAR GAŠPAR MIŠIČ (PS PS):</speaker>

               <p>Hvala lepa, tokrat bom izkoristil vse do konca, kar mi pripada, hvala lepa,
               podpredsednica.</p>
               <p>Gospod minister, omenili ste operativni program. Vsi vemo, in sedaj je to dejstvo,
               da bo potrebna sprememba operativnega programa okoljske in prometne infrastrukture.
               Jaz bi vam samo še dodatno, glede na to, da moram reči, da sem zadovoljen z vašim
               odgovorom, še bolj bom zadovoljen, če se bo v praksi pokazalo, da bodo vaše besede
               meso postale. Glede na to, da je vlada namerava sprejeti kar nekaj ukrepov, vam moram
               dati napotek, da je za gospodarsko rast treba predvsem spremeniti oziroma zamenjati
               miselni vzorec tistih javnih serviserjev, ki jim je zaupano upravljanje te države. Se
               pravi, čip jim je treba zamenjati. In še nekaj, gospod minister, problem je v
               resornih lobijih, ki to državo vlečejo vsak na svojo stran in s tem državo trgajo kot
               srajco. To je velik problem. In nismo mi politiki tisti, ki upravljamo in vodimo to
               državo, ampak so tisti, ki so že nekje trdno pozicionirani in so dejansko v krempljih
               določenih strukturnih lobijev. Zanimivo je dejstvo, da katerakoli opcija pride, leva
               ali desna, eni in isti so stalno na istih mestih. In oni so tisti, ki jih je treba,
               bom rekel, pretresti ali jih stresti, lahko rečemu tudi, iz hlač, da se lotijo dela
               za državo in državljane in ne za posamezne žepe, ker veliko je denarja, evropskih
               sredstev in če to ne gre v javno infrastrukturo, ki je nujna za razvoj te države,
               razvoj gospodarstva, smo mi kratko malo opleli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Minister, dopolnilni odgovor.</p>
            </sp>
            <sp who="SDZ6:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Moram reči, da se v marsičem strinjam, predvsem v tem zadnjem, kar ste dejali. Tudi
               jaz sem večkrat dejal, da to državo vodita drugi in tretji nivo. Kar se mi zdi
               pomembno k temu dodati, je, da bomo poskušali brez sprememb operativnih programov.
               Zakaj? Zato, ker menim, da bi s tem, ko bi spreminjali operativni program, samo
               izgubljali na času. Torej, mi moramo najti za tiste projekte, za katere bomo ocenili
               v relativno kratkem času, da jih ni moč realizirati v tej finančni perspektivi, da
               znotraj posameznega operativnega programa najdemo področja, ki pa so absorpcijsko
               sposobna. In znotraj operativnega programa okoljske in prometne infrastrukture, ki je
               v tem trenutku najbolj kritičen ravno zaradi tega infrastrukturnega dela, bomo
               poskušali najti alternativne rešitve predvsem na tistem okoljskem delu, če hočete
               tudi energetskem delu. Tako da ne želimo spreminjati. Sprememba operativnega program
               pomeni, da ne bom rekel, skoraj leto dni. Tega časa si zdaj v tem trenutku, v katerem
               smo, vizavi črpanja evropskih sredstev ne moremo in ne smemo privoščiti. Hvala lepa.
           </p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še proceduralno.</p>
            </sp>
            <sp who="SDZ6:GašparMišičGašpar">

               <speaker>GAŠPAR GAŠPAR MIŠIČ (PS PS):</speaker>

               <p>Do konca. Ko hodiš, pojdi vedno do konca, je rekel naš pesnik Tone Pavček. In tudi
               jaz grem do konca. Hvala lepa.</p>
               <p>Gospod minister, trudili se boste, da ne boste spreminjali operativne programe in da
               boste drugače izkoristili ta sredstva. Jaz srčno upam, da vam bo tudi uspelo, tako da
               ne izgubljajmo časa z nepotrebnimi birokratskimi zadevami, gremo naprej. To je zelo v
               redu. Jaz vam moram samo, gospod minister, glede na to, da ugotavljam, da se
               konkretno na južnem Primorskem dela ena velika škoda prebivalcem, da že 17., 18. leto
               v prostor umeščajo vodooskrbo Obale in Krasa, da se več kot 10 let ukvarjajo z
               ravnanjem z odpadki in še vedno ni rešen problem. Jaz upam, da bomo v sredo to
               dosegli pri ministru Bogoviču, da bomo končno sprejeli končni sklep, ki bo omogočil
               črpanje kohezijskih sredstev, ker vemo, da smo tudi tam počrpali komajda 15,6 % od
               predvidenih sredstev. In iz tega razloga, gospod minister, jaz mislim, da glede na
               to, da je tema zelo zanimiva in da ste vi edini minister v tej vladi, ki ima po mojih
               ocenah glede na vaše pretekle izjave en kapital, ki ga morate zdaj unovčiti in
               izkoristiti, da nam dejansko omogočite, da omogočite tej državi in gospodarstvu, da
               gre naprej. Vi ste gospodarski minister, vi ste dejansko odgovorni za razvoj, vsi
               ostali vam morajo slediti. In vi ste tisti, ki jih morate koordinirati, in je prav,
               da imate medresorsko sodelovanje, ker če jih ne boste držali na vajetih, bo vse tukaj
               zbežalo, vsak na svojo stran.</p>
               <p>Iz tega razloga jaz predlagam, da se v Državnem zboru, spoštovana podpredsednica,
               opravi razprava, da bi morda tudi kolegice in kolegi, ki danes manjkajo, če
               pogledamo, tukaj nas je mogoče ena peščica prisotnih, vsi so zapustili ta hram
               demokracije, bog ve, kje so, očitno se imajo nekje lepše kot mi, ampak garamo, vsi
               skupaj garamo. Zapomnite si, da tudi opozicijske poslanke in poslanci garamo in si
               želimo skupaj z vami to državo popeljati na boljše. Nikoli in nikdar več na slabše,
               ker slabše, kot je danes, nam na žalost ali ne srečo ne more biti.</p>
               <p>In še nekaj, gospod minister, hvala lepa, da ste mi odgovorili na moje vprašanje
               hitra cesta Jagodje–Lucija. Upam, da boste tam pohiteli, da bomo res rešili, ker tam
               je veliko ljudi, ki že predolgo čaka, in upam, da bodo dočakali tudi v tem sklicu
               oziroma v tem letu, da bodo vsaj odkupljene njihove parcele.</p>
               <p>Gospa podpredsednica, hvala lepa za vaš pisk. Upam, da sem izkoristil svojo
               situacijo, to poslansko dolžnost, in upam, da mi bodo prisluhnili tudi koalicijski
               kolegice in kolegi, da bodo potrdili, da bomo imeli razpravo v tem hramu demokracije,
               o tem tako perečem vprašanju. Brez tega ne bo razvoja te države. Infrastruktura je
               naša država.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>O vašem predlogu bomo razpravljali in odločali jutri v okviru glasovanj.</p>
               <p>Bi vam pa vseeno rada pojasnila, da ti piski, na katere opozarjate, so pa že kar
               vgrajeni v sistemu, da pazijo, da nismo predolgi.</p>
               <p>Zdaj pa je na vrsti gospa Renata Brunskole. Minister pa bo, očitno, z nami ostal do
               konca in odgovarjal na to in tudi na naslednje vprašanje.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Hvala lepa, spoštovana gospa podpredsednica. Spoštovani gospod minister, kolegice in
               kolegi!</p>
               <p>7. marca 2011 je bil sprejet Zakon o skladnem regionalnem razvoju, ki omogoča
               dodatne podpore območjem z visoko brezposelnostjo. Že v prejšnjem mandatu – sem
               prepričana, da se tudi gospod minister spomni sprejetja tega zakona, za Pomurje je
               bil takrat sprejet poseben zakona o pomoči Pomurju. Po sklepu Vlade Republike
               Slovenije je bilo 7. aprila 2011 območje Pokolpja, to je Kočevskega in Bele krajine,
               uvrščeno med demografsko ogrožena območja z visoko brezposelnostjo, stopnja
               brezposelnosti februarja 2012 je, recimo, v Črnomlju znašala 18 %, v Kočevju 20,9 %,
               kar je krepko nad povprečjem regije jugovzhodne Slovenije, ki znaša 12,6 %, oziroma
               Slovenije, kjer znaša 12,4 %. Ogroženo območje ima na osnovi takšnih sklepov vlade in
               visoke stopnje brezposelnosti omogočeno pridobitev dodatnih sredstev za razvoj. To je
               bilo tudi potrjeno v programu spodbujanja konkurenčnosti in ukrepov razvojne podpore
               Pokolpju 2011–2016. Takrat je to spadalo pod resor Službe Vlade za lokalno
               samoupravo, zdaj je to pod vašim resorjem in istočasno tudi razvojnim institucijam
               omogoči nemoteno delovanje. Razvojne institucije v okviru tega programa Pokolpja so
               tako RIC Bela krajina, Razvojni center Novo mesto in Razvojni center Kočevje-Ribnica
               in že od novembra 2011, torej že od lani, so brez pogodbe z državo oziroma pristojnim
               ministrstvom. Seveda njihovo in tudi naše mnenje je, da če se je takrat vlada
               odločila, da program Pokolpje podpira, potem je prav, da se sprejeti sklep tudi
               izvršuje in torej tudi regionalnim inštitucijam omogoči nemoteno delovanje. Razvojne
               inštitucije majo težave z zalaganjem sredstev, ker namreč gre za tako dolg čas, že od
               novembra 2011 do maja 2012, to neprejemanje sredstev in nepodpisana pogodba lahko
               celo ogrozi njihov obstoj. Seveda so te razvojne inštitucije ključnega pomena za
               uspešno črpanje sredstev na javnih razpisih Pokolpja.</p>
               <p>Prej ste tudi omenjali poseben program razvoja regije, kjer gre bolj za občine, zato
               me zanima:</p>
               <p>Kdaj bo podpisana pogodba o financiranju dodatnih razvojnih nalog v regiji
               jugovzhodna Slovenija, če želimo doseči cilje programa Pokolpja, torej tako dodatne
               zaposlitve kot tudi dodaten razvoj?</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite minister za odgovor.</p>
            </sp>
            <sp who="SDZ6:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa tudi za to vprašanje.</p>
               <p>Res je, na podlagi sprejetega zakona, ki ste ga omenili, je vlada v prejšnjem
               mandatu določila Pokolpju poseben razvojni status problemskega območja z visoko
               brezposelnostjo. Sprejela je tudi program spodbujanja konkurenčnosti in 7 posebnih
               ukrepov razvojne podpore Pokolpja ter naložila ministrstvom, da upoštevajo območje
               Pokoplja kot prednostno območje razvojnih politik. To usmeritev nadaljuje tudi
               sedanja vlada. Ob rebalansu sedanjega proračuna smo v okviru ministrstva ohranili
               proračunske postavke za izvajanje posebnih ukrepov na obmejnih problemskih območjih v
               Posočju, Pomurju in tudi v Pokolpju. V Pokolpju smo na ta način zagotovili, da se bo
               lahko razvojni program izvajal tako, kot je bil tudi zastavljen, še več, sredstva
               programa, ki so iz različnih razlogov lani ostala neporabljena, smo deloma
               nadomestili v letošnjem proračunu. Tako smo uspeli finančno pokriti letos februarja
               objavljen dodaten javni razpis za manjše investicijske projekte – na katerega se
               nanaša del zastavljenega poslanskega vprašanja –, javni razpis Ministrstva za
               gospodarski razvoj in tehnologijo v vrednosti 700 tisoč evrov poteka brez posebnosti
               po zastavljeni časovnici. Iz Bele krajine in Kočevskega je prispelo do zdaj 27 vlog.
               V mesecu maju bodo izdani sklepi in za tem bo sledilo sklepanje pogodb. Tako da
               zadeve tečejo.</p>
               <p>V skladu s programom pripravljamo na ministrstvu tudi redni dvoletni javni razpis za
               večje investicijske projekte, kot je bil izveden v preteklem letu. Za državno pomoč
               za investicijske projekte v letih 2013 in 2014, vključno turizem, bo razpisanih med 3
               in 4 milijone evrov. Predvidoma bo ta javni razpis objavljen v septembru oziroma
               takoj po pripravi razreza državnih proračunov za leti 2013 in 2014, rok za oddajo
               vlog bo v začetku prihodnjega leta oziroma kakor hitro se bo zadeva končala.</p>
               <p>Za del vašega vprašanja, vezano na financiranje razvojnih agencij, inštitucij in
               tako naprej, moram reči, da tega, glede na to, da ni bilo eksplicitno izpostavljeno,
               moram reči, da te informacije nimam, da bi kakršen koli problem v tem v zvezi bil. Če
               ta problem je, ga bomo absolutno na ministrstvu proučili in videli, kaj se da
               narediti, ker mislim, da ni nobenega razloga, da bi tukaj prihajalo do kakršnih koli
               zastojev.</p>
               <p>Skratka, če potegnem pod črto, kar se tiče tega programa, vezanega na Pokolpje,
               zadeve tečejo. Jaz osebno jih še posebej spodbujam. Tudi sam prihajam iz takšnih
               okolij in vem, kakšno je stanje. Tudi mimo tega programa se nekatere zadeve odvijajo,
               vezane na ta gospodarski del, nekatere investicije, izboljšave in tako naprej. Jaz
               upam, da bomo uspeli ta primer premakniti na bolje. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želite dopolnilno?</p>
               <p>Izvolite.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Hvala lepa, spoštovani gospod minister, za odgovor.</p>
               <p>Tudi v povezavi z mojim vprašanjem, ki je bilo vezano na to, kako potekajo
               aktivnosti, me je ravno zanimalo, ali ste v bistvu seznanjeni, da je problem s to
               pogodbo, tako da bi vas vljudno prosila, če lahko preverite, zakaj od novembra 2011
               te pogodbe ni. Verjamem, da mogoče niti ni bilo še zaznati tega problema, vendar
               mislim, da je ključ za delovanje teh razvojnih institucij. Ko ste pa omenili, da je
               bil 3. februarja tudi nov razpis, naj poudarim, da je bila 3. februarja 2012 sprejeta
               Uredba o spremembah in dopolnitvah uredbe o dodeljevanju regionalnih državnih pomoči.</p>
               <p>Kaj se je zgodilo pri tej uredbi?</p>
               <p>Kaj se dogaja na področju davčnih olajšav?</p>
               <p>Kdaj jih bodo lahko podjetniki s Pokolpja začeli koristiti?</p>
               <p>Zakaj vas to sprašujem? Namreč, Zavod za zaposlovanje je na spletu objavil obvestilo
               o povračilu prispevkov za socialno varnost, ki ga bodo lahko uveljavljali delodajalci
               za pogodbe, ki bodo sklenjene od 21. marca 2012 do 31. decembra 2013.</p>
               <p>In me zanima:</p>
               <p>Zakaj ni možno tega povračila uveljavljati že od 3. februarja, ko je bila sprejeta
               uredba, in ne šele takrat, ko je zavod za zaposlovanje objavil to zadevo na svoji
               spletni strani?</p>
               <p>To je vprašanje. Zakaj vas to sprašujem? Tudi danes so me nekateri obvestili iz
               razvojnih institucij, da imajo to vprašanje, ta dvom, zakaj ne že 3. februarja, pač
               pa šele takrat, ko je zavod 21. marca to objavil. Sicer pa se vam že vnaprej
               zahvaljujem tudi za ta odgovor in za urgiranje in ukrepanje v tej smeri. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Minister, želite podati dopolnilni odgovor?</p>
            </sp>
            <sp who="SDZ6:ŽerjavRadovan">

               <speaker>MAG. RADOVAN ŽERJAV:</speaker>

               <p>Ja, takole bom povedal, karkoli bi zdaj govoril, bi filozofiral, ker nimam vseh
               informacij. Se bom pozanimal in vam bom to vsekakor posredoval. Zanima pa tudi mene,
               ker je tako, kot pravite, zadeva nekoliko čudna.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Najlepša hvala.</p>
            </sp>
            <sp who="SDZ6:ŽerjavRadovan">

               <speaker>MAG. RADOVAN ŽERJAV:</speaker>

               <p>Tudi vam.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še zadnje poslansko vprašanje, ki ga bo zastavila gospa Alenka Pavlič ministru za
               gospodarski razvoj in tehnologijo mag. Radovanu Žerjavu.</p>
            </sp>
            <sp who="SDZ6:PavličAlenka">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Pripadla mi je čast, da kot zadnja vprašam resornega ministra gospoda Žerjava o
               mogoče malo manj ugodni zadevi.</p>
               <p>Ob robu obiska Janeza Janše v Nemčiji se je premier sestal z Angelo Merkel in
               predsednikom nemških železnic. Pohvaliti moram napore za krepitev odnosov in
               morebitnih vlaganj Nemčije v Slovenijo, saj gre za največjo gospodarsko velesilo v
               Evropi. Moji pomisleki in vprašanja pa se nanašajo predvsem na oživitev logističnega
               holdinga. Ker iz lastnih izkušenj vem, da investicije v razvoj logistike niso
               področje vašega premierja, saj je v prvem mandatu dovolil investicijo 130 milijonov
               evrov od Čehov, ki bo sedaj potopila Intereuropo, me močno skrbi, kaj bo z
               logističnim holdingom.</p>
               <p>Zanima me:</p>
               <p>Kaj pomeni oživitev ideje logističnega holdinga?</p>
               <p>Ali to pomeni, da nam bodo Nemci pobrali še tisto nekaj, kar imamo, slabo pa
               pustili?</p>
               <p>Da vprašam bolj podrobno:</p>
               <p>Ali bodo Nemci dobili Luko in železnico, Intereuropo pa potopili, ker imajo svojega
               logista Schenkerja, ki že ima 90 tisoč zaposlenih?</p>
               <p>Ali nameravajo Nemci prevzeti tudi Intereuropo in vse njene zaposlene?</p>
               <p>Ker si ne želimo, da se nam zgodi v logističnem holdingu enako, kot se je večini
               investicij, ki so bile izvedene v mandatu 2004–2008, večina njih je bila tajkunskih
               in danes nam pred očmi propadajo podjetja kot so: Istrabenz, Pivovarna Laško,
               Fructal, NLB, Intereuropa. Gospodje, tajkunizacija in rušenje menedžerskega ceha v
               mandatu 2004–2008 nas je pripeljala v situacijo, ko ljudje dvomijo v vse vodilne
               direktorje, saj je bil direktor lahko vsak, ki je imel pravilno izkaznico, ne glede
               na to, ali je sploh vedel, kaj je bilanca in kaj je računovodski konto. Sprašuje vas,
               kaj pomeni oživitev logističnega holdinga. Kaj to pomeni za naše največje nacionalno
               strateško podjetje Luko Koper? Ali je v tem paketu tudi kaj za obubožano Intereuropo?
               Verjetno ne. Upam, da se kot pristojni minister zavedate, da nam pri reševanju države
               nihče ničesar ne bo dal, razen če bo videl veliko korist. V tem paketu logističnega
               holdinga je tudi Luka Koper, ki bi se je radi polastili Nemci pod pretvezo, da bodo v
               zameno reševali naše železnice. Kot nam je iz mandata 2004–2008 poznano, ko je gospod
               Vizjak prodal Acroni in celotno Slovensko industrijo jekla, so bile takrat tudi
               obljube, da je cena tako nizka samo zato, ker bodo investitorji v razvoj vložili
               dodatnih 300 milijonov evrov.</p>
               <p>Vprašujem vas:</p>
               <p>Ali gre pri zametkih logističnega holdinga za kakršnokoli poplačilo Angeli Merkel in
               s tem Nemčiji, ker je na volitvah podprla stranko SDS in s tem vašo vlado?</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Minister izvolite, odgovor.</p>
            </sp>
            <sp who="SDZ6:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Kot prvo. Če se je kdo v preteklem mandatu uprl tajkunom, sem se tajkunom in
               zgodbam, ki so bile vezane na marsikatero zgodbo, ki ni bila dobra za to državo, uprl
               jaz kot minister za promet.</p>
               <p>To vprašanje, ki ste ga meni zastavili, bi bilo bolje, da bi ga zastavili kar
               predsedniku Vlade. Jaz namreč nimam informacij, o čem in na kakšen način se je
               pogovarjal predsednik Vlade s kanclerko Merklovo, vezano na morebitni logistični
               holding. Vem pa nekaj, če bomo v Sloveniji želeli pospešiti izgradnjo drugega tira,
               bomo morali najti, prvič, drugi model financiranja, in drugič, morali bomo najti
               strateškega partnerja oziroma nekoga, ki bo skozi novi model, ali bo to javno
               zasebnopartnerstvo ali kakorkoli, nam pomagal ta drugi tir izgraditi. Jaz namreč ne
               vidim možnosti, da drugi tir, pa če govorimo o 10 milijardah, če povežemo Koper s
               Hodošem ali pa tudi kakšno milijardo manj sem ali tja, mislim, da nismo v stanju
               sfinancirati sami, razen če želimo to povezavo graditi še nadaljnjih 20 ali pa 30
               let, česar si najbrž iz časovnega zornega kota ne moremo privoščiti, ampak rabimo to
               železniško povezavo bistveno bistveno prej. Torej, potrebujemo strateškega partnerja,
               ki nam bo pomagal to sofinancirati. Zdaj, ali je to model, torej, da se ob tem modelu
               formira logistični holding, o katerem jaz v tem trenutku nimam nobenih informacij,
               ponavljam, kaj so se pogovarjali, o kakšni obliki sodelovanja, ničesar ne vem. Vem
               pa, da tako, kot je, in da tako preprosto ne moremo premakniti zadeve naprej. Hvala
               lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Dopolnilno vprašanje.</p>
            </sp>
            <sp who="SDZ6:PavličAlenka">

               <speaker>ALENKA PAVLIČ (PS PS):</speaker>

               <p>To vprašanje se mi zdi izredno pomembno, zato ponavljam, to je izredno pomembno za
               samo obalo kot tudi za moje bivše podjetje, in sicer ponovno:</p>
               <p>Kaj ideja o logističnem holdingu pomeni za Luko Koper?</p>
               <p>Ali bo Slovenija kakorkoli izgubila oblast nad upravljanjem in lastništvom?</p>
               <p>Tega vam res ne bomo mogli dovoliti, preveč ste nas že izigrali v prvem mandatu
               premierja Janeza Janše. Razprodaja strateških naložb Luke Koper, Zavarovalnice
               Triglav, Mercatorja, Petrola, Hita. Pomeni, da bomo ostali v prazni državi brez
               lastnine in moči. Postali bomo hlapci zahodnim narodom. Si tega res želimo? Mi ne. Da
               vam nadzorno ponazorim s primerom, da boste lažje razumeli, kaj vas sprašujem. To je
               tako, kot da smo pred leti imeli stanovanje z luksuzno opremo, danes pa bomo iz
               stanovanja razprodali še zadnje uporabne kose pohištva, z denarjem pa poplačali
               dolgove prejšnjega lastnika, s tem mislim na vse prehodne vlade. Povejte mi prosim,
               kaj bomo počeli v tem stanovanju z golimi stenami in praznimi prostori? Popolnoma
               nič. Pod nobenim pogojem ne smemo prodati strateških naložb, kar Luka Koper
               definitivno je. Tujci so dobrodošli, vendar ne na razprodajah ključnih podjetij.
               Vprašanje se ponovno glasi:</p>
               <p>Kaj to pomeni za Luko Koper?</p>
               <p>Ali bomo kakorkoli izgubili vpliv nad upravljanjem in lastništvom?</p>
               <p>Če je to tema pogovorov, lahko kar takoj prenehate, saj vam prodaje tega dragulja ne
               bomo dovolili.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Minister, prosim še za dopolnilni odgovor.</p>
            </sp>
            <sp who="SDZ6:ŽerjavRadovan">

               <speaker>MAG. RADOVAN ŽERJAV:</speaker>

               <p>S tem očitkom se pa res ne morem strinjati, da sem jaz koga izigral. Kje pa sem jaz
               sodeloval pri čem? Lepo vas prosim! Če to naslavljate na Vlado, potem ne
               pavšalizirati, meni zastavljate vprašanje, jaz nisem nikogar izigral pri logističnem
               holdingu. Ja? Če pa me sprašujete po tem, kar se tiče Luke Koper, kdo pa sploh
               govori, da bi se ta Luka Koper prodajala? Kje pa je to kdo omenjal? Ali je to kdo kje
               omenjal? Jaz tega nisem slišal. In tudi jaz sem proti, da se Luka Koper proda,
               mimogrede, če hočete to slišati, absolutno, zakaj bi jo pa prodajali in čemu? Jaz
               govorim o tistem, kar je problem. Problem pa je železniška infrastruktura, se
               strinjava najbrž s tem, da je to problem in da ga je treba rešiti. Zdaj, lahko ga
               rešujemo 30 let, lahko pa iščemo rešitve, ki bodo dale rešitev za problem v krajšem
               času. In to je za mene pomembno kot gospodarskega ministra, da najdemo hitro rešitev
               za izgradnjo drugega tira. Sami, po moji oceni ni šans, da ga zgradimo, ni šans,
               glede na izkušnje, ki jih imamo pri izgradnji avtocestnega križa, pa se denimo
               avtocestni križ vendarle tudi financira sam od sebe, v veliki meri. V primeru
               železnic ta delež samofinanciranja ni tako velik. Torej, potrebujemo nekoga, ki nam
               bo to pomagal narediti, da bomo to lahko v relativno kratkem času realizirali.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Še proceduralni predlog.</p>
            </sp>
            <sp who="SDZ6:PavličAlenka">

               <speaker>ALENKA PAVLIČ (PS PS):</speaker>

               <p>Spoštovani gospod minister, odgovora o Intereuropi od vas nisem dobila. Zato se mi
               zdi ključno, da v skladu z drugim odstavkom 246. člena Poslovnika prosim, da se
               Državni zbor opredeli oziroma opravi razpravo o reševanju slovenskih logističnih
               paradnih konjih. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa. Tudi o temu predlogu bomo razpravljali in odločali jutri v okviru
               glasovanj.</p>
               <p>S tem pa prekinjam tudi to točko dnevnega reda, ki jo bomo nadaljevali jutri, v
               torek, 15. maja 2012, ko bomo odločali v okviru glasovanj o predlaganih sklepih.</p>
               <p>S tem tudi prekinjam 3. sejo Državnega zbora, ki jo bomo nadaljevali jutri ob 9.
               uri. Nasvidenje. <stage type="time">(SEJA JE BILA PREKINJENA 14. MAJA 2012 OB 18.56.)</stage>
               </p>
            </sp>
         </div>
      </body>
   </text>
</TEI>