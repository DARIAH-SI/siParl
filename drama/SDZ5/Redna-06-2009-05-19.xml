<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-06-2009-05-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6E3C47FCADAC26AFC12575D100358356</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=6E3C47FCADAC26AFC12575D100358356</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-06-2009-05-19.DZ" n="06">
               <name>Redna</name>
               <date when="2009-05-19"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-06-2009-05-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 6. seje</stage>
            <stage type="date">(19. maj 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10.02. </stage>


            <sp xml:id="SDZ5-Redna-06-2009-05-19.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 6. seje Državnega zbora Republike Slovenije.</p>
               <p>Obveščen sem, da se današnje seje ne more udeležiti poslanec mag. Anton Rop. Vse
               prisotne lepo pozdravljam.</p>
               <p>Na obisku v Sloveniji je gospod Vítor Manuel da Silva Caldeira, predsednik Evropskega
               računskega sodišča, ki ga lepo pozdravljam med nami in ga prosim, da nagovori Državni
               zbor. Prosim gospod predsednik.</p>
               <p>Obenem vas obveščam, da je nagovor simultano prevajan. Slovenščino imate na številki
               1. Hvala lepa. <title xml:id="SDZ5-Redna-06-2009-05-19.title1">VÍTOR MANUEL DA SILVA CALDEIRA:</title> Gospod predsednik. Spoštovani
               poslanci v Državnem zboru Republike Slovenije.</p>
               <p>V veliko čast mi je v vlogi predsednika Evropskega računskega sodišča, da imam danes
               priložnost, da spregovorim pred vami tukaj v dvorani Državnega zbora Republike
               Slovenije. Rad bi se zahvalil vam, dr. Pavel Gantar, in rad bi se zahvalil tudi
               predsedniku slovenskega Računskega sodišča dr. Igorju Šoltesu, ki sta mi omogočila
               današnji nastop. Zavedam se, da stojim pred vami v mladi demokratični politični
               inštituciji, ki je dosegla že veliko. Med drugim ste dali zelo pomemben prispevek za
               to, da je Slovenija uspešno postala članica Evropske unije leta 2004. Po tistem je
               bila Slovenija prva izmed držav EU 10, ki je leta 2007 uvedla evro. Leta 2008 pa je
               bila Slovenija prva, ki je predsedovala Svetu Evropske unije. Politično vodenje za
               doseganje še večje evropske integracije postaja vse pomembnejše, zlasti v luči
               globalnih izzivov, kot je na primer sedanja finančna in gospodarska kriza in kot so
               tudi podnebne spremembe. Soočenje s temi izzivi zahteva usklajeno delovanje na
               nacionalni, evropski in mednarodni ravni. Poleg tega bo treba tudi kar precej javnih
               sredstev, vendar pa uspešnost političnih institucij, tako na ravni Unije kot na
               nacionalni ravni, za to, da bo zagotovljeno takšno vodenje Evropske unije in ta
               uspešnost bo odvisna od sposobnosti, da ohranimo zaupanje evropskih državljanov.</p>
               <p>Naj vam dam primer, proces ratifikacije Lizbonske pogodbe in bližnje volitve za
               Evropski parlament nas opominjata, da zaupanja državljanov Evropske unije ne kaže
               jemati za nekaj, kar je samo po sebi umevno. Prepričan sem, da neodvisne revizijske
               institucije, kot je Evropsko računsko sodišče in slovensko Računsko sodišče igrajo
               bistveno vlogo, saj pomagajo ohranjati zaupanje državljanov EU, vendar pa je to
               zaupanje treba graditi v okviru procesa zagotavljanja odgovornosti in preglednosti. V
               sodobnih demokratičnih družbah igrajo neodvisne revizijske institucije ključno vlogo
               v tem procesu. V Evropski uniji s 27 državami članicami pa je potrebno sodelovanje in
               usklajena prizadevanja neodvisnih revizijskih institucij, vseh 27-ih držav članic in
               tudi Evropskega računskega sodišča. Odgovornost in preglednost sta zato temeljna
               gradnika za pridobivanje zaupanja naših državljanov. Državljanom omogočata, da vedo,
               da se njihov denar porablja modro in da vidijo izboljšave. Nadzor parlamenta je
               ključni proces za doseganje tega. To ni enostavna naloga, in to vi veste bolje od
               mene. Zakonodaja je zelo pogosto nujno strokovna, govorimo o velikih vsotah. Politike
               izvrševanja pa vključujejo mnoge in različne javne in zasebne akterje, še zlasti v
               Evropski uniji s 27 državami članicami. V tako zapletenem okolju je ohranjanje
               odgovornosti in preglednosti nekaj, kar pomeni, da so odgovornosti jasne, da so naša
               ravnanja dovolj enostavna in da so na voljo ustrezne informacije.</p>
               <p>To pa me privede do naslednjega vprašanja; Zakaj je potrebna neodvisna revizija na
               ravni EU in na nacionalni ravni za zagotavljanje odgovornosti in preglednosti?</p>
               <p>Prvič. Revizija zagotavlja relevantne, zanesljive in nepristranske podatke in mnenja,
               kar omogoča tudi javni nadzor nad izvršilno oblastjo. Revizorji javno poročajo o tem,
               ali so vladni računi zanesljivi, ali so bila upoštevana veljavna pravila in predpisi
               in ali so bila sredstva porabljena gospodarno, učinkovito in uspešno. Nacionalne
               ustave dajejo nacionalnim revizijskim institucijam potreben mandat, pooblastila in
               neodvisnost za odgovarjanje na zgoraj omenjena vprašanja. Podobno tudi velja za
               Evropsko računsko sodišče, ki mu to zagotavlja pogodba o evropskih skupnostih.</p>
               <p>Drugič. Revizorji pomagajo spodbujati čim večjo odgovornost in transparentnost, saj
               dajejo neodvisne nasvete tistim, ki sprejemajo politike in odločitve, pomagajo jim
               pri oblikovanju novih zakonodajnih in proračunskih predlogov. Evropsko sodišče to
               počne tako, da daje priporočila o svojih poročilih, objavlja mnenja glede osnutka
               evropske zakonodaje in prispeva tudi v javni razpravi glede porabe evropskih
               sredstev. Tako je Evropsko sodišče pomagalo pri oblikovanju mnogih pobud za
               izboljšanje upravljanja s sredstvi EU, vključno s sedanjim reformnim procesom
               evropskega proračuna. Kljub temu pa včasih slišimo vprašanja, zakaj porabe evropskih
               sredstev ne morejo revidirati bodisi Evropsko sodišče ali nacionalne revizijske
               institucije, zakaj je potrebna revizija obojih. Odgovor ima veliko opraviti s tem,
               kako sta sestavljena in kako se izvršujeta tako evropska politika kot evropski
               proračun. Prvič, 90% vseh sredstev v splošnem proračunu EU izvira iz nacionalnih
               proračunov, ki se financirajo iz nacionalnih davkov, 80% evropskih izdatkov pa gre
               preko nacionalnih proračunov. Predvsem so to sredstva, ki so namenjena kmetijstvu in
               strukturnim ukrepom. Ta sredstva zato upravlja in nadzoruje Evropska komisija in tudi
               institucije na nacionalni, regionalni in celo lokalni ravni. Poleg tega pa evropske
               pobude, kot je recimo revidirana lizbonska strategija, evropski načrt za oživitev
               gospodarstva, te pobude določajo skupne cilje, ki jih moramo doseči s kombinacijo
               ukrepov, ki sodijo v pristojnost evropskih inštitucij in tudi izven nje. Kot vidite,
               se ne da izogniti vsaj delnemu prekrivanju vloge Evropskega računskega sodišča in
               nacionalnih revizijskih ustanov. Vendar pa imajo te ustanove različne in med seboj
               dopolnjujoče se vloge in gledišča glede porabe evropskih sredstev. Nacionalne
               inštitucije revidirajo, kako organi v državah članicah izpolnjujejo svoje
               odgovornosti glede zbiranja in porabe evropskih sredstev. Evropsko sodišče pa
               revidira evropske politike, ne politik držav članic. To počne s stališča Evropske
               unije, in to vse do končnega prejemnika evropskih sredstev v državah članicah. Na ta
               način evropski državljani dobijo zagotovila ne samo glede delovanja njihovih
               nacionalnih ustanov, pač pa tudi glede nacionalnih ustanov drugih držav članic in
               tudi glede evropskih ustanov. Poleg tega nacionalne revizijske ustanove pomagajo
               izboljšati finančno upravljanje v lastnih državah članicah, Evropsko sodišče pa
               prispeva k izmenjavi najboljših praks in k izboljšanju smotrnosti delovanja evropskih
               inštitucij. Državljani si tudi želijo, da bi bile revizije, za katere plačujejo, čim
               bolj učinkovite in uspešne. V evropskem kontekstu sta sodelovanje in usklajevanje
               ključ do učinkovitih in uspešnih revizij porabe evropskih sredstev. Evropsko računsko
               sodišče in nacionalne revizijske ustanove zato sodelujejo na dvostranski in
               večstranski podlagi, tako da bi skušali čim bolj zmanjšati revizijsko breme. Vendar
               pa to lahko počnemo samo v okviru veljavnega okvira, ki ureja upravljanje s sredstvi
               in nadzor nad njimi, obenem pa moramo spoštovati naš mandat. Naj ob tej priložnosti
               povem, da imamo na Evropskem sodišču to srečo, da je naš član tudi dr. Antončič,
               nekdanji predsednik slovenskega Računskega sodišča, ki pomembno prispeva k
               medsebojnemu razumevanju in plodnemu sodelovanju med različnimi inštitucijami.
               Sodelovanje in usklajevanje nam pomagata izboljšati učinkovitost in uspešnost naših
               revizij, in to na vrsto načinov.</p>
               <p>Če vam dam samo primer. Nacionalne revizijske institucije pomagajo pri izvajanju
               revizij Evropskega računskega sodišča v državah članicah. Tukaj bi se rad zahvalil
               kolegom iz slovenskega Računskega sodišča za njihovo pomoč pri izvajanju misij
               Evropskega računskega sodišča v Sloveniji.</p>
               <p>Nadalje. Skušamo se posluževati že opravljenega dela drug drugega in v svojem letnem
               poročilu in tudi v posebnih poročilih Evropsko računsko sodišče uporablja dokaze, do
               katerih so v svojih poročilih prišli na nacionalni ravni.</p>
               <p>Nadalje. Prizadevamo si za razvijanje skupnih standardov, pristopov in metod. Glavni
               forum, ki to počne, je kontaktni odbor vodij vrhovnih revizijskih institucij članic
               EU. Če vam dam primer. Decembra 2008 smo razpravljali o pregledu evropskega
               proračuna, o lizbonski strategiji, februarja letos pa smo se pogovarjali o vlogi
               vrhovnih revizijskih institucij v luči sedanje gospodarske in finančne krize. Vendar
               pa obstajajo meje glede izboljšav pri revidiranju evropskih sredstev, ki jih lahko
               dosežemo revizorji. Kritičnega pomena je, da sistem internega nadzora o porabi
               evropskih sredstev prav tako dobro deluje in dosega izboljšave. Temu vprašanju se
               sedaj vse bolj daje prioriteta tako na evropski kot nacionalni ravni. Evropska
               komisija trenutno izvaja akcijski načrt za doseganje integriranega okvira internega
               nadzora za evropska sredstva. To se je zgodilo na podlagi mnenja Evropskega
               računskega sodišča v zvezi z enotnim revizijskim modelom. Poleg tega spodbujamo
               države članice, da dajo nacionalne izjave glede porabe evropskih sredstev. Vrsta
               držav je to že naredila. Poleg tega določene nacionalne revizijske institucije že
               začenjajo certificirati porabo evropskih sredstev s strani nacionalnih organov. Mnogi
               tako kot slovensko računsko sodišče imajo namenske oddelke za revidiranje evropskih
               sredstev. Vendar je potrebno poudariti, da bo Evropsko sodišče lahko uporabilo
               nacionalne deklaracije v zvezi z evropskimi sredstvi samo, če bodo te izjave
               primerne, primerljive in dane pravočasno. Za doseganje tega morajo Evropska komisija,
               države članice in Evropsko sodišče še naprej sodelovati.</p>
               <p>Politične ustanove, vključno z Evropsko unijo, nacionalnimi parlamenti, Evropskim
               parlamentom, igrajo zelo pomembno vlogo, saj kažejo smer za izboljšave ne samo v
               smislu upravljanja s sredstvi in nadzora nad evropskimi sredstvi, pač pa tudi za
               revidiranje porabe sredstev.</p>
               <p>Gospod predsednik, spoštovani poslanci! Afriški pregovor pravi: "Če želiš potovati
               hitro, pojdi sam, če želiš potovati daleč, pojdi skupaj.". Evropska unija je na poti.
               Naša pot je dolga in pred nami so veliki izzivi. Ti izzivi bodo zahtevali vodenje na
               strani nacionalnih političnih ustanov, kot je vaša, po drugi strani pa bomo
               potrebovali tudi sodelovanje vaših kolegov na evropski ravni za to, da bo sodelovanje
               še boljše. S sodelovanjem in usklajevanjem naših prizadevanj za spodbujanje
               odgovornosti in preglednosti bodo neodvisne revizijske institucije, slovensko in
               evropsko računsko sodišče, lahko ohranile zaupanje evropskih državljanov. Veselimo se
               že, da bomo odigrali našo vlogo pri doseganju teh ciljev.</p>
               <p>V čast mi je bilo, da sem vam smel danes spregovoriti. Najlepša hvala za vašo
               pozornost. ...<stage xml:id="SDZ5-Redna-06-2009-05-19.stage5">/Aplavz./</stage>..</p>
               <p/>
            </sp>
            <sp xml:id="SDZ5-Redna-06-2009-05-19.sp2">

               <speaker>PREDSEDNIK DR. PAVEL GANTAR:</speaker>

               <p>Predsedniku Evropskega računskega sodišča se zahvaljujem za njegove besede!
               Spoštovane kolegice in kolegi! Nadaljujemo sejo.</p>
               <p>Prehajamo na <title xml:id="SDZ5-Redna-06-2009-05-19.title2">2. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVČNI SLUŽBI V OKVIRU REDNEGA POSTOPKA.</title> Predlog zakona je v obravnavo zboru predložila Vlada. Besedo dajem predstavniku
               Vlade za dopolnilno obrazložitev predloga zakona. Besedo ima mag. Helena Kamnar,
               državna sekretarka na Ministrstvu za finance. Prosim.</p>
            </sp>
            <sp xml:id="SDZ5-Redna-06-2009-05-19.sp3">

               <speaker>MAG. HELENA KAMNAR:</speaker>

               <p>Hvala lepa, gospod predsednik. Spoštovani poslanci, spoštovane poslanke!</p>
               <p>Glede na to, da je to druga obravnava zakona vas z njegovo vsebino ne bom seznanjala.
               Zakon je bil nekoliko dopolnjen na podlagi poročila Zakonodajno-pravne službe
               Državnega zbora. Vlada vse dopolnitve, ki so bile sprejete na Odboru za finance
               podpira. Hkrati predlagamo, da v skladu s 138. členom Poslovnika Državnega zbora
               tretjo obravnavo predloga zakona opravimo na tej seji. Hvala lepa.</p>
            </sp>
            <sp xml:id="SDZ5-Redna-06-2009-05-19.sp4">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za finance in monetarno politiko kot
               matično telo. Besedo dajem podpredsedniku Radu Likarju za predstavitev poročila
               odbora. Prosim.</p>
            </sp>
            <sp xml:id="SDZ5-Redna-06-2009-05-19.sp5">

               <speaker>RADO LIKAR:</speaker>

               <p>Hvala za besedo, gospod predsednik. Pozdrav državni sekretarki, spoštovane kolegice,
               spoštovani kolegi!</p>
               <p>Odbor za finance in monetarno politiko je kot matično delovno telo obravnaval predlog
               zakona na 5. seji 7. maja 2009. Odboru je bilo posredovano mnenje Zakonodajno-pravne
               službe, ki je podala pripombe k 2., 3., 4., 5., 6., 7., 8., 9. in 10. členu
               zakonskega predloga. Na tej podlagi so člani odbora v okviru dodatnega delovnega
               gradiva obravnavali in sprejeli predloge za amandmaje odbora k navedenim členom. K
               zakonskemu predlogu s strani kvalificiranih predlagateljev v poslovniško določenem
               roku ni bilo vloženih amandmajev. Temeljni cilj predloga zakona je v zagotovitvi
               večje učinkovitosti dela davčnih organov. Slednji med drugimi zagotavljajo predviden
               prenos dela pristojnosti opravljanja izvršbe z enega davčnega organa, se pravi davčne
               uprave, na drug davčni organ, na carinsko upravo. Poleg tega je z namenom večje
               učinkovitosti predviden odvzem pooblastil pooblaščeni uradni osebi v primeru, da
               obstajajo določeni razlogi oziroma premestitvi na drugo delovno mesto, za katero
               izvrševanje pooblastil ni določeno in za katero izpolnjuje predpisane pogoje in ga je
               javni uslužbenec sposoben izvajati. Predloženo besedo uresničuje temeljna načela
               ekonomičnosti, učinkovitosti in racionalnosti, medtem, ko se javnemu uslužbencu v
               primeru ugotovljene nezdružljivosti opravljene dejavnosti po veljavni ureditvi lahko
               odpove delovno razmerje. Obravnavano besedilo predvideva možnost odvzema pooblastila
               s premestitvijo na ustrezno delovno mesto, za katero izpolnjuje predpisane pogoje in
               ga je sposoben opravljati.</p>
               <p>Hkrati predlog zakona vsebuje dolžnost Davčne uprave za nezgodno zavarovanje oseb, ki
               so zaradi narave dela izpostavljanje povečanemu tveganju za nastanek nesreče pri
               delu. Ob obravnavi je predstavnica predlagatelja izrekla podporo pripravljenim
               predlogom za amandmaje odbora na podlagi opozorila Zakonodajno-pravne službe, ki po
               izraženem mnenju odpravljajo pomanjkljivosti prvotnega besedila.</p>
               <p>V nadaljevanju je predstavnica Zakonodajno-pravne službe poudarila, da predloženi
               amandmaji odbora sledijo danim pripombam navedene službe. Ob obravnavi členov
               zakonskega predloga je odbor na podlagi osmega odstavka 131. člena oblikoval in
               sprejel amandmaje k 2., 3., 4., 5., 6., 7., 8., 9., in 10. členu. Po končanem
               glasovanju o amandmajih je odbor v skladu s tretjo alinejo 128. člena Poslovnika
               glasoval o vseh členih hkrati in jih sprejel. Odbor je v nadaljevanju sprejel vse
               člene predloga zakona. Sprejeti amandmaji pa so vključeni v besedilo dopolnjenega
               predloga zakona, ki je sestavni del poročila odbora. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp6">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima Bogdan Barovič v
               imenu poslanske skupine Slovenske nacionalne stranke. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp7">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice, kolegi, gospa državna sekretarka,
               obiskovalci! Seveda ni dvoma, da govorimo o spremembah in dopolnitvah Zakona o davčni
               službi, ki koristi vsej državi in gre za koristno, pravočasno izterjavo davkov in s
               tem povečanje proračuna države Republike Slovenije, zato seveda tudi v naši stranki,
               Slovenski nacionalni stranki, temu zakonu ne bomo nasprotovali.</p>
               <p>Tako kot v povezavi z naslednjim zakonom, o katerem bomo govorili čez nekaj minut,
               lahko rečemo, da je prav, da se pobiranje davkov deli na dve službi, torej na Durs in
               na Curs, na Carinsko upravo Republiko Slovenije, da bomo enkrat pošteno izterjali
               tudi tisto, kot je rečeno, prenos izterjav tujih terjatev na Carinski upravi
               Republike Slovenije. Cilji so jasni, slišali smo jih v uvodni predstavitvi tudi s
               strani predsednika. Dobro je, da so bili vsi amandmaji sprejeti, glede na pripombe
               Zakonodajno-pravne službe.</p>
               <p>Kljub temu pa bi v imenu Slovenske nacionalne stranke in v svojem imenu izpostavil
               10. člen, ki pravi, da Davčna uprava v 30-ih dneh po uveljavitvi zakona pošlje javni
               poziv fizičnim osebam, da pristojnemu davčnemu uradu posredujejo podatke o računih.
               Ja. Seveda je prav, vsebinsko je 10. člen zelo prav narejen za ljudi. Zakaj v 30-ih
               dneh, zakaj ne takoj?!</p>
               <p>Nadalje 10. člen pravi, da fizične osebe morajo pristojnemu davčnemu uradu sporočiti
               podatke iz prejšnjega odstavka tega člena v 90-ih dneh od dneva uveljavitve tega
               zakona. Zakaj v 90-ih dneh? Zakaj ne prej?!</p>
               <p>Nadalje, da fizična oseba, ki v roku iz prejšnjega odstavka ne obvesti pristojnega
               davčnega urada o računu, odprtem zunaj Republike Slovenije, se kaznuje za prekršek z
               globo 210 do 1200 evrov. Vprašanje je samo, in vsi dobro vemo, koliko je teh računov,
               raznoraznih, Slovenk in Slovencev v tujini, za katere ne vemo. Upam, da bomo po
               sprejetju tega zakona izvedeli. Ampak zakaj 30 dni?! Takoj. Zakaj 90 dni?! Takoj. In
               ne 210 do 1200 evrov. Saj to je manj, kot če naredi po nesreči en voznik, ki je
               vsakdan na cesti, en prekršek. 12 tisoč evrov.</p>
               <p>V Slovenski nacionalni stranki bi želeli, da je ta 10. člen hitrejši in po kazni
               bogatejši. V razmislek za naprej.</p>
               <p>Predlog zakona o spremembah in dopolnitvah Zakona o davčni službi bomo podprli s
               premislekom o spremembi 10. člena v prihodnjih mesecih.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp8">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Radovan Žerjav v imenu Poslanske skupine Slovenske ljudske
               stranke.</p>
               <p>Dobro, lahko zamenjate. Prosim.</p>
               <p>Besedo ima gospod Gvido Kres, vendar bi prosil, da to predhodno najavite.</p>
            </sp>
            <sp xml:id="SDZ5-Redna-06-2009-05-19.sp9">

               <speaker>GVIDO KRES:</speaker>

               <p>Se opravičujem, gospod predsednik. V bodoče bo tako, kot mora biti.</p>
               <p>Spoštovane kolegice in kolegi! Po besedah predlagatelja spremembo zakona o davčni
               službi narekuje potreba po spremenjenem izvajanju delovnih nalog davčnih organov, med
               katere spadata Carinska uprava Republike Slovenije in Davčna uprava Republike
               Slovenije z namenom, da se omogoči postopen prenos izterjave javnih dajatev ter
               drugih upravnih terjatev z davčne na carinsko upravo. Na podlagi opravljene analize
               Davčne uprave ter primerjave med izterjavo davkov in tujih terjatev je bilo
               ugotovljeno, da je bilo izdano podobno število sklepov o izvršbi, vendar pa je znesek
               iztirjenih davčnih obveznosti znatno večji od zneska iztirjenih tujih terjatev. Na
               predlagani način naj bi se s prenosom izterjave tujih terjatev na carinsko upravo
               povečala učinkovitost izterjave davčnih obveznosti ter bi se s tem dosegli večji
               prilive v državni proračun. Predlog zakona spreminja tudi nekatere druge določbe.</p>
               <p>Predlagane rešitve v Poslanski skupini Slovenske ljudske stranke podpiramo in bomo
               zakon podprli. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp10">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic, v imenu Poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ5-Redna-06-2009-05-19.sp11">

               <speaker>MAG. BORUT SAJOVIC:</speaker>

               <p>Hvala lepa, spoštovani predsednik za besedo. Vsem skupaj prijazen pozdrav, tistim v
               dvorani in pa tistim na balkonu.</p>
               <p>Kaj reči o spremembah in dopolnitvah zakona o davčni službi. Glavni cilj vseh takih
               zakonov je o zagotovitvi večje učinkovitosti dela davčnih organov. Eden od ukrepov pa
               tako predvideva prenos dela pristojnosti opravljanja izvršbe iz tako imenovane Davčne
               uprave Republike Slovenije na Carinsko upravo. Gre za uresničevanje načela
               ekonomičnosti, učinkovitosti in pa načela racionalnosti, kar je včasih in pa v
               trenutkih, v katerih živimo danes, zagotovo pomembno in pa potrebno. V Poslanski
               skupini Liberalne demokracije Slovenije bomo predlog spremembe zakona podprli, saj
               gre za še kako pomembne spremembe, če želimo izboljšati upravljanje glavne naloge, ki
               jo ima davčna služba. Gre seveda za čim učinkovitejše pobiranje davkov, potem pa za
               jasno zavezo, obvezo in nalogo, da so ta tako zbrana skupna sredstva potem tudi
               racionalno, pošteno in pa pregledno uporabljena v naše skupno dobro.</p>
               <p>Cilj vsake države je, da s čim več davki zapolni proračun. Zato se nam zdi smiselna
               prerazporeditev izterjave tako imenovanih tujih terjatev na Carinsko upravo, čeprav
               sama prerazporeditev še ni zagotovilo, da bo ta zadeva zares tudi bolj učinkovita in
               uspešnost izterjave večja, kar se tiče izterjave tako davčnih kot tudi denarnih in
               nedavčnih terjatev.</p>
               <p>Na tem področju je, kar se tiče učinkovitosti davčne službe, v vsakdanjem življenju
               kar nekaj problemov. Zato bi morala biti tudi ali pa predvsem z vidika finančnih
               interesov posamezne države njena prva in glavna naloga, da z ustreznimi
               administritivnimi postopki in materialno podporo zagotovi čim učinkovitejše pobiranje
               davkov. Poleg tega je pa potrebno omeniti tudi, da se nam bolj kot prvi del sprememb
               zakona, ki se nanaša na naloge davčne službe oziroma prenos pristojnosti na carinsko
               upravo, zdi pomemben del, ki govori o razširitvi oziroma o krepitvi vsebine davčnega
               registra in v enaki veljavi ter obravnavi tako fizičnih kot pravnih oseb, ki
               opravljajo dejavnost. Gre preprosto za to, da bodo končno informacije o vrsti davčnih
               obveznostih fizičnih in pa pravnih oseb, in teh je kar veliko, zbrane v davčnem
               registru, kar bo nedvomno izboljšalo dosedanje različne aplikacije vodenja podatkov
               in bo omogočilo hiter, predvsem pa enostaven pregled davkov, ki jih morajo plačevati
               različni davčni zavezanci. In tisto, kar je na koncu tudi pomembno, ta nova zbirka
               podatkov bo enotno vodena, bo dobra osnova za še kako potreben nov davčni
               informacijski sistem in vodenje davčnih evidenc. Iz vsega naštetega bo seveda predlog
               zakona o davčni službi dobil podporo poslancev Liberalne demokracije Slovenije. Hvala
               lepa.</p>
            </sp>
            <sp xml:id="SDZ5-Redna-06-2009-05-19.sp12">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Čepič v imenu Poslanske skupine Socialnih
               demokratov.</p>
            </sp>
            <sp xml:id="SDZ5-Redna-06-2009-05-19.sp13">

               <speaker>BOGDAN ČEPIČ:</speaker>

               <p>Gospod predsednik, hvala lepa za besedo. Spoštovana gospa državna sekretarka, kolegi
               in kolegice!</p>
               <p>Spremembo zakona narekuje potreba po spremenjenem izvajanju davčne izvršbe davčnih
               organov, in sicer se pristojnost opravljanja davčne izvršbe tujih terjatev prenese z
               Davčne uprave Republike Slovenije na Carinsko upravo Republike Slovenije predvsem
               zaradi uresničevanja načela ekonomičnosti izvajanja delovnih nalog in seveda tudi
               posledično učinkovitosti pobiranja in izterjave davčnih obveznosti. S predlogom
               zakona se ureja možnost odvzema pooblastil pooblaščenim uradnim osebam v primeru
               ugotovljenih težjih disciplinskih kršitev, zdravstvenih omejitev, zaradi katerih niso
               več zmožni opravljati nalog pooblaščenih uradnih oseb in če opravljajo dejavnost, ki
               je nezdružljiva z nalogami davčne službe. Javni uslužbenec, ki mu generalni direktor
               s sklepom odvzame pooblastila, je razporejen na ustrezno delovno mesto, za katero
               izpolnjuje predpisane pogoje in ga je sposoben upravljati.</p>
               <p>Predlog zakona vsebuje tudi dolžnost Davčne uprave Republike Slovenije za nezgodno
               zavarovanje oseb, ki so zaradi narave dela izpostavljane povečanemu tveganju za
               nastanek nesreče pri delu, kar je zagotovo dobro.</p>
               <p>S predlaganim novim besedilom 6. točke 13. člena pa se odpravlja pristojnost Davčne
               službe za izterjavo denarnih terjatev držav in samoupravnim lokalnih skupnosti v
               skladu z zakonom, ki ureja splošni upravni zakon, in z zakonom, ki ureja prekrške.
               Hkrati z navedeno spremembo zakona, ki ureja davčno službo, je potrebna sprememba
               zakona, ki ureja carinsko službo, kar bomo danes tudi obravnavali v naslednji točki
               dnevnega reda. Usklajeno sprejetje obeh zakonov je nujno za preprečitev, da bi za
               odločanje o isti zadevi hkrati bila pristojna dva organa ali kar je druga skrajnost,
               da za navedeno nalogo ne bi bil pristojen nobeden organ.</p>
               <p>S prenehanjem stvarne pristojnosti za izterjavo drugih denarnih nedavčnih obveznosti
               bo Davčna uprava učinkovitejša pri pobiranju in izterjavi davkov. S predlagano
               spremembo se omogoča zaposlitev na delovnem mestu izterjevalca tudi osebam, ki nimajo
               opravljene posebnega strokovnega izpita, tudi kandidatom izven Davčne uprave
               Republike Slovenije, ob pogoju, da ga opravijo v enem letu. V tem času pa opravijo
               samo nekatera pripravljalna dela v skladu s pooblastili.</p>
               <p>Dopolnila, ki smo jih sprejeli v matičnem odboru, Poslanska skupina Socialnih
               demokratov prav tako podpira. Zaradi vsega navedenega in rešitev, ki jih ponuja
               sprememba Zakona o Davčni službi, bo poslanska skupina Socialnih demokratov predlog
               zakona tudi podprla. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp14">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rado Likar v imenu poslanske skupine Slovenske
               demokratske stranke. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp15">

               <speaker>RADO LIKAR:</speaker>

               <p>Še enkrat, hvala za besedo. V Slovenski demokratski stranki se vseskozi zavzemamo in
               podpiramo vse vrste uvajanja učinkovite in pregledne davčne administracije. Posebno
               pozornost in več napora pa bi bilo po našem mnenju treba vložiti v pregon davčnih
               utaj. Predlog zakona o spremembah in dopolnitvah Zakona o davčni službi bomo v naši
               poslanski skupini SDS podprli, saj so zakoni živa stvar in prav je, da se glede na
               trenutne razmere tudi spreminjajo in dopolnjujejo, kar pričakujemo tudi v bodoče.</p>
               <p>Predlog zakona o spremembah in dopolnitvah Zakona o davčni službi je po navedbah
               predlagatelja potreben zaradi spremenjenih okoliščin po vstopu Slovenije v EU in v
               pričakovanju vstopa Republike Hrvaške v to zvezo.</p>
               <p>S tem se je pokazala potreba po spremembi izvajanja in drugačni razporeditvi delovnih
               nalog med davčnima organoma, to je Carinsko upravo in Davčno uporabo Republike
               Slovenije in s tem tudi potrebno po spremembi obeh zakonov, ki urejata omenjeni
               službi. Sprememba bo omogočila prenos nalog v zvezi z izterjavo denarnih nedavčnih
               obveznosti z Davčne uprave na Carinsko upravo, kar naj bi pripomoglo k večji
               učinkovitosti dela davčnih organov. Menimo, da je primerna tudi sprememba, ki daje
               možnost odvzema pooblastil uradni osebi v primerih večjih kršitev ali v primeru
               zdravstvenih omejitev, da se jih razporedi na ustrezno delovno mesto, za katero
               izpolnjujejo pogoje.</p>
               <p>Kot rečeno, v Slovenski demokratski strani spremembam zakona ne bomo nasprotovali.
               Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp16">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Cvetka Zalokar Oražem v imenu poslanske skupine Zares.
               Prosim.</p>
            </sp>
            <sp xml:id="SDZ5-Redna-06-2009-05-19.sp17">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Spoštovana državna sekretarka, obiskovalci
               in obiskovalke, kolegi in kolegice! Zakon o davčni službi, sprejet v letu 2004, z
               začetkom veljavnosti v letu 2005, ureja naloge in organizacijo davčne službe,
               pooblastila davčne službe ter davčni register. Spremembe, ki so pred nami, narekuje
               predvsem potreba po spremenjenem izvajanju delovnih nalog davčnih organov, med katere
               spadata Carinska uprava in Davčna uprava. Zaradi spremenjenih okoliščin ob vstopu
               Slovenije v Evropsko unijo ter pričakovanega vstopa Hrvaške se je pokazalo, da so
               potrebne predvsem tiste spremembe, ki urejajo carinsko službo, in tiste, ki urejajo
               davčno službo. Gre za postopen prenos izterjave javnih dajatev in drugih upravnih
               terjatev z Davčne na Carinsko upravo.</p>
               <p>Na podlagi opravljene analize in primerjave med izterjavo davkov in tujih terjatev,
               je bilo ugotovljeno, da je bilo na področju davkov in tujih terjatev izdano podobno
               število sklepov o izvršbi, vendar pa je znesek izterjanih davčnih obveznosti znatno
               večji od zneskov izterjanih tujih terjatev. Tudi število izdanih sklepov o izvršbi
               davčnih obveznosti je praviloma višje od števila izterjanih sklepov, posebej velika
               pa je razlika s finančnega razlika. Višina izterjanih dajatev je namreč za več kot
               polovico nižja od višine davčnih obveznosti na podlagi izdanih sklepov. Temeljni cilj
               novele zakona je torej zagotoviti učinkovitejšo delo davčnih organov s prenosom dela
               pristojnosti upravljanja izvršbe z enega davčnega organa na drugi davčni organ, torej
               z Davčne na Carinsko upravo.</p>
               <p>Po navedbah Vlade cilj učinkovitejšega izvajanja delovnih nalog izhaja tudi iz
               predloga o prevzemu pooblastil pooblaščeni uradni osebi, kadar za to obstajajo točno
               določeni razlogi, ali pa njenega premestitev na drugo delovno mesto, za katero
               izvrševanje pooblastil ni določeno in za katero izpolnjuje predpisane pogoje ter ga
               je javni uslužbenec tudi sposoben izvajati.</p>
               <p>Zaradi večje izpostavljenosti določenih oseb, ki so pri izvrševanju svojih pooblastil
               izpostavljene nevarnosti pri delu pa novela uvaja ustrezna zavarovanja pooblaščenih
               in drugih uradnih oseb. Kot rečeno, gre za načela ekonomičnosti, učinkovitosti ter
               predvsem racionalnosti. In ta vodijo k prenosu določenih nalog z Davčne na Carinsko
               upravo.</p>
               <p>Zaradi učinkovitejše izvršbe davčnih obveznosti in z njo povezanih pozitivnih
               učinkov, ki jih pričakujemo in bodo v prihodnje izkazani tudi v državnem in občinskih
               proračunih, v poslanski skupini Zares soglašamo z novelo zakona o davčni službi in jo
               bomo tudi podprli. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp18">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Urh v imenu poslanske skupine DeSUS. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp19">

               <speaker>ANTON URH:</speaker>

               <p>Spoštovani, gospod predsednik. Spoštovana gospa državna sekretarka, poslanke in
               poslanci. Spoštovane obiskovalke in obiskovalci Državnega zbora.</p>
               <p>Poglaviten razlog za noveliranje Zakona o davčni službi je zagotovitev
               učinkovitejšega dela davčnih organov, in sicer se prenaša del pristojnosti
               upravljanja izvršbe iz enega davčnega organa, to je Davčne uprave Republike Slovenije
               na drug davčni organ, Carinsko upravo Republike Slovenije. To bo po zagotovilu
               predlagatelja, na podlagi dejanskih podatkov in analiz le-teh pripomoglo k
               učinkovitejši izterjavi davčnih obveznosti s strani Dursa, posledično pa tudi k
               polnitvi proračunske blagajne, saj se je izkazalo, da je višina izterjanih dajatev za
               več kot polovico nižja od višine davčnih obveznosti na podlagi izdanih sklepov. Večji
               prilivi v državni proračun pa so v današnjem času več kot potrebni. Tovrstna
               sprememba terja seveda tudi noveliranje Zakona o carinski službi. Oba dopolnjena
               predloga, sanirana s primernimi amandmaji, pripravljenimi na podlagi pripomb
               Zakonodajno-pravne službe v poslanski skupini DeSUS podpiramo. Moramo pa pripomniti,
               da sta bila oba predloga pripravljena izredno površno, na kar kaže tudi število
               potrebnih amandmajev, da je materija z vsebinsko in nomotehničnega vidika skladna z
               obstoječo zakonodajo. Ta naša pripomba sicer nima namene izzveneti kot neka kritika,
               temveč bolj kot priporočilo, nasvet za preudarnejše in skrbnejše ravnanje
               pripravljavcev besedil predlogov zakonov.</p>
               <p>Poslanci DeSUS-a podpiramo prenos dela pristojnosti upravljanje izvršbe z Dursa na
               Carinsko upravo Republike Slovenije. Prav tako se strinjamo z drugimi kadrovsko
               obarvanimi spremembami, kot so razlogi za odvzem pooblastila inšpektorjem, omogočiti
               izterjevalcu, da opravi strokovni izpit v enem letu od imenovanja in podobno. Hvala
               lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp20">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predlog
               zakona.</p>
               <p>Glasovanje o dopolnjenem predlogu zakona bomo opravili danes v okviru glasovanj, pol
               ure po prekinjeni 14. točki dnevnega reda oziroma najkasneje ob 21.05.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-19.title3">3. TOČKO DNEVNEGA REDA,</title> to je na <title xml:id="SDZ5-Redna-06-2009-05-19.title4">DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O CARINSKI SLUŽBI V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo zboru predložila Vlada. Besedo dajem predstavnici Vlade
               za dopolnilno obrazložitev predloga zakona. Besedo ima mag. Helena Kamnar, državna
               sekretarka na Ministrstvu za finance.</p>
            </sp>
            <sp xml:id="SDZ5-Redna-06-2009-05-19.sp21">

               <speaker>MAG. HELENA KAMNAR:</speaker>

               <p>Hvala lepa, gospod predsednik. Spoštovani poslanci, spoštovane poslanke! Ta zakon je
               povezan s prvim zakonom. Kot je bilo že ugotovljeno, ureja štiri področja, in sicer
               prenos nalog med Dursom in Carinsko upravo, področje preiskav in pooblastil, na novo
               ureja oziroma popravlja in spreminja določbe, ki se nanašajo na pobiranje okoljskih
               dajatev in vnaša nekatere druge spremembe, ki so predvsem redakcijske narave. Tudi
               pri tem zakonu je bilo s strani Zakonodajno-pravne službe Državnega zbora kar nekaj
               pripomb, ki so bile povzete v amandmajih, ki so vključeni v dopolnjeni predlog. Vlada
               te amandmaje podpira, hkrati pa tudi pri tem zakonu predlagamo Državnemu zboru, da se
               v postopku na podlagi 138. člena Poslovnika združi oziroma da se hkrati na današnji
               seji obravnava tudi tretje branje zakona in tako zakon sprejme. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp22">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za finance in monetarno politiko kot
               matično delovno telo. Besedo dajem podpredsedniku mag. Radovanu Žerjavu za
               predstavitev poročila odbora.</p>
            </sp>
            <sp xml:id="SDZ5-Redna-06-2009-05-19.sp23">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovana državna sekretarka, kolegice in kolegi!</p>
               <p>Odbor za finance in monetarno politiko je na 5. seji 7.5.2009 kot matično delovno
               telo obravnaval Predlog zakona o spremembah in dopolnitvah Zakona o carinski službi,
               ki ga je Državnemu zboru v obravnavo predložila Vlada Republike Slovenije. Odbor je
               bil seznanjen z mnenjem Zakonodajno-pravne službe, ki je predloženi zakon preučila v
               pogledu skladnosti z Ustavo, pravnim sistemom in z zakonodajno tehničnega stališča in
               posredovala konkretne pripombe k vrsti členov, in sicer k 3., 7., 8., 11., 15., 16.,
               18., 19., 20., 21., 22. in k 23. členu zakonskega predloga. Na tej podlagi so se
               člani odbora v okviru dodatnega delovnega gradiva z dne 5.5. seznanili s predlogi za
               amandmaje odbora k vsem tem členom zakonskega predloga, kot je tudi potem razvidno iz
               nadaljevanja tega poročila. K zakonskemu predlogu s strani kvalificiranih
               predlagateljev v poslovniško določenem roku ni bilo vloženih amandmajev. Uvodoma je
               predstavnica predlagatelja v začeti obravnavi po posameznih členih izrazila mnenje,
               da predlogi amandmajev odbora odpravljajo pomanjkljivosti prvotnega besedila, zato
               jih Vlada tudi podpira. V nadaljevanju je predstavnica Zakonodajno-pravne službe
               poudarila, da predloženi amandmaji odbora sledijo danim pripombam navedene službe,
               ostaja le še priporočilo, da bi bilo v naslednji noveli Zakona o davčni službi
               smiselno poenotiti ureditev, ki se nanaša na določitev strokovne izobrazbe
               izterjevalcev, ker predloženo besedilo tega ne vsebuje.</p>
               <p>Po končanem glasovanju o amandmajih je odbor v skladu s tretjo alinejo 128. člena
               Poslovnika glasoval o vseh členih hkrati in jih sprejel. Glede na sprejete amandmaje
               na podlagi prvega odstavka 133. člena Poslovnika Državnega zbora je pripravljeno
               besedilo dopolnjenega predloga zakona, v katerega so vključeni vsi sprejeti
               amandmaji. Dopolnjen predlog zakona je sestavni del tega poročila. Hvala lepa.</p>
            </sp>
            <sp xml:id="SDZ5-Redna-06-2009-05-19.sp24">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Gvido
               Kres v imenu Poslanske skupine Slovenske ljudske stranke. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp25">

               <speaker>GVIDO KRES:</speaker>

               <p>Hvala za besedo.</p>
               <p>Spremembe predhodnega zakona in zakona, ki je zdaj pred nami, so med seboj povezane.
               Zaradi prenosa že prej omenjenih nalog z Davčne na Carinsko upravo so potrebne tudi
               komplementarne spremembe zakona o carinski službi. Poleg tega zakon, ki je pred nami,
               vsebuje še nekatere druge spremembe na področju preiskovanja in odkrivanja kršitev
               predpisov za nadzor, nad katerimi je pristojna carinska služba, in bodo dosegle
               učinkovitejše odkrivanje in preiskovanje kršitev ter povečale pravno varnost za
               osumljene kršitelje.</p>
               <p>Zakon uvaja tudi spremembe na področju okoljskih dajatev in uvaja institut okoljskega
               davčnega nadzora in okoljske davčne kontrole.</p>
               <p>Tako kot predhodni zakon bomo v Poslanski skupini Slovenske ljudske stranke podprli
               tudi ta zakon.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-19.sp26">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Borut Sajovic v imenu Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp27">

               <speaker>MAG. BORUT SAJOVIC:</speaker>

               <p>Hvala lepa, predsednik, za besedo. Še enkrat prijazen pozdrav.</p>
               <p>Slovenska carina je ena izmed sodobnih carinskih uprav Evropske unije in po mnenje
               naše stranke relativno dobro ščiti legalne gospodarske tokove ter varuje življenje in
               zdravje državljank in državljanov Slovenije in hkrati tudi drugih članic Evropske
               unije s preprečevanjem nelegalnega uvoza raznovrstnega blaga in snovi v Evropsko
               unijo. Mislimo, da je slovenska carina eden izmed tistih državnih organov, ki je ob
               pristopu Slovenije k Evropski uniji doživel največje spremembe. Na eni strani so
               spremembe vsebinske, tudi kadrovske, vendar zagotovo sprememb za slovensko carino s
               tem še ni konec. Pomembne spremembe, predvsem pa nadaljnje kadrovsko krčenje, se ji
               namreč obetajo s pristopom Hrvaške k Evropski uniji v prihodnjih letih. Zato je prav,
               da postopoma pripravljamo carino tudi na to.</p>
               <p>V tej luči zagotovo pozitivno ocenjujemo tudi obravnavano novelo zakona, ki predvsem
               širi eno izmed temeljnih nalog slovenske carine, in sicer pobiranje in prisilno
               izterjavo raznih dajatev, za pobiranje katerih je carinska služba pristojna.</p>
               <p>Predlog novele tako prinaša drugačno razporeditev delovnih nalog med dvema davčnima
               organoma, na eni strani carinsko, na drugi strani pa davčno upravo. Z uveljavitvijo
               obravnavane novele se bo začel postopen prenos nalog v zvezi z izterjavo denarnih
               nedavčnih obveznosti z Davčne na Carinsko upravo. Razbremenjena izterjave tako
               imenovanih tujih terjatev ter z izvajanjem izvršb zgolj davčnih obveznosti naj bi
               Davčna uprava po zagotovilih Vlade povečala učinkovitost izterjave davčnih obveznosti
               ter s tem zagotovila večje prilive v državni proračun. Zaskrbljujoče pri tem pa je
               implicitno priznanje, da izvršbe tako enih kot drugih terjatev doslej niso bile
               optimalne. In s tem ciljem, da zadevo izboljšamo, se moramo lotevati tudi vseh
               sprememb. Vsekakor pa smo v Liberalni demokraciji Slovenije prepričani, da bi bilo
               zelo dobro, če bi se tudi Državni zbor oziroma pristojna delovna telesa v bližnji
               prihodnosti seznanila z uspešnostjo dela Davčne uprave ter tudi vsemi težavami, ki
               pestijo ta pomembni državni organ, enostavno s preprostim ciljem in pa nalogo, da
               zakonodaja, ki jo pripravljamo v bodoče, sledi tem ciljem, da so davčni postopki še
               bolj jasni, transparentni, predvsem pa bolj učinkoviti.</p>
               <p>V Liberalni demokraciji Slovenije se nam zdijo pomembne tudi tiste zakonske določbe
               predlagane novele, ki posegajo v carinske preiskave s ciljem učinkovitejšega
               odkrivanja in preiskovanja kršitev predpisov, ki sodijo v pristojnost carinske
               uprave. Opozoriti pa želim še na del novele, ki se nanaša na okoljske dajatve, ki so
               pomemben inštrument okoljske politike. Predlog novele namreč določa tudi vsebino
               okoljskega davčnega nadzora in okoljske davčne kontrole ter podrobneje kot doslej
               pristojnosti Carinske uprave v zvezi s pobiranjem okoljskih dajatev, za katere je
               le-ta pristojna.</p>
               <p>V Liberalni demokraciji Slovenije tudi ocenjujemo, da se z obravnavano novelo
               nadaljuje postopna evolucija Carinske uprave iz klasične carinske službe v širši
               davčni organ. Kako uspešna bo delitev nalog med Carinsko in pa Davčno upravo bo
               pokazal čas. Ne glede na to in ne glede na neizbežne spremembe v bližnji prihodnosti,
               pa bodo ostale slovenski carini vse klasične naloge carinske službe. Prav načrtovana
               permanentna rast pretovora v Luki Koper tudi v prihodnjih letih mora za slovensko
               carino predstavljati izziv za še uspešnejše delo na tem klasičnem carinskem
               področju.</p>
               <p>V Liberalni demokraciji Slovenije bomo Predlog novele zakona o carinski službi
               podprli. Hvala lepa.</p>
            </sp>
            <sp xml:id="SDZ5-Redna-06-2009-05-19.sp28">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Čepič v imenu Poslanske skupine Socialnih
               demokratov. Prosim.</p>
            </sp>
            <sp xml:id="SDZ5-Redna-06-2009-05-19.sp29">

               <speaker>BOGDAN ČEPIČ:</speaker>

               <p>Havla lepa, gospod predsednik. Lep pozdrav še enkrat vsem skupaj. Zaradi spremenjenih
               okoliščin, ki so nastopile z vstopom Republike Slovenije v Evropsko unijo, in v
               pričakovanju vstopa Republike Hrvaške v Evropsko unijo ter hkrati za zagotovitev
               učinkovitejšega izvajanja nalog v davčnem sistemu, zlasti doseči uspešnejšo izterjavo
               denarnih terjatev in s tem večje prihodke za državni proračun, je izoblikovan predlog
               o spremembi izvajanja in drugačni razporeditvi delovnih nalog med davčnima organoma,
               Carinsko upravo Republike Slovenije in Davčno upravo Republike Slovenije. Predlagana
               sprememba zakona omogoča postopen prenos nalog v zvezi z izterjavo denarnih nedavčnih
               obveznosti z Davčne uprave na Carinsko upravo, s tem pa ne bo nastajala pravna
               praznina. V prvem sklopu predloga zakona se določajo dodatne pristojnosti carinske
               službe. Zakon kot novo nalogo carinske službe določa izvajanje postopkov davčne
               izvršbe denarnih nedavčnih obveznosti. To so denarje obveznosti, ki jih v skladu s
               področnimi zakoni določajo nedavčni organi, izterjuje pa jih davčni organ v skladu z
               določbami zakona, ki ureja davčni postopek. Izvajanje teh nalog se tako prenaša z
               Dursa na Curs, saj se s spremembo zakona o davčni službi, ki je vsebinsko in časovno
               usklajena, s tem predlogom za spremembo omogoči prenos stvarne pristojnosti na
               področje izvršbe denarnih nedavčnih obveznosti. Zaradi organizacijskih in kadrovskih
               omejitev ter potrebnih priprav carinskih organov na izvajanje davčne izvršbe denarnih
               nedavčnih obveznosti je s prehodno določbo urejen postopek časovnih prenosovh
               pristojnosti. Tako se bo zagotovilo, da se najprej opravi prenos pristojnosti v delu,
               kjer je za nove in spremenjene naloge davčne izvršbe na podlagi zakona, ki ureja
               kazenski postopek, nadalje, da se carinski službi omogoči organizacijska prilagoditev
               na prevzem najobsežnejšega dela izterjave tujih terjatev, v prehodnih določbah je
               predvideno prehodno obdobje in tako pozneje začetek izvajanja davčne izvršbe na
               podlagi zakona, ki ureja splošni upravni postopek, zakona, ki ureja upravne takse, in
               zakona, ki ureja prekrške. Z opredelitvijo dodatnih pogojev se omejuje pooblastilo
               izterjevalcem dostopa v poslovne oziroma stanovanjski prostor davčnih zavezancev,
               določa se uporaba tehničnih pripomočkov pri opravljanju izvršbe.</p>
               <p>V drugem sklopu predlagane zakonske spremembe posegajo tudi v carinske preiskave, v
               katerih je v dosedanji praksi izvajanje pooblastila pokazalo, da je treba nekatera
               vprašanja urediti drugače in dodati nekatera nova pooblastila. Pri carinskih
               preiskavah se kot nova pristojnost uvaja možnost pečatenja prostora in dokumentov, če
               je to potrebno za izvedbo preiskave. Carinski preiskavi se daje nova kvaliteta, saj
               se dviguje standard, ki je predpostavka za začetek preiskave na utemeljene razloge za
               sum, da je določena oseba kršila predpise s pristojnosti službe. Tako se od trenutka,
               ko je preiskovanje kršitev osredotočeno na osumljenca, učinkoviteje zavarujejo
               njegove pravice, predlagane rešitve hkrati ustvarjajo večjo težo zbranih dokazov, kar
               ima lahko pomembno vlogo za uspešnost morebitnega postopka zaradi kaznivih dejanj.
               Kakor do sedaj pa carinski inšpektorji za odkrivanje morebitnih kršitev in storilcev
               preprečevanja kršitev in zbiranje potrebnih podatkov izvajajo potrebna pooblastila,
               če je potreben pogoj, da obstajajo razlogi za sum kršitve predpisov pristojnosti
               carinske službe.</p>
               <p>Pomemben se nam zdi tudi tretji sklop predlaganih sprememb, ki se nanaša na okoljske
               dajatve, ki jih po veljavnih okoljskih predpisih pobira Carinska uprava Republike
               Slovenije.</p>
               <p>S predlagano spremembo zakona se uvaja institut okoljskega davčnega nadzora in
               okoljske davčne kontrole ter se jasno določi pristojnost carinske uprave na tem
               področju. Upamo, da bo tudi to prispevalo k večji zaščiti naravnega in siceršnjega
               okolja.</p>
               <p>Zaradi vsega navedenega in rešitev, ki jih ponuja sprememba Zakona o davčnih službi,
               bo poslanska skupina Socialnih demokratov takšen predlog tudi podprla. Hvala
               lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp30">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Zvonko Černač v imenu poslanske skupine Slovenske
               demokratske stranke. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp31">

               <speaker>ZVONKO ČERNAČ:</speaker>

               <p>Spoštovane kolegice in kolegi! Vsi ostali prisotni. Kot kaže, bomo v Državnem zboru,
               kar se tiče podpore noveli Zakona o davčni službi in spremembi Zakona o carinski
               službi, enotni in bi mogoče veljalo razmisliti pri bodočih spremembah poslovnika, da
               v teh primerih, kjer ni nekih nasprotnih stališč, skrajšamo čas za predstavitev in ga
               raje namenimo vsebinskim vprašanjem, tistim, pri katerih, po novem, opozicija ne sme
               govoriti oziroma ji ni dovoljeno govoriti.</p>
               <p>Predlagatelj sprememb Zakona o carinski službi navaja, da zaradi spremenjenih
               okoliščin, ki so nastopile ob vstopu Slovenije v Evropsko unijo in v pričakovanju
               bližnjega vstopa Republike Hrvaške v Evropsko unijo nastaja potreba po spremembi
               izvajanja in drugačni razporeditvi delovnih nalog med davčnim organoma: Carinsko
               upravo Republike Slovenije in Davčno upravo Republike Slovenije, za kar se
               spreminjata oba zakona, tudi ta, ki ureja carinsko službo.</p>
               <p>S predlogom zakona se tako določajo dodatne pristojnosti carinske službe. Zakon kot
               novo nalogo določa izvajanje postopkov davčne izvršbe denarnih nedavčnih obveznosti.
               Pri carinskih preiskavah se kot nova pristojnost uvaja možnost pečatenja prostorov in
               dokumentov, če je to potrebno za izvedbo preiskave, carinski preiskavi se daje nova
               kvaliteta, saj se dviguje standard, ki je predpostavka za začetek preiskave, tako se
               od trenutka, ko je preiskovanje kršitev osredotočeno na osumljenca, učinkoviteje
               zavarujejo njegove pravice, itd.</p>
               <p>Zaradi organizacijskih in kadrovskih omejitev ter potrebnih priprav carinskih organov
               na izvajanje teh novih nalog, predvsem na izvajanje davčne izvršbe denarnih nedavčnih
               obveznosti, je s prehodnimi določbami urejen postopen časovni prehod teh
               pristojnosti.</p>
               <p>Gre torej za spremembe zakona, ki skupaj s spremembo Zakona o davčni službi stremijo
               k učinkovitejšemu delu, zato jo bomo v Poslanski skupini Slovenske demokratske
               stranke podprli.</p>
               <p/>
            </sp>
            <sp xml:id="SDZ5-Redna-06-2009-05-19.sp32">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Cvetka Zalokar Oražem v imenu Poslanske skupine Zares.</p>
            </sp>
            <sp xml:id="SDZ5-Redna-06-2009-05-19.sp33">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Novela zakona o carinski službi, ki ureja naloge in
               organizacijo carinske službe, pooblastila, zbiranje varstvo in zavarovanje podatkov,
               posebnosti delovnih razmerij, posebnosti disciplinske in odškodninske odgovornosti,
               priznanja in prekrške, je posledica novele, ki smo jo obravnavali v okviru prejšnje
               točke dnevnega reda. Naloge carinske službe, ki jih upravlja Carinska uprava, segajo
               tudi na področje davčnega sistema. Carinska uprava kot eden od davčnih organov pobira
               razne davke pri uvozu kot so DDV, trošarine, okoljske dajatve. Po izrecni določbi
               zakona, ki ureja davčni postopek, se tudi pobiranje carin šteje za pobiranje davka,
               ki ga Carinska uprava izterjuje s svojimi iztrjevalci.</p>
               <p>Že v okviru prejšnje obravnave smo povedali, da je eden izmed razlogov za spremembe
               vstop naše država v EU in vstop Hrvaške. Spremenjene okoliščine terjajo spremembo
               izvajanja in drugačno razporeditev delovnih nalog med Carinsko in Davčno upravo.
               Predlagana zakonska sprememba omogoča postopen prenos nalog v zvezi z izterjavo
               denarnih nedavčnih obveznosti z Davčne na Carinsko upravo. Sprememba zakona je
               predlagala tudi glede carinskih preiskav, pri katerih se je v dosedanji praksi
               izvajanja pooblastil pokazalo, da je treba nekatera vprašanja urediti drugače in
               dodati nekatera nova pooblastila. Pri carinskih preiskavah pa je potrebna sprememba
               tudi zaradi pričakovanih sprememb zakona, ki ureja kazenski postopek, saj naj bi se v
               predkazenskem postopku določila tudi vloga carinske službe.</p>
               <p>Tretji sklop sprememb, ki so pred nami, se nanaša na okoljske dajatve, ki jih po
               veljavnih okoljskih predpisih pobira Carinska uprava. Cilj predlaganih sprememb, ki
               se nanašajo na okoljske dajatve, je opredelitev vrste in obsega nadzora ter kontrol,
               ki jih opravljajo carinski organi v zvezi z izpolnjevanjem obveznosti zavezancev za
               okoljske dajatve. Ker gre za spremembe, ki jih zasledujejo načela učinkovitosti in
               ekonomičnosti, v Poslanski skupini Zares predlagane spremembe podpiramo.</p>
            </sp>
            <sp xml:id="SDZ5-Redna-06-2009-05-19.sp34">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Urh v imenu Poslanske skupine DeSUS. Prosim.</p>
            </sp>
            <sp xml:id="SDZ5-Redna-06-2009-05-19.sp35">

               <speaker>ANTON URH:</speaker>

               <p>Hvala lepa za besedo. Kot že rečeno, noveliranje zakona o carinski službi terja
               noveliranje Zakona o davčni službi. Gre torej za prenos nalog oziroma pristojnosti
               glede izterjave denarnih nedavčnih obveznosti z Dursa na Carinsko uprave Republike
               Slovenije in temu primerno je treba spremeniti nekatere določbe tega zakona. Poslanci
               DeSUS-a smo že pri obravnavi predloga novele zakona o davčni službi izrazili svoje
               soglasje k tem spremembam. Preostale spremembe, ki so se v praksi izkazale kot
               potrebne, se nanašajo na carinske preiskave. Del noveliranja pa je namenjen
               ustanovitvi instituta okoljskega davčnega nadzora in okoljske davčne kontrole, ki sta
               po sedaj veljavni zakonodaji nedorečena. Poslej bo kot organ, pristojen za pobiranje
               okoljskih dajatev kot tudi za opravljanje nadzora nad zakonitostjo pravilno in s
               pravočasnostjo izpolnjevanja obveznosti zavezancev Carinska uprava Republike
               Slovenije.</p>
               <p>V Poslanski skupini DeSUS bomo Predlog zakona o spremembah in dopolnitvah Zakona o
               carinski službi, ki je bil ustrezno saniran na podlagi pripomb Zakonodajno-pravne
               službe, podprli. Hvala lepa.</p>
            </sp>
            <sp xml:id="SDZ5-Redna-06-2009-05-19.sp36">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič v imenu Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-06-2009-05-19.sp37">

               <speaker>BOGDAN BAROVIČ:</speaker>

               <p>Vsebinsko Zakona o carinski službi v povezavi z zakonom, o katerem smo govorili v 1.
               točki, torej o davčni, je bilo povedano vse. Torej Carinska uprava Republike
               Slovenije bo prevzela del davčne uprave. Prav je tako, prav je, da država pač pobere
               davke tudi iz drugih naslovov, ki prihajajo iz drugih krogov.</p>
               <p>Rad bi pa spregovoril vsebinsko o enem delu, ki je opredeljen v tem zakonu, in sicer
               okoljski davčni nadzor, ki je opredeljen pod točko 1 v 1. členu. Seveda je prav. In
               ko smo to videli, ko sem osebno to videl, sem se vprašal, kaj to je in to
               obrazložitev sem dobil v 10. členu pod točko 1., kjer pravi, da "je okoljski davčni
               nadzor nadzor nad pravilnim izvajanjem predpisov o okoljskih dajatvah za pobiranje
               katerih je pristojna služba, in se izvaja v skladu s tem zakonom." Ne bom bral
               naprej. Opozarjam, da je to tako ohlapen oris, tudi pod točko 2 10. člena "Okoljska
               davčna kontrola obsega preverjanje pravilnosti prijav okoljskih zavezancev..." To
               ohlapnost, ki jo zakon predvideva v tem 10. členu, bo zelo težko izvajati v praksi,
               še posebej na nižjih nivojih.</p>
               <p>Zato v imenu Slovenske nacionalne stranke pravim - prav je, da se zdaj urejajo zakoni
               o spremembah in dopolnitvah zakonov o carinski in davčni službi. Opozarjamo pa, tako
               kot smo v prvem tudi v tem delu, da bi bilo prav, da pripravljavec tega zakona že ta
               trenutek začne razmišljati o zelo natančni opredelitvi 10. člena pod točko 1 in 2, ki
               opredeljujeta, kaj je okoljski davčni nadzor in kaj obsega okoljska davčna
               kontrola.</p>
               <p>Naj prosim še enkrat pripravljavce, naj bodo pozorni, naj bodo bolj konkretni, ker v
               praksi bo vse skupaj izmišljotina in bo vsak lahko počel, kar bo hotel. Cilj pa ne bo
               dosežen, okoljska zakonodaja ne bo urejena tako, kot bi morala biti.</p>
               <p>V Slovenski nacionalni stranki tudi ta predlog, seveda, podpiramo.</p>
            </sp>
            <sp xml:id="SDZ5-Redna-06-2009-05-19.sp38">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Glasovanje o dopolnjenem predlogu zakona bomo opravili
               danes v okviru glasovanj, pol ure po prekinjeni 14. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-19.title5">4. TOČKO DNEVNEGA REDA</title>, to je na <title xml:id="SDZ5-Redna-06-2009-05-19.title6">DRUGO OBRAVNAVO PREDLOG
                  ZAKONA O DOPOLNITVAH ZAKONA O ZAVAROVALNIŠTVU, V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila skupina poslank in poslancev
               s prvopodpisanim Jožetom Tankom.</p>
               <p>Besedo dajem predstavniku predlagateljev zakona mag. Andreju Vizjaku za dopolnilno
               obrazložitev predloga zakona.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp39">

               <speaker>MAG. ANDREJ VIZJAK:</speaker>

               <p>Hvala lepa, spoštovani predsednik. Spoštovana državna sekretarka. Kolegice in
               kolegi.</p>
               <p>Vzajemna zavarovalnica praznuje približno 10-letnico, Zavod za zdravstveno
               zavarovanje je namreč na podlagi novele zakona prenesel ves zavarovalni portfelj
               prostovoljnega zdravstvenega zavarovanja za doplačila takrat na posebno zavarovalnico
               Vzajemno. Danes ima Vzajemna okoli 900 tisoč zavarovancev, torej tudi toliko članov
               skupščine Vzajemne, ki svoje pravice uresničujejo na skupščini. Verjetno pred 10 leti
               tudi ni bilo naključje, da so določbe, kako se organizira in kdo ima pravico
               zastopati člane na skupščinah - torej, ta ureditev ni bila naključna. Torej, gre za
               problem zbiranja pooblastil, ohlapna določila, glavno odločevalsko moč dajejo
               regijskim poslovnim enotam oziroma direktorjem teh regijskih poslovnih enot, ki
               organizirano pristopijo k zbiranju pooblastil, zberejo ogromno pooblastil, apatija
               članov Vzajemne za sodelovanje na skupščini je tolikšna, da imamo tudi primer, da je
               bilo kar okoli 76% glasov v rokih desetih največjih pooblaščencev. Torej, 900.000
               članov Vzajemne je skoncentriralo - ali bi rekel, da tudi zaradi neaktivnosti je bilo
               skoncentrirano glasovanje v rokah zgolj desetih ljudi. Torej, cilj predlaganega
               zakona, ki ga je skupina poslancev vložila in katerega sem tudi sopodpisal, je, da se
               uredi način zbiranja pooblastil in s tem tudi odločanje na skupščinah, približati
               članom oziroma zavarovancem Vzajemne.</p>
               <p>Torej, predlog ureja zbiranje pooblastil za skupščino Vzajemne zavarovalnice tako, da
               je treba za vsako sklicano skupščino posebej zbrati pooblastilo, da je treba seveda
               tudi v tem pooblastilu določiti jasno razvidno voljo pooblastitelja pooblaščencu.
               Pomembno je, da ta predlog preprečuje, da bi organi vodenja, nadzora ali z njimi
               povezane osebe lahko zbirale pooblastila.</p>
               <p>Sedaj smo zopet priča praksi, ki se je izoblikovala v tem parlamentu, da je ta
               predlog zakona naletel na Odboru za gospodarstvo oziroma za finance, pardon, na celo
               kupico amandmajev, ki je v celoti "sfižil" namen predlagateljev. Tako je ostal od
               osnovnega zakona zgolj en člen, in sicer ta, da ta zakon začne veljati 15 dan po
               objavi v Uradnem listu. Vse ostale člene so spremenili. In ne samo redakcijsko
               oziroma glede na stališča Zakonodajno-pravne službe nomotehnično, temveč vsebinsko!
               Očitno je, spoštovane kolegice in kolegi, da so lobiji, še posebej lobij SD-ja, ki
               ima tudi vodilne ljudi v zavarovalnici Vzajemna, tako močni in tako veliki interesi
               teh posameznikov, da so uspeli prepričati tudi večino koalicijskih poslancev, da so
               sprejeli amandmaje, ki so v celoti "sfižili" osnovni namen, torej, da se pooblastila
               zbirajo transparentno in da ne prihaja do kolizije interesov med upravami in seveda
               zastopanjem na skupščinah. Tako imamo pravzaprav skupščino neke vrste upravni odbor,
               kjer sedijo direktorji regijskih poslovalnic Vzajemne. Ta skupščina imenuje nadzorni
               svet, ki imenuje direktorje. Totalna kolizija interesov in po mnenju vladajočih,
               zlasti po mnenju SD, ki ima ne nazadnje tudi sedaj direktorja - in vidimo tudi kakšne
               probleme, povezane z vodenjem te zavarovalnice, saj se prepirajo in tudi odpuščajo
               drug drugega -, je več kot očitno, da gre za politične interese, politično motiviran
               poseg v to pomembno zavarovalnico.</p>
               <p>Seveda, v SDS bomo vztrajali na teh spremembah, ki smo jih predlagali, zaradi tega
               smo tudi vložili amandmaje, ki vračajo tekst v prvotno obliko.</p>
               <p/>
            </sp>
            <sp xml:id="SDZ5-Redna-06-2009-05-19.sp40">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za finance in monetarno politiko kot
               matično delovno telo. Besedo dajem podpredsedniku mag. Radovanu Žerjavu za
               predstavitev poročila odbora. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp41">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Kolegice in kolegi. Odbor je predlog zakona kot
               matično delovno telo obravnaval na 5. seji 7. maja 2009. Odboru je bilo posredovano
               mnenje Zakonodajno-pravne službe, ki je opozorila na neupoštevana razmerja
               predloženega zakona z Zakonom o gospodarskih družbah kot splošnim zakonom, ki ureja
               vprašanje v zvezi s skupščinami družb. Opozorila je tudi, da se uvodna obrazložitev
               nanaša na Vzajemno zdravstveno zavarovalnico, vsebina zakona pa na vse vzajemne
               zavarovalnice. Podala je še konkretne pripombe k 1. in 2. členu, ki se nanašajo
               zlasti na opredelitev pojma ožjega družinskega člana in hujših kršitev ter na
               vprašanje dopustnosti odklonitve sklica ali preklica skupščine na zahtevo manjšine
               članov, in to ob soglasju ministra, pristojnega za zdravje.</p>
               <p>V poslovniškem roku je Poslanska skupina SDS vložila amandmaje k 1. in 2. členu.
               Odboru so bili kot dodatno gradivo posredovani naslednji predlogi za amandmaje odbora
               poslanskih skupin SD, LDS in DeSUS k 1. in 2. členu ter novi 2.a člen, amandmaji
               poslanca Vilija Trofenika za novi 2.a člen ter poslanske skupine SDS za amandma k
               amandmaju iste poslanske skupine k 2. členu. Odboru je bilo posredovano tudi mnenje
               Vlade, ki predloženega zakona ne podpira. Seznanjen je bil še z mnenjem Komisije
               Državnega sveta za gospodarstvo, obrt, turizem in finance, ki ob strinjanju z
               argumenti Vlade predloga zakona prav tako zakona ni podprla.</p>
               <p>V razpravi je bila izražena podpora namenu predloženega zakona, pri čemer pa je bilo
               s strani nekaterih razpravljavcev opozorjeno na vprašanje načina uresničitve
               zakonskih rešitev, da ne bodo v neskladju z drugo zakonodajo. Izraženo je bilo
               mnenje, da strog kriterij zbiranja pooblastil za vsako skupščino posebej še ne
               zagotavlja zaščite članov, saj zbiranje pooblastil terja tudi določen čas in stroške.
               Opozorjeno je bilo, da bojazen glede zlorab pooblastil, ki veljajo za daljše časovno
               obdobje, odpravlja amandmajski predlog treh koalicijskih poslanskih skupin, ki
               pooblaščenca zavezuje, da mora vsakemu pooblastitelju v sedmih dneh pred vsako
               skupščino posredovati pisno obvestilo s predlogi sklepov in predlogi za glasovanje.
               Opozorjeno je bilo tudi na velikost Vzajemne zdravstvene zavarovalnice, ki šteje
               900.000 članov, in je s tega vidika v primerjavi z drugimi gospodarskimi družbami
               postavljena v izjemen položaj, pri tem pa na skupščinah odloča le 20.000 glasov. To
               predstavlja določeno anomalijo, ki bi jo bilo treba odpraviti tako, da bi k odločanju
               pritegnili več članov.</p>
               <p>Predstavnik predlagateljev zakona je izrazil zadržek v zvezi s koalicijskimi
               amandmajskimi predlogi, ki vztrajajo pri koliziji interesov, poleg tega predlagajo
               drugačno ureditev vsebine in načina zbiranja pooblastil v 2.a člen in tako izničuje
               osnovno intenco zakona. Amandmajski predlog poslanca Vilija Trofenika pa je ocenil
               kot nekakšno vmesno pot med ostalimi amandmajskimi predlogi in besedilom predloženega
               zakona.</p>
               <p>Vlada se je do posameznih amandmajev in amandmajskih predlogov ni opredelila, ker je
               prvotno sprejela stališče, da predlagane dopolnitev ne sodijo v veljavni zakon o
               zavarovalništvu.</p>
               <p>Odbor je v okviru obravnavanih določb novega 2.a člena podprl vsebino, kot so jo
               predlagale tri koalicijske poslanske skupine, zavrnil pa predlog poslanca Vilija
               Trofenika.</p>
               <p>Odbor je tako na podlagi amandmajskih predlogov treh koalicijskih poslanskih skupin v
               skladu s 131. členom Poslovnika sprejel svoje amandmaje k 1. in 2. členu in za novi
               2.a člen. Odbor se ni opredelil do vloženih amandmajev Poslanske skupine SDS k 1. in
               2. členu ter njenemu predlogu za amandma odbora k amandmaju iste poslanske skupine k
               2. členu, ker so zaradi sprejetjih amandmajev odbora k določbam obeh navedenih členov
               postali brezpredmetni. Odbor je v nadaljevanju sprejel vse člene predloge zakona,
               sprejeti amandmaji pa so vključeni v besedilo dopolnjenega predloga zakona. Hvala
               lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp42">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavnici Vlade za uvodno obrazložitev mnenja. Ne želi.</p>
               <p>Zaključili smo s predstavitvijo poročila.</p>
               <p>Ker je Državni zbor na 4. seji opravil prvo obravnavo predloga zakona, predstavitev
               stališč poslanskih skupin ni možna, zato prehajamo na razpravo o členih in vloženih
               amandmajih, ki jo bomo opravili na podlagi pregleda vloženih amandmajev z dne 18. 5.
               2009.</p>
               <p>V razpravo dajem 2. člen ter amandma Poslanske skupine SDS.</p>
               <p>Želi kdo razpravljati o tem 2. členu in amandmaju Poslanske skupine SDS?</p>
               <p>Prosim. Ne želi.</p>
               <p>Ker ne želi nihče razpravljati, zaključujem razpravo o tem amandmaju.</p>
               <p>Prehajamo k 2.a členu. V razpravo dajem 2.a člen in amandma poslanskih skupin Zares
               in LDS ter amandma Poslanske skupine SDS, pri čemer naj tu opozorim, da pri amandmaju
               Poslanske skupine SDS je tu na četrti strani, takoj - "2. člen se spremeni tako, da
               se glasi..." in potem "za 54. člen se dodata novi 54.a in 54.b člen, ki se glasita:
               vsebina in način zbiranja pooblastil... Tu je 54.a člen in ne 54.b člen. To je
               lapsus. V razpravo dajem ta amandma.</p>
               <p>Ja, prosim za prijavo.</p>
               <p>Besedo ima gospod Vili Trofenik.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp43">

               <speaker>VILI TROFENIK:</speaker>

               <p>Hvala za besedo in lep pozdrav vsem prisotnim.</p>
               <p>Želim samo opozoriti na razliko med našim amandmajem, ki se nanaša na 2.a člen, in
               amandmaja SDS-a. V čem je razlika? Razlika je v dveh delih, in sicer naš amandma
               omogoča zbiranje pooblastil za posamezno skupščino Vzajemne in za časovno omejena
               pooblastila največ za 12 mesecev, to se pravi, za eventualno več skupščin v enem letu
               ali v 12 mesecih. Druga razlika je v tem, da se po našem amandmaju, kolikor bo
               sprejet, se mora uprava oziroma se morajo zbiralci pooblastil razkriti in to mora
               biti objavljeno - seznam tistih, ki zbirajo pooblastilo, na internetni strani
               Vzajemne. Istočasno pa je z našim amandmajem onemogočeno zbiranje pooblastil
               poslovodnim organom, zaposlenim in pa članov nadzornega sveta v družbi za vzajemno
               zavarovanje, istočasno pa tudi konkurenčnim upravam ali poslovodnim organom
               zavarovalnih družb, ki se ukvarjajo z istovrstnimi zavarovanji. Ker omogočamo dve
               vrsti pooblastil, pooblastilo za posamezno skupščino in časovna omejena pooblastila
               za več skupščin v roku 12 mesecev, je treba objaviti - tisti, ki zbira pooblastila
               oziroma si pridobiti tudi pooblastilo o glasovanju o konkretnih vsebinskih
               odločitvah. Če takega pooblastila oziroma naročila pooblastistelja ni, se lahko
               zbiralec pooblastil odloči po lastni presoji.</p>
               <p>Mi smo skupaj s sopredlagatelji pripravili predlog spremembe tega amandmaja, o
               katerem govorim, ki gre v to smer in bo vložen v skladu s Poslovnikom, da odpravimo
               celo časovno omejena pooblastila na 12 mesecev in ostanemo izključno pri pooblastilih
               za posamezno skupščino, vsa ostala bistvena določila, ki so izven tega okvirja, pa
               ostanejo nespremenjena. Še enkrat poudarjam, gre za razliko med idejo predlagatelja,
               ki ne razkriva zbirateljev pooblastil, in našo idejo, kjer se morajo zbiratelji
               pooblastil razkriti, in po katerem onemogočamo zbiranje pooblastil poslovodnim
               organom, članom nadzornih organov in zaposlenih, seveda, razen 10 pooblastil, ki jih
               lahko prejmejo od svojih družinskih članih, če takole delovno rečem, seveda to ni
               pravni termin. Toliko zaenkrat.</p>
               <p/>
            </sp>
            <sp xml:id="SDZ5-Redna-06-2009-05-19.sp44">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Če sem vas razumel, napovedujete v skladu s 131. členom, sedmim
               odstavkom, spremembo oziroma dopolnitev amandmaja. To bomo upoštevali. Sedaj gremo
               naprej z razpravo. Prijavil se je gospod Bogdan Barovič. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp45">

               <speaker>BOGDAN BAROVIČ:</speaker>

               <p>Hvala lepa. Zgodba Vzajemne zavarovalnice je stara in ima dolg rep. Se spomnim
               raznoraznih zgodb in tudi vse te razprave o razlikah med amandmaji, ki jih vlaga ena
               in druga opcija, če govorimo konkretno o 2a. členu. Že same besede "razkriti,
               odkriti, zakriti, prepovedati, skriti" povedo, da je vse skupaj ena godlja, en
               bograč, kjer, če smo odkriti navadni ljudje pa tudi mi, ki se ukvarjamo z zakonodajo
               na posameznih področjih, več ne vemo, kdo pije in kdo plača.</p>
               <p>V Slovenski nacionalni stranki ocenjujemo, da je bistvo vzajemnih zavarovalnic, da
               svoje pravice na skupščini uveljavljajo člani, ne pa uprava, in da koristi delovanja
               zavarovalnic morajo pripadati članom, ne pa posameznikom in upravam. Mislim, da sem
               bil dosti jasen za ljudi, ki nas gledajo, za ljudi, ki ste in boste vlagali še
               amandmaje, da bomo pošteni pri govoru o vzajemni zavarovalnici in o tem zakonu. 2.a
               člen in amandma, ki ga predlaga v tem primeru SDS, bomo mi podprli, zaradi tega, ker
               gre v tej smeri; gre v smeri, da je bistvo, da se izkaže bistvo Vzajemne, da koristi
               pripadajo članom, da pravice uveljavljajo člani, ne pa posamezniki, skriti in
               "sfudlani" levo, desno, navzgor in navzdol. V tem primeru podpiramo, da se vrne
               prvotno besedilo in da je zgodba popolnoma jasna. 900 tisoč ljudi je ogromna
               številka. Navsezadnje, kdo bo odgovarjal za to, če se zgodi, kdo bo odgovarjal, sedaj
               jasno in glasno sprašujem in bom še marsikdaj očital, če se zgodi, da bo edina
               pravica več kot 900 tisoč članov vzajemne samo obveznost, da to vzajemno
               dokapitalizirajo. Kdo bo za to odgovarjal? 900.000 članov je in nazadnje bodo morali
               še kaj dati in dokapitalizirati samo zato, da bodo svoje članstvo obdržali in
               obdržali svoje pravice, ali pa, da bodo posamezniki "pokasirali", imeli vse pravice,
               900.000 ljudi bo šlo pa v "franže in v luft". Poudarjam, kdo bo za to odgovarjal?
               Zato mislim, da je treba iskreno povedati, predvsem tistim, ki so poznavalci tega
               področja, ali drži to, kar piše v amandmaju k 2.a členu oziroma amandma v dveh delih
               Slovenske demokratske stranke.</p>
               <p>Jaz ga razumem kot dobrega in ga bom podprl in tudi Slovenska nacionalna stranka bo
               ta amandma podprla. Rad bi pa tudi dejansko strokovno opredelitev, ali drži, da ta
               amandma omogoča pravice članom, da omogoča jasno vse, kar članom pripada, in da ta
               amandma preprečuje to, da bodo člani navsezadnje samo še plačniki za Vzajemno,
               nobenih koristi pa ne bodo od tega imeli, čeprav jim pripadajo. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp46">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Preden dam naprej besedo bi vas rad obvestil, da je poslanec Vili
               Trofenik napovedal, da bo vložil spremembo amandmaja v skladu s 131. členom sedmim
               odstavkom. Sprašujem, ali je ta amandma pripravljen? Je že pripravljen. Če ne, bom
               prekinil sejo za 10 minut. Lahko pa gremo tudi naprej, samo razprave formalno se ne
               sme pač zaključiti zaradi amandmaja. Potem pa gremo naprej. Prosim za prijavo. Besedo
               ima gospod Anton Anderlič.</p>
            </sp>
            <sp xml:id="SDZ5-Redna-06-2009-05-19.sp47">

               <speaker>ANTON ANDERLIČ:</speaker>

               <p>Ta zakon je očitno posledica neureditve nekega področja v osnovnem zakonu, ki smo ga
               sprejemali marca meseca, je pa prevladala neka skupna volja, da je treba upravljanje,
               predvsem sklicevanje skupščine in zbiranje pooblastil in vse ostalo za Vzajemno
               zavarovalnico urediti bolj podrobno in predvsem zagotoviti zavarovancem večji vpliv
               na to poslovanje. Ampak dejansko jaz nisem slišal,da bi gospod Trofenik napovedal
               kakšno spremembo in sem presenečen, da na tak način vodite sejo, da vi ....</p>
            </sp>
            <sp xml:id="SDZ5-Redna-06-2009-05-19.sp48">

               <speaker>PREDSEDNIK DR. PAVEL GANTAR:</speaker>

               <p>Gospod Anderlič,...</p>
            </sp>
            <sp xml:id="SDZ5-Redna-06-2009-05-19.sp49">

               <speaker>ANTON ANDERLIČ:</speaker>

               <p>... ne, ne...</p>
            </sp>
            <sp xml:id="SDZ5-Redna-06-2009-05-19.sp50">

               <speaker>PREDSEDNIK DR. PAVEL GANTAR:</speaker>

               <p>...jaz interpretiram poslovnik Državnega</p>
               <p/>
            </sp>
            <sp xml:id="SDZ5-Redna-06-2009-05-19.sp51">

               <speaker>ANTON ANDERLIČ:</speaker>

               <p>...jaz samo...</p>
            </sp>
            <sp xml:id="SDZ5-Redna-06-2009-05-19.sp52">

               <speaker>PREDSEDNIK DR. PAVEL GANTAR:</speaker>

               <p>...zbora v skladu, kot je treba...</p>
            </sp>
            <sp xml:id="SDZ5-Redna-06-2009-05-19.sp53">

               <speaker>ANTON ANDERLIČ:</speaker>

               <p>...poglejte...</p>
            </sp>
            <sp xml:id="SDZ5-Redna-06-2009-05-19.sp54">

               <speaker>PREDSEDNIK DR. PAVEL GANTAR:</speaker>

               <p>...in to ni prostor za....</p>
            </sp>
            <sp xml:id="SDZ5-Redna-06-2009-05-19.sp55">

               <speaker>ANTON ANDERLIČ:</speaker>

               <p>...dva razpravljavca...</p>
            </sp>
            <sp xml:id="SDZ5-Redna-06-2009-05-19.sp56">

               <speaker>PREDSEDNIK DR. PAVEL GANTAR:</speaker>

               <p>...pripombe.</p>
            </sp>
            <sp xml:id="SDZ5-Redna-06-2009-05-19.sp57">

               <speaker>ANTON ANDERLIČ:</speaker>

               <p>Seveda vi interpretirate. Ni nobene zadrege, ampak v razpravi, ki jo je imel gospod
               Vili Trofenik, tega ni napovedal. In nekdo, ki razpravlja o nečem, kar ni vloženo,
               mora napovedati, da bo vložil amandma, če je temu tako. Ne more biti drugače, ne more
               razpravljati o nečem, kar ni vloženo in veste samo vi in on, da razpravlja o nečem.
               Tudi mi razpravljamo in bi radi razpravljali o tistem, o čemer je on razpravljal, ker
               kljub vsemu sem verjel, da je...</p>
            </sp>
            <sp xml:id="SDZ5-Redna-06-2009-05-19.sp58">

               <speaker>PREDSEDNIK DR. PAVEL GANTAR:</speaker>

               <p>Gospod Anderlič...</p>
               <p/>
            </sp>
            <sp xml:id="SDZ5-Redna-06-2009-05-19.sp59">

               <speaker>ANTON ANDERLIČ:</speaker>

               <p>... znotraj njegove...</p>
            </sp>
            <sp xml:id="SDZ5-Redna-06-2009-05-19.sp60">

               <speaker>PREDSEDNIK DR. PAVEL GANTAR:</speaker>

               <p>... on je napovedal, da bo spremenil...</p>
            </sp>
            <sp xml:id="SDZ5-Redna-06-2009-05-19.sp61">

               <speaker>ANTON ANDERLIČ:</speaker>

               <p>...jaz razpravljam...</p>
            </sp>
            <sp xml:id="SDZ5-Redna-06-2009-05-19.sp62">

               <speaker>PREDSEDNIK DR. PAVEL GANTAR:</speaker>

               <p>...amandma tako, kot sem ga poslušal, je to tudi napovedal.</p>
            </sp>
            <sp xml:id="SDZ5-Redna-06-2009-05-19.sp63">

               <speaker>ANTON ANDERLIČ:</speaker>

               <p>Lahko, da ste se v skupini zmenili - je tudi v redu. Ampak za vse ostale je pa prav,
               da poveste tako, kot je: ni bil napovedan. To je pač dejstvo in greva lahko 100-krat
               gledat magnetograme, ampak tudi to ni bistvo. Razumel sem, da je ta amandma vendarle
               boljši ali pa da izboljšuje tisto, kar je bilo vloženo v amandmaju Poslanske skupine
               Zares in delno tudi LDS.</p>
               <p>Ko govorimo o teh stvareh, ko gre za skupščino, dejansko je treba zagotoviti, da bodo
               zavarovanci preko svojih pooblaščencev prišli do vpliva na sami skupščini. Kot je
               mogoče razumeti, je to ta dopolnjeni predlog spremenjenega zakona o zavarovalništvu
               le neka vmesna faza med dokončno ureditvijo statusov vzajemnih zavarovalnic v
               Sloveniji in prav bi bilo, da v prihodnje naredimo neko ureditev, ki bo urejala to
               vprašanje. Gre za specifično zavarovalnico; gre za zavarovalnico, kjer je 900 tisoč
               in več zavarovancev; gre za to, da ima država na tem področju poseben interes in
               posebno potrebo, da zagotovi, tudi preko tega, dodatno zdravstveno varstvo oziroma
               zavarovanje in koriščenje uslug preko tega zakona.</p>
               <p>Ta amandma, en in drug, sta po mojem prepričanju slabša, kot je tekst, ki ga je
               pripravil Odbor za finance. Gre preprosto za to, da je v 2.a členu nesporno jasno
               napisano, na kakšen način se zbirajo pooblastila, koliko časa trajajo in kakšen mora
               biti postopek za to, da se razkrijejo konflikti interesov, da se razkrijejo vsa
               mogoča zavajanja tistih, ki so pooblastila dali, da se uredi tudi obveščanje
               javnosti, obveščanje seveda predvsem zainteresirane javnosti, in, kar je najbolj
               bistveno, sedaj če bo ta sprememba vložena, potem bo onemogočeno konkurenčnim
               zavarovalnicam, upravam konkurenčnih zavarovalnic in tistim, ki so zainteresirani, da
               na nek način pridejo do pravice vplivanja v zavarovalnici Vzajemna. To bi bil absurd,
               da na eni strani prepoveduješ, kar je lahko po eni strani tudi ustavni sporno, da
               tudi zavarovanci, ki so v službi na tak ali na drugačen način v Vzajemni, tega ne bi
               smeli početi, smeli pa bi to početi tisti, ki to dejavnost opravljajo konkurenčno. To
               bi bil res velik absurd, saj, če sem prav razumel gospoda Trofenika, naj bi se ta
               amandma vložil kot tak.</p>
               <p>Jasno je, da tudi, ko gre za vprašanje prepovedi zaposlenim v Vzajemni - ne moremo
               izključiti, na kakšen način bodo pa ti vendarle se tega zbiranja lotili. Lahko bodo
               najeli nekoga na cesti, mu plačali določeno vsoto in bodo nabrali določena
               pooblastila in bodo posredno seveda še vedno imeli odločilno besedo. Tako da govoriti
               v tem primeru, da gre pri enem ali drugem amandmaju za transparentnost - mislim, da
               ne. Bolj bi bilo transparentno, če bi dejansko, tako kot je v osnovnem tekstu sedaj
               dopolnjenega predloga zakona, kaj vse morajo storiti tisti, ki zbirajo - torej, to
               pooblastilo, ki naj bi bilo za 12 mesecev, se lahko kadarkoli prekliče in pred vsako
               skupščino, ko gre za predloge sklepov, se mora seznaniti vse zavarovance, to pomeni,
               da imajo možnost vplivanja. Še več, postavi se jih v aktivni vlogo, da sami
               prispevajo k temu, da bi ti sklepi bili dejansko taki, kot si želijo. Torej,
               vsebovati morajo vse podatke, ki bodo tega se lotili. To mora biti navedeno in tudi
               trajno pooblastilo, kar je ključno, da se lahko to trajno pooblastilo kadarkoli
               prekliče. Počakal bom ta spremenjen amandma, pa verjetno bo treba takrat še kaj reči.
               Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp64">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Jaz sem ta amandma že dobil, spremenjen amandma Poslanske skupine Zares
               in Poslanskega kluba LDS, drugi pa na mizo še niste dobili. Sprašujem, ali želite
               razpravljati naprej ali bi vseeno preki... Želite ali naj prekinem za deset minut?
               Prosim? Razpravljamo naprej. Prav, v redu. Besedo ima gospod Marjan Bezjak. Prosim.
            </p>
            </sp>
            <sp xml:id="SDZ5-Redna-06-2009-05-19.sp65">

               <speaker>MARJAN BEZJAK:</speaker>

               <p>Hvala za besedo, gospod predsednik. Lepo pozdravljene poslanke in poslanci in vsi
               ostali prisotni! Slovenska demokratska stranka je vložila amandma k Zakonu o
               zavarovalništvu s tega vidika, kajti prvotni zakon je izmaličen do konca in ne vemo,
               kaj sploh predstavlja.</p>
               <p>Kot drugo: s predlaganim amandmajem predlog zakona vračamo v prvotno besedilo, ki so
               ga z amandmajem na matičnem delovnem telesu spremenile koalicijske poslanske stranke.
               Tako bo lahko deset direktorjev regijskih poslovnih enot Vzajemne, ki je trenutno
               edina Vzajemna zavarovalnica, na skupščinah še naprej uveljavljala pooblastila, ki so
               jih oziroma jih bodo pridobili od članov te družbe. Ravno to hočemo preprečiti, da ne
               bi bilo tako ozko gledano v tem zakonu deset, da bi deset enot, deset direktorjev
               enot, odločalo o 900 tisoč zavarovancev. Potem, če je to tako, potem je bolje, da
               Vzajemno zavarovalnico ukinemo in napravimo zavarovanje državljanov, tako kot je že
               nekdaj bilo, ne pa, da bo deset direktorje imelo tako velika pooblastila, morda si
               tudi na nek način polnilo žepe. Prav pa je, da bi dejansko ta amandma bil sprejet,
               saj s tem bi onemogočili dejansko manipulacijo s tem 900 tisoč zavarovanci. Vemo, če
               hočejo manipulirati na takšen način, da potem je treba tukaj, v Državnem zboru
               spremeniti zakon.</p>
               <p>Mi smo vložili amandma ravno s tega vidika, da ne pride do teh manipulacij, do tega
               izkoriščanja tega zakona. Zato vas, poslanke in poslanci, naprošam, da ste razumni,
               da na koncu koncev amandma, ki so ga koalicijske stranke vložile, je čisto izmaličen.
               Torej dejansko podprite ta naš predlog, kljub temu da smo opozicijska stranka, ampak
               vlagamo amandma dobronamerno, nikakor pa ne za korist nekoga. Sami dobro vemo, da je
               tudi na nas bilo mnogo pritiskov ravno s strani Vzajemne, da ta zakon dejansko ostane
               tako, kot je. To so verjetno že neki dovolj jasni razlogi, zakaj. Zato vas še enkrat
               naprošam, da to stvar in ta amandma dejansko sprejmemo, ki smo ga predlagali v
               Slovenski demokratski stranki.</p>
            </sp>
            <sp xml:id="SDZ5-Redna-06-2009-05-19.sp66">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak. Prosim.</p>
            </sp>
            <sp xml:id="SDZ5-Redna-06-2009-05-19.sp67">

               <speaker>MAG. ANDREJ VIZJAK:</speaker>

               <p>Hvala lepa. Rad bi opozoril na eno specifiko, ki je dana Vzajemni vizavi morebiti
               tudi drugih pravnih oseb, še posebej gospodarskih družb. Namreč, Vzajemna ima
               približno 900.000 članov, recimo temu 900.000 delničarjev, ki so majhni delničarji,
               zelo majhni delničarji. Namreč, gre za ta doplačila za prostovoljno zdravstveno
               zavarovanje in vsak član je razmeroma oddaljen od politike te družbe, si misli: "Kaj
               pa jaz lahko s tem svojim prispevkom naredim, sokreiram," in zato ni nekega interesa,
               neke želje teh članov, da bi se aktivno vključili v odločitve, v poslovanje Vzajemne,
               torej v vse, kar pritiče Vzajemni tako tekočega kot razvojnega. To je specifika.
               Namreč, pri gospodarskih družbah imamo delničarje, je redkokdaj tako, da so sami tako
               majhni kot v tem primeru, so veliki delničarji, lahko so v nekem primeru veliki
               delničarji tudi tisti z 1%, ampak se takrat zavzemajo za to svojo naložbo bistveno
               bolj odgovorno kot v primeru, če so 0,0001% delničar. In to je specifika te Vzajemne
               in to specifiko so s pridom izkoristili vodilni, so rekli: "Fino, člani, delničarji
               so pasivni, pride jih na skupščino nič, zakaj ne bi mi zbrali pooblastila čim bolj po
               enostavni poti, da bomo namesto njih po svoji meri in po svojem interesu odločali."
               In to se je dogajalo in to se še dogaja. Vzajemna je prestreljena z aferami, z
               raznoraznimi namerami po lastninjenju in tako naprej. Tudi vodilni, ki so sprožili
               ključne afere - meni se zdi, da je celo nadzorna institucija odvzela nekaterim
               pooblastila - so zlorabili to Vzajemno. Sedaj so doživeli ti isti ljudje
               reinkarnacijo, so spet pod novo oblastjo prišli na vodilne, pomembne položaje. To ni
               daleč od politike in vsi vemo, kakšna je prepredenost sedanjega vodilnega na tej
               zavarovalnici z vladajočo koalicijsko SD, to je jasno in poznano.</p>
               <p>Torej, v SDS smo se zavedali tega položaja, da peščica ljudi s politično podporo
               zlorablja tak način, pasivnost članov, in da zelo lahkotno, brez nekih večjih ovir
               zbere pooblastila tudi do tega mere, tudi tričetrtinsko, da lahko zamenja nadzorne
               organe, ki posledično so lojalni naprej njim kot upravi.</p>
               <p>Sedaj imamo s strani koalicije neke rešitve, ki so jih na odboru spravili v zakonski
               tekst, ki samo malo zapletejo, samo malo zapletejo zbiranje pooblastil tej isti
               peščici ljudi. Na dolgo in na široko bodo to naredili, opisati kolizijo ali pa
               navzkrižje interesov - bodo rekli, da oni nimajo nobenega navzkriža interesov in tako
               naprej. To se pravi, samo malo se jim zbirokratizira njihovo enostavno opravilo, kot
               je bilo doslej. Pa morali bodo malo bolj pogosto to početi. Ne bo ravno bianco
               pooblastilo za vseskozi in bo imelo neko časovno omejitev. Drugega, pa spoštovani, se
               s tem amandmajem ne spreminja oziroma s to rešitvijo, ki ste jo koalicijski poslanci
               uzakonili na Odboru za gospodarstvo oziroma za finance, ne spreminja nič.</p>
               <p>V SDS zato predlagamo, da se zaradi specifike te zavarovalnice zelo precizno uredi in
               za vsako skupščino, posebej po sklicu skupščine, način zbiranja pooblastil, da bo
               iztega pooblastila jasno razvidna tudi volja člana. In da teh pooblastil ne smejo
               zbirati tisti, ki so jih doslej najpogosteje zbirali in ki so s tem globoko zašli v
               kolizijo interesov, torej direktorji regijskih izpostav. Veste, zakaj je dikcija
               "zaposleni"? Da ne bi te isti regijski tam eno tajnico nahecali, da posodi ime, kot
               je ena gospa posodila ime Bošku Šrotu za "kaselc" firmo, po domače povedano. Saj to
               vsi poznamo, o tem so pisali in to je tudi res.</p>
               <p>Zato želimo, da se končno naredi enkrat red, da člani Vzajemne zavarovalnice imajo
               pravice, ki jih ne sme drugi, ki ima neposreden interes, zlorabljati. In vse, kar
               telovadite s temi kolizijami interesov, da bo to treba obrazložiti, v tistem dopisu
               je metanje peska v oči. Napisali bodo plahte. Jaz mislim, da bodo knjigo poslali
               članom. Član, ki plačuje, ne vem, nekaj 10 evrov za to prostovoljno zavarovanje, bo
               dobil brošuro, s katero mu bo direktor Vzajemne gospod Aur dopovedoval, da on ni v
               nobeni koliziji interesov z, kako bi rekel, tistim točkam skupščine, ki se
               obravnavajo. Ne mi, prosim, še povedati, da bodo ti člani tukaj brali in temu
               kakorkoli oporekali. Zaradi pasivnosti, pasivnostno pa izhaja zaradi njihovega
               mikrodeleža v tej zgodbi, bo seveda karavana tekla dalje, nespremenjeno kot do slej.
               To želite narediti! Tukaj se mučite s členi, ki so dolgi stran in pol - namreč,
               amandma poslanske skupine Zares in LDS kakor tudi osnovni amandma ima stran in pol.
               Jaz takega člena, oprostite, še nisem videl, stran in pol A4! Samo zaradi tega, da se
               zamegli, da se zamotovili to, kar se doslej počne, da se ta način celo legalizira in
               posledično zopet opehari te člane, ki seveda so žal pasivni.</p>
               <p>Ta nesrečna zavarovalnica je prestreljena z aferami, poglejte, kaj se dogaja sedaj
               pri samem vodstvu, kaj se je dogajalo v preteklosti pri poskusu nekih lastninjenj in
               kaj se je zgodilo pred nedavnim z možnostjo namenjanja dobička te zavarovalnice tudi
               za druge namene. Zavreščalo je, ko smo vložili ta predlog zakona, takoj je Vzajemna
               sklicala skupščino, še po starem, da bi ja spravila pod preprogo še to, kar se da
               spraviti.</p>
               <p>Seveda je tem ljudem uspelo zlobirati večino poslanskih skupin, tudi v SDS so
               lobirali močno; močno so lobirali. Tudi vem, da so pri vseh strankah bili, ker niso
               samo na nas atakirali, vendar nas niso prepričali, ker vemo, da je to, kar je, slabo
               in zaradi tega se borijo, ker vedo, da bodo izgubili privilegij, in vi jim ga
               omogočate naprej in kar omogočajte ga, a mi bomo s temi rešitvami vztrajali in jih
               bomo ponavljali, dokler ne bo prevevalo kaj več razuma in želje po pravičnosti v tem
               visokem hramu demokracije.</p>
               <p/>
            </sp>
            <sp xml:id="SDZ5-Redna-06-2009-05-19.sp68">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Jaz ugotavljam, da ta novi, spremenjeni amandma še ni na vaših mizah.
               Mislim, da je nemogoče voditi razpravo naprej, če ga ne boste dobili na mizo. Zaradi
               tega prekinjam sejo za 15 minut, do 12.05, da dobite ta amandma na mizo. Hvala lepa.
               Nadaljujemo sejo ob 12.05. Hvala.</p>
               <stage xml:id="SDZ5-Redna-06-2009-05-19.stage6">(Seja je bila prekinjena ob 11.51 in se je nadaljevala ob 12.06.)</stage>
            </sp>
            <sp xml:id="SDZ5-Redna-06-2009-05-19.sp69">

               <speaker>PODPREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Nadaljujemo s prekinjeno sejo, in sicer,
               razprava teče o 2.a členu in bomo razpravljali o novem besedilu oziroma popravljenem
               besedilu, ki ste ga prejeli na klop.</p>
               <p>Želi kdo razpravljati? <stage xml:id="SDZ5-Redna-06-2009-05-19.stage7">(Ja.)</stage> Odpiram listo. Odpiram prijavo. Prosim, da se vsi, ki
               želite razpravljati o tem členu in o amandmajih k temu členu, prijavite.</p>
               <p>Gospod Trofenik, prosim, imate besedo.</p>
            </sp>
            <sp xml:id="SDZ5-Redna-06-2009-05-19.sp70">

               <speaker>VILI TROFENIK:</speaker>

               <p>Hvala lepa za besedo. Jaz se bom osredotočil na ta novi amandma, ki smo ga vložili
               oziroma zamenjali s prvotnim našim amandmajem. In ker je bilo v razpravi navedenih s
               strani nekaterih predhodnikov nekaj netočnosti, mi ne preostane drugega, kot da
               poudarke določb tega amandmaja poskušam povzeti.</p>
               <p>Prvo gre za to, da je možno uresničevati glasovalno pravico na podlagi zbranih pisnih
               pooblastil.</p>
               <p>Drugič, poleg splošnih podatkov o pooblastitelju mora pooblastilo vsebovati predloge
               sklepov, predlog pooblaščencev za glasovanje k posameznim predlogom sklepov, ki
               morajo biti v pooblastilu obrazloženi. Poziv članov družbe za Vzajemno zavarovanje,
               naj da navodila za uresničevanje glasovalne pravice, in opozorilo, da lahko član
               družbe za Vzajemno zavarovanje pooblastilo kdarkoli do glasovanja na skupščini
               prekliče.</p>
               <p>Tretja, kdo ne sme zbirati pooblastil. Člani organov vodenja in nadzora ter
               zaposleni, poudarjam, ter zaposleni v družbi za vzajemno zavarovanje. Člani organov
               vodenja in nadzora v zavarovalnici, ki opravlja zavarovalne posle v isti zavarovalni
               vrsti kot družba za Vzajemno zavarovanje. Poudarjam, ni točno to, kar je bilo prej s
               strani enega diskutanta rečeno glede zlorabe zaposlenih, in ni res, da uprave
               konkurenčnih zavarovalnic, da bi lahko zbirale pooblastila. Seveda zaposleni in člani
               organov vodenja in nadzora lahko glasujejo po pooblastilu vseh iz tretjega, to se
               pravi, deset pooblastil lahko izbere.</p>
               <p>No, in naslednja pomembna določba tega amandmaja je, da mora pooblaščenec v pisni
               obliki razkriti vse okoliščine, ki so lahko pomembne za člana pri presoji tveganja.
               In kaj so ta tveganja oziroma kdaj pride do nasprotja interesov? In sicer, če je
               pooblaščenec povezana oseba po tem zakonu, v pogodbenem odnosu z družbo za vzajemno
               zavarovanje ali je od družbe za vzajemno zavarovanje prejel donacije.</p>
               <p>Naslednje pomembno določilo je to, da pooblaščenci, ki so se odločili, da bodo
               organizirano zbirali pooblastila, se pravi nad 10, morajo o zbiranju pooblastil 21
               dni pred zasedanjem skupščine obvestiti družbo za vzajemno zavarovanje. Družba za
               vzajemno zavarovanje pa mora najkasneje 18 dni pred zasedanjem skupščine objaviti v
               glasilu, ali elektronskem mediju družbe, ali na svoji spletni strani seznam
               zbirateljev pooblastil.</p>
               <p>To so bistvena določila, ki ovržejo marsikatero izmed trditev, povedanih v razpravi
               pred mojim nastopom.</p>
               <p>Strinjamo se, da je obstoječe stanje nedopustno in naša edina ambicija je s tem
               amandmajem, bo sprejet, pripomoči, da se stanje sanira oziroma naredi bolj
               transparentno. Seveda ne moremo pa govoriti, da za trenutne težave tako ali drugače
               so vzroki takšna ali drugačna politična opcija in da je skrb za reševanje pripada
               posameznim skupinam - mislim, da je odgovornost in iskanje ustreznih rešitev ali
               izhoda iz tega nedovoljenega stanja naša skupna obveza vseh v tem domu.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Pečan.</p>
            </sp>
            <sp xml:id="SDZ5-Redna-06-2009-05-19.sp72">

               <speaker>BREDA PEČAN:</speaker>

               <p>Hvala za besedo in dober dan, ob mojem prvem oglašanju danes v Državnem zboru.</p>
               <p>Jaz bi rada povedala, da tisti, ki so najbolj glasni, ki najbolj ostro obsojajo
               amandma, ki je bil sprejet na Odboru za finance in monetarno politiko, seveda hočejo
               povedati, da smo, kot smo slišali že najmanj 50-krat ali morda že 100-krat v tem
               mandatu, v slabih šestih mesecih, da smo nesposobni, da ne znamo nič narediti in da
               so najbolj sposobni tisti, ki so volitve zgubili.</p>
               <p>Prav, ampak, če so oni najbolj sposobni, potem ne morejo trditi, da smo mi naredili
               narobe, ker smo nesposobni, ker smo pomagali ta zakon sploh spraviti v proceduro. Če
               bi bili res tako zelo nesposobni, potem bi rekli O.K., to je tako ali tako brez
               zveze, pa ne bomo pomagali sprejeti zakona v predlaganem prvem branju. Sprejeli smo
               ga in ga sedaj skupaj popravljamo zaradi tega, ker ne moremo protiustavnih določil
               sprejemati. Še za ta amandma, ki sta ga sedaj Liberalna demokracija in Zares vložila,
               ni popolnoma zanesljivo, da ne bo morda prišlo do kakšne ustavne presoje, pa da bomo
               slišali, da je, recimo, preprečevanje zaposlenim v zavarovalnici, ki so ravno tako
               zavarovanci te Vzajemne zavarovalnice, prepovedano zbiranje pooblastil. Jaz osebno
               sicer mislim, da je smiselno vsaj poskusiti.</p>
               <p>Da pa je bilo pred štirimi leti in pol štiri leta časa, da bi tisti, ki so danes tako
               grozno pametni in ki nas obtožujejo za žrtev lobistov te zavarovalnice, lahko zakon
               tako zelo dobro popravili, ga morda celo izvzeli iz zakona o zavarovalništvu, lahko
               bi ga odtrgali od zakona o gospodarskih družbah - vse to bi lahko naredili, imeli so
               veliko, močno večino v Državnem zboru, sedaj kričijo, kako smo mi ne samo nesposobni,
               ampak tudi nepošteni, lobistično zasvojeni in kaj jaz vem kaj še vse, da bi pa oni v
               času, ko so imeli vse instrumente na razpolago, vsa orodja na razpolago to naredili,
               kar danes govorijo, da je nujno potrebno narediti - pazite, da ne bi kdo rekel, da ni
               bilo signalov, da bi bilo to treba narediti. Ne pred štirimi leti, še kakšno leto
               prej je prišlo do kar hudih opozoril, da je treba v Vzajemni nekaj temeljito
               spremeniti, pa te volje ni bilo. Sedaj, ko je že mleko polito, je zelo lahko biti
               general po izgubljeni vojni.</p>
               <p>Zaradi tega mislim, da je smiselno podpreti ta zamenjani ali nadomestni amandma, ki
               sta ga vložila Poslanska skupina Zares in klub LDS in da poskusimo v realnosti kaj bo
               to prineslo. Že prva skupščina Vzajemne po uveljavitvi zakona bo pokazala, ali je ta
               sprememba smiselna, koristna ali bo preprečila kakršnokoli možno zlorabo pri zbiranju
               pooblastil. Jaz mislim, če smo res zelo realni, tako kot smo slišali, zdaj pa lahko
               kdorkoli kateregakoli zaposlenega - se pravi kdorkoli iz vodstva Vzajemne,
               kateregakoli zaposlenega v Vzajemni, tako kot je bilo prvotno v sedanjem tekstu
               zakona v drugem branju, ki ga spreminja ta vloženi amandma, lahko se z njim dogovori
               in bo tisti zaposleni potem zbiral pooblastila, 800 tisoč pooblastil in bo imel
               veliko večino v zavarovalnici, tako da bo vodstvo Vzajemne distribuiralo anonimno
               oziroma v imenu tega kupljenega človeka knjige naokrog, zaradi tega, da bo zavedlo
               pooblastitelje in tako naprej. Kdo pa pravi, da, recimo, ne bo nekdo nekega "pinka pa
               linka", kot rečemo pri nas na Primorskem, ki sploh ni zavarovanec pri Vzajemni, ki je
               zavarovanec, recimo, pri Triglavu ali pa pri Adriaticu za isto zavarovanje, ga
               prepričal, da se pojavi kot zbiralec pooblastil, mu dal na razpolago vsa potrebna
               sredstva, ne samo denar, ampak predvsem papirje, ki jih za to potrebuje, in da bo on
               zbiral pooblastila in nastopil kot pooblaščenec za 100 tisoč članov Vzajemne. Videli
               bomo zaradi tega, ker dokler ne preizkusiš nečesa, ne moreš trditi, da je nezakonito,
               da je nepošteno, da je nepravično. Zelo velike besede so se pojavljale danes, take,
               da je kar obstret bil okoli njih, svetniški obstret okoli nekoga, ki je imel štiri
               leta časa, da bi to uredil, pa ni uredil.</p>
               <p>Zaradi tega bom jaz osebno in tudi bom predlagala kolegom in kolegicam v poslanski
               skupini, da ta zamenjani amandma podpremo, zaradi tega ker smo zdaj s tem amandmajem
               izločili tudi zaposlene v Vzajemni in - kar je zelo pomembno - tudi konkurenčne
               zavarovalniške družbe. Zakaj? Zaradi tega, ker če pogledamo, da, recimo,
               zavarovalnica, ki opravlja istovrstno zavarovanje, dopolnilno zdravstveno
               zavarovanje, ima kot konkurenca še kako velik interes, da vpliva na odločanje
               skupščine v neki Vzajemni zavarovalnici, neki vzajemni, ker ni nujno, da govorimo, da
               bo to ostala za vse večne edina Vzajemna zavarovalnica v Sloveniji.</p>
               <p>Torej, mislim, da je ta amandma kvečjemu močna izboljšava tistega, kar predlaga
               Poslanska skupina SDS, in da ga je vredno podpreti tako, da bomo lahko preizkusili
               učinkovanje sprememb tega zakona.</p>
            </sp>
            <sp xml:id="SDZ5-Redna-06-2009-05-19.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Ja, vidim roke.</p>
               <p>Odpiram prijavo.</p>
               <p>Gospod Černač, izvolite, imate besedo.</p>
            </sp>
            <sp xml:id="SDZ5-Redna-06-2009-05-19.sp74">

               <speaker>ZVONKO ČERNAČ:</speaker>

               <p>Spoštovane kolegice in kolegi, vsi ostali prisotni.</p>
               <p>Mislim, da se je treba najprej vprašati, v interesu koga je pravzaprav ustanovljena
               Vzajemna oziroma kdo so tisti, ki naj bi na skupščini uresničevali svoja upravičenja.
               Verjetno to ni ne predsednik uprave, ne člani uprave, ne direktorji posameznih
               območnih enot, ki so tam zaposleni in ki morajo delati v dobro družbe oziroma
               zavarovalnice, pač pa tistih 900 tisoč posameznih, ki so vključeni v to
               zavarovalnico. In ne glede na to, da gre za specifično zavarovalnico z velikim
               številom zavarovancev, mislim, da je prav, da so določbe glede uresničevanja teh
               pravic jasne in nedvoumne.</p>
               <p>In zaradi tega je Slovenska demokratska stranka predlagala amandma k 54. členu, ki je
               jasen in nedvoumen. Na zelo jasen način določa, da je mogoče pooblastilo dobili samo
               za vsako skupščino posebej, da je ta pooblastila mogoče oziroma dovoljeno zbirati
               šele po javni objavi sklica, da mora biti jasno določena vsebina s pooblastili, kako
               glasovati na skupščini, in da je vse, kar je zbrano v nasprotju s temi določbami,
               nično. In v 54.b členu prepoved zaradi kolizije interesov, ki nalaga, da pooblastil
               tako zaposleni, ožji družinski člani, kot člani uprave, člani nadzornega sveta ne
               morejo oziroma jim ni dovoljeno zbirati in da so takšna pooblastila nična. Zakaj
               torej z velikimi besedami, z velikimi obširnimi stavki te dokaj jasne določbe, za
               katere, kot ocenjujem to razpravo, se z njimi vsi strinjamo, zapletati oziroma
               komplicirati?! Tudi ta popravljen amandma, ki smo ga zdaj dobili na mizo, ne rešuje
               teh situacij. Tukaj je zdaj napisano, da "pooblaščenci lahko zbirajo za vsako
               skupščino posebej." Lahko! Za vse ostale v tej državi velja, da morajo imeti v skladu
               z Zakonom o gospodarskih družbah pooblastilo za vsako skupščino posebej. Ni dovoljeno
               imeti nekega pooblastila, ki velja kar za nedoločen čas. Samo v tem primeru se dogaja
               unicum, se pravi, lahko je za eno skupščino, lahko je pa tudi za deset skupščin. To
               je po moji oceni nedopustno, ne glede na to, da je bilo utemeljevano, da je razlog v
               tem, da gre za 900 tisoč oskrbovancev. Ne more biti razlog v tem. Ne more biti,
               formalnopravno ne, pa tudi v praktičnem primeru ne. Prej je v tem amandmaju LDS-a in
               Zares pisalo, če pooblastitelj ne da navodila za uresničevanje glasovalnih pravic,
               lahko ta, ki ga pooblasti, glasuje, kakor želi. V 99% primerov tisti, ki bodo
               pooblastilo dali, ne bodo nič zraven napisali. Napisali bodo, da pooblaščajo, in ta,
               v konkretnem primeru član uprave, član nadzornega sveta, nekdo, ki je povezan na tak
               ali drugačen način z Vzajemno zavarovalnico, bo glasoval tako, kot bo želel, in
               katere pravice in upravičenja bo uresničeval. Ali res upravičenja vseh tistih
               številnih malih ali neka druga imaginarna upravičenja, čemur smo bili v preteklih
               letih priča. In res je, gre za en specifičen primer, ki ga je treba urediti. Vendar
               žal, ne s temeljnim tekstom in ne s tem amandmajem, ki ga predlagata LDS in Zares, se
               ta problem ne bo uredil. Na nek način se bo ta zgodba zavila v malo širši birokratski
               okvir, ampak uresničevanje in glasovanje bo potekalo na popolnoma enak način kot
               doslej. Zaradi tega jaz osebno ne vidim razloga, zakaj ne sprejeti amandmaja, ki je
               jasen, nedvoumen in ki jasno določa, da vse kar ni zbrano, govorimo o pooblastilih, v
               skladu z določbami tega zakona, je nično. Mislim, da je edini razlog ta, da je prišel
               predlog s strani SDS-a. Če bi ta isti predlog prišel s strani ene izmed drugih
               strank, sem prepričan, da bi bil deležen drugačne podpore, kar je slabo. Slabo, ker
               govorimo o ureditvi problema, ki se tiče nas vseh, predvsem pa govorimo o ščitenju
               interesa 900 tisoč zavarovank in zavarovancev in ne o ščitenju interesa posameznih
               članov uprav, kar preberemo v medijih, ki se v zadnjem času izrazito dogaja, ko
               določene odločitve podpira sedaj največja vladajoča stranka oziroma njeni posamezni
               pripadniki. Zaradi tega menim, da bi bilo prav, da sprejmemo amandma, ki je jasen,
               nedvoumen in ki ureja problematiko za naprej. Hvala lepa.</p>
            </sp>
            <sp xml:id="SDZ5-Redna-06-2009-05-19.sp75">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Germič.</p>
            </sp>
            <sp xml:id="SDZ5-Redna-06-2009-05-19.sp76">

               <speaker>LJUBO GERMIČ:</speaker>

               <p>Hvala lepa za besedo, gospod predsedujoči. Kolegice in kolegi!</p>
               <p>Če se spomin vrne vsaj nekoliko nazaj, se boste tudi člani današnje opozicije in
               takrat vladajoče koalicije zelo hitro spomnili, da smo v preteklem obdobju skupaj,
               treba je priznati skupaj, tako z vašo stranko in tudi takratno opozicijo, reševali
               tik pred zdajci vprašanje lastninskega preoblikovanja Vzajemne. Obstajala je možnost,
               da pride do lastninjenja in preoblikovanja te družbe v delniško družbo. In takrat smo
               že večinsko v tem parlamentu izrazili skupni interes, skupni interes, ki gre v imenu
               900.000 zavarovancev, članov Vzajemne, da je temeljni namen Vzajemne družbe, torej te
               zavarovalnice, da se uresničujejo pravice iz obveznega zdravstvenega zavarovanja z
               doplačili v dopolnilno zadravstveno zavarovanje. To je bil temeljni interes. In zato
               je danes težko razumeti toliko očitkov na račun današnje koalicije, kako lobistično
               razmišlja o tem, kako prihajati do delitve tega denarja znotraj družbe Vzajemne.
               Mislim, da nas tudi podpora k temu zakonu v prvem branju nekako usmerja k temu, da
               iščemo skupne cilje na najboljši način, ki je danes tukaj jasno izražen, da se denar,
               ki ga plačujemo v okviru premij zavarovanci v okviru Vzajemne, uresniči skladno z
               namenom. To pa je, da se iz teh premij plačuje dopolnilno zdravstveno zavarovanje. In
               zanimivo je, da se vsake toliko časa, periodično se pojavljajo interesi, na kakšen
               način naj pride do delitve tega denarja, ampak ne za zavarovance, ampak v imenu
               boljšega upravljanja družbe, na kakšen način vpeljati še druge zavarovane produkte,
               torej na kakšen način delati s tem denarjem. Jaz bi samo spomnil na zelo zanimivo
               diskusijo, ko smo sprejeli zakon, ki je uvedel izravnalne sheme. Kako zanimiva je
               bila debata, na kakšen način se naj obračunavajo stroški v okviru posredovanja
               podatkov med zdravniki, lekarnami in Vzajemno. Zelo zanimiva je bila diskusija do
               tiste točke, ko smo rekli: "Hop, o katerem denarju pa govorimo, ali govorimo o
               denarju, ki je realni strošek, ali govorimo o denarju, ki je nad tem in bo nekomu
               ostal?" Imeli smo študije, kako so lekarne dokazovale, da so one upravičene do višjih
               nadomestil, da so zdravniki upravičeni in naj to Vzajemna plačuje čim manj. Ko smo
               ugotovili, da gre od plačil premij in škod, ki jih imamo iz te zavarovalnice plačane,
               smo zelo hitro rekli, potem pa mi plačujemo previsoke premije, če govorimo o
               sredstvih, ki so nad škodami. Zelo hitro je uplahnil interes v odnosu do tega, kako
               naj delimo ta sredstva. Zaradi tega se mi zdi seveda škoda, ko govorimo vsi o istem
               cilju, da si tukaj očitamo, na kakšen način ne želimo tega urediti, da bi preprečili
               manipulacijo in da bi direktorjem območnih enot v bodoče preprečili odločanje. Jaz se
               zavedam in sem tudi realen, da s to določbo, ki govori o tem v tretjem odstavku, da
               člani organov vodenja nadzora ter zaposleni v družbi za vzajemno zavarovanje, člani
               organov vodenja nadzora zavarovalnic, ki opravljajo zavarovalne posle v isti
               zavarovalni vrsti kot družba za vzajemno zavarovanje, kar je bistven prispevek v tem
               amandmaju dveh koalicijskih partneric, da ne bomo preprečili tega, da bodo sedaj v
               njihovem imenu ta pooblastila izbirali spet tretji, kar pomeni, da ob tem, ko
               razmišljamo o teh stvareh, moramo vedeti, da smo naredili prvi korak, ki pa ni nujno,
               da bo zadosten korak, kajti tudi na ta način bo lahko prišlo do organiziranja tistih
               interesov, ki bodo potem zelo intenzivno zagovarjali stališča na skupščini.</p>
               <p>Zelo dolgo smo razmišljali o tem, ali je to protiustavno določilo. Tega odgovora
               zagotovo nihče ne more dati, ampak prepričan sem, da si Državni zbor lahko z
               utemeljitvijo interesa, ki je povezan z vsebino in poslanstvom Vzajemne, lahko
               omogoči ureditev za zaščito, ki gre v korist 900 tisočih zavarovancev.</p>
               <p>Sam izrekam podporo temu amandmaju, temu popravljenemu amandmaju, iz preprostega
               razloga, ker verjamem, da se v vsebini ne razlikuje tako od amandmaja SDS, ki nam jo
               tukaj poskušate prodati, torej ne gre za diametralno razliko in podpiranje lobijev,
               ampak amandma sledi trem ključnim ciljem. Prvič. Da zbiranje pooblastil poteka
               popolnoma transparentno in da se vsi, ki zbirajo pooblastila, morajo pred skupščino
               jasno razkriti. Drugič. Da je zbiranje pooblastil preprečilo članom vodenja in
               nadzora, zaposlenim v tej družbi in vsem zavarovalnicam, ki posle vodijo v isti
               zavarovalni vrsti. In tretjič. Zelo jasno so zapisana tudi določila, ki govorijo, na
               kakšen način se v zakonu opredeljujejo nasprotja interesov. Ključna sprememba tudi v
               odnosu do amandmaja in rešitve, ki je bila sprejeta na Odboru za finance je ta, da
               zavarovanca iz pasivne vloge, ki ga je odbor prenesel v aktivno vlogo, da naj
               zavarovanec prekliče pooblastilo. Mi to vračamo, da mora pooblastilo dati, dati
               pooblastilo za vsako skupščino. Torej interes tega amandmaje je pooblastilo za vsako
               skupščino. Ne pa, da bi v primeru pooblastil, ki bi lahko trajala do 12 mesecev, bil
               zavarovanec tisti, ki bi moral biti aktiven in preklicevati pooblastilo, ki ga je že
               enkrat dal. To je bistvena razlika, da je aktivnost na strani tistega, ki želi
               zbirati pooblastila. In v tem kontekstu se mi zdi amandma, ki sta ga vložili dve
               poslanski skupini, smiseln. Jaz bom tudi zelo vesel, glede na to, da je v drugi
               obravnavi, če bo ta amandma sprejet, še vedno možna izboljšava do tretje obravnave,
               da lahko ocenimo, ali je na kateri točki ta amandma možno izboljšati. Ampak tudi
               tisto, ko govorite, da pooblaščenci lahko zbirajo. Namen je, če tista besedica lahko
               moti, namen je, da se zbirajo pooblastila za vsako skupščino posebej in da je
               aktivnost na tistem, ki pooblastila zbira, ne pa na zavarovancu, ki bi naj
               pooblastilo preklical, če bo skupščina sklicana znotraj roka 12 mesecev. Zato se mi
               zdi zelo smiselno ta amandma podpreti. Hkrati pa tudi zavrniti očitke, da gre tukaj
               za lobistične aktivnost, da koalicija izmaliči predloge, ki jih daje koalicija, da
               bomo zopet zameglili in opeharili zavarovance. Mislim, da gre amandma v nasprotni
               smeri in prizadevanje koalicije je, da se zaščiti 900 tisoč zavarovancev. Hvala lepa.
            </p>
            </sp>
            <sp xml:id="SDZ5-Redna-06-2009-05-19.sp77">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo razpravljati? Odpiram prijavo. Gospod Likar izvolite, imate
               besedo.</p>
               <p/>
            </sp>
            <sp xml:id="SDZ5-Redna-06-2009-05-19.sp78">

               <speaker>RADO LIKAR:</speaker>

               <p>Hvala lepa za besedo, predsedujoči.</p>
               <p>Jaz ne bom nič očital, ker imam premalo kilometrov v Državnem zboru in ne vem kako se
               je odločalo v prejšnjem sklicu. Povedal bom samo svoje mnenje.</p>
               <p>Družba za vzajemno zavarovanje je, ne verjetno, ampak gotovo najštevilčnejša, vsaj
               kar se zavarovancev tiče, sigurno ni vseeno, kdo odloča v njihovem imenu oziroma kako
               se sklicuje skupščina, ker svoje pravice in interese lahko člani oziroma zavarovanci
               uveljavljajo le na skupščini. Bistvo Vzajemne je, da odločanje pripada članom in ne
               upravi, kot ja zapisano v naši obrazložitvi. Po izglasovanem amandmaju koalicijskih
               poslanskih skupin novela zakona ne bi vsebovala tega, zaradi česar smo v Poslanski
               skupini SDS vložili predlog zakona. Zato s predlogom amandmaja v predlog zakona
               vračamo v prvotno besedilo.</p>
               <p>Amandma SDS-a je po mojem mnenju treba podpreti, kajti sicer bo v resnici edina
               pravica in dolžnost članov plačati članarino in ničesar drugega ali kvečjemu še
               pravica, da jo dokapitalizirajo, če se bo pokazala potreba po kapitalski ustreznosti,
               ki jo pač morajo člani oziroma zavarovanci zagotoviti. Zato bom podprl amandma naše
               poslanske skupine.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-19.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač.</p>
               <p/>
            </sp>
            <sp xml:id="SDZ5-Redna-06-2009-05-19.sp80">

               <speaker>ZVONKO ČERNAČ:</speaker>

               <p>Hvala še enkrat.</p>
               <p>Poglejte, poskušal bom nekako utemeljiti, zakaj je amandma, ki ga predlagamo, boljši
               od tistega, ki ga predlagata LDS in Zares. Ne zaradi tega, ker ga predlaga SDS, ampak
               zaradi vsebine same.</p>
               <p>V tem amandmaju je izrecno napisano: "Če je skupščina organizirana kot skupščina vseh
               članov, se pooblastila za glasovanje na skupščini lahko zbirajo le za vsako skupščino
               posebej, kar mora biti izrecno razvidno iz pooblastila" in tako naprej. V vašem
               popravljenem amandmaju piše: "Pooblaščenci lahko zbirajo pooblastila za vsako
               skupščino posebej." To je bistvena razlika! Bistvena razlika. Ne vem, ali se je ta
               "lahko" vrinil vmes ali je bil "copy paste", pa računalnik ni izbrisal, ampak to je
               bistvena razlika. In najmanj, kar je bi bilo prav, je, da se do odločanja ta del
               popravi.</p>
               <p>Drugi del, tretji odstavek vašega amandmaja. Rečeno je bilo s strani enega od
               predhodnih razpravljavcev, da ne glede na to, kar je napisano v temu amandmaju, se
               zavedamo, je bilo rečeno, da ne moremo preprečiti, da ne bodo v imenu teh, ki jim
               preprečujemo, da bi zbirali pooblastila, to počeli tretji. Se pravi, da bi ti
               angažirali neke subjekte, ki bi v njihovem imenu počeli to isto, česar sami po tem
               amandmaju ne smejo početi, če bo sprejet. Ravno zaradi tega sem rekel, da sprejmemo
               ta amandma. Ta naš amandma pa zelo jasno to stvar rešuje. V tem amandmaju je
               napisano, da ne smejo vsi ti našteti, da ne bom še enkrat ponavljal, zbirati
               pooblastil niti ne smejo biti neposredno ali posredno vključeni v ta postopek
               zbiranja pooblastil. Potem je razdelano, kaj pomeni neposredna vključenost, se pravi
               aktivno sodelovanje pri zbiranju s strani teh, ki jim je to ravnanje prepovedano, in
               posredna vključenost, ki rešuje ta hipotetičen primer, ki je bil prej omenjen, da ga
               ne moremo preprečiti, ki pravi, da je posredna vključenost zbiranje pooblastil
               podana, kadar člani uprave, člani nadzornega sveta, zaposleni, ožji družinski člani
               itn., kakorkoli vplivajo ali poskušajo vplivati na zbiranje pooblastil. In s tem je
               ta primer, ki ste ga vi navajali, da ga ni mogoče rešiti, rešen, ker je tudi naprej v
               amandmaju zelo jasno napisano, da so v primeru vseh teh ravnanj, ki so v amandmaju
               zelo jasno našteta, vsa ta pooblastila nična. Ne, da jih ni mogoče upoštevati, kar je
               tudi bistvena razlika. Kajti vemo, kaj pomeni, če je neko pooblastilo nično, tudi ko
               se skupščina zgodi, je še vedno mogoče izpodbijati odločitve, ki so bile na podlagi
               takih pooblastil sprejete. In poglejte, resnično so te rešitve, ki se tukaj
               predlagajo, bolj čiste, bolj jasne, na drugi strani bolj enostavne in rešujejo
               problem. Če bomo sprejeli ta amandma oziroma boste sprejeli ta amandma, ki ga
               predlagata LDS in Zares, je nedvoumno, da problema ne bomo rešili.</p>
               <p>To je priznal celo eden od sopodpisnikov tega amandmaja, ker še vedno pravijo, da
               obstaja hipotetična verjetnost, da se bo to zgodilo. Naš interes pa je, naš skupni
               interes, kot je bilo slišati, da rešimo ta problem. Čemu je ta Vzajemna namenjena?
               Verjetni ni namenjena tistim, ki sedijo na foteljih uprav nadzornega sveta, itd.,
               verjetno je namenjena povečanju zdravstvenega varstva vseh nas. To je ta bistveni in
               temeljni namen. V nasprotnem primeru, če menimo, da teh anomalij, da peščica ljudi
               odloča, o tem, kako in na kakšen način se bo s to zavarovalnico upravljalo, in da vsi
               ti številni zavarovanci nimajo nobene besede, potem je bolje, da sprejmemo drugačno
               odločitev, da sprejmemo radikalnejšo odločitev. Ne rabimo take institucije,
               zagotovimo višji nivo zdravstvenega varstva brez dodatnega prostovoljnega zavarovanja
               na drugačen način in bo problem rešen. Če pa je naš namen, da to področje uredimo,
               potem predlagam, da sprejmemo rešitve, ki so čiste in te, ki jih predlaga Slovenska
               demokratska stranka gredo v tej smeri. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp81">

               <speaker>PODPREDSEDNIK FRANCE CUKJATI:</speaker>

               <p>Hvala. Vidim še interes po razpravi. Odpiram prijavo. Gospod Juri Franco, izvolite,
               imate besedo.</p>
               <p/>
            </sp>
            <sp xml:id="SDZ5-Redna-06-2009-05-19.sp82">

               <speaker>FRANCO JURI:</speaker>

               <p>Hvala, gospod predsednik. Sledim tej razpravi z velikim zanimanjem in pravzaprav
               ugotavljam, da je cilj obeh amandmajev, da se omejijo možnosti, ki jih ima uprava
               oziroma zaposleni, in da se povečujejo jamstva, da bodo upoštevani predvsem oziroma
               izključno interesi zavarovancev, saj Vzajemna je vrsta zavarovalnice, ki to
               zahteva.</p>
               <p>V našem predlogu amandmaja pravzaprav primerneje pojasnjujemo nekatere vidike. In to,
               kar je kolega Černač prej ugotovil kot nedorečenost, besedica "lahko" to pravzaprav
               ni, kajti v tem odstavku je jasno zapisano, da se glasovalna pravica uresničuje na
               podlagi zbranih pooblastil. Torej je jasno, pooblaščenci lahko zbirajo pooblastila za
               vsako skupščino posebej. To se lahko nanaša na dejstvo, če pride do pooblastitve, če
               te ni, seveda nihče ne more tega zahtevati. Če prihaja do glasovanja s pooblastili,
               je to treba urediti. Sama beseda ne prejudicira ničesar, ne odvzame nobene jasnosti
               tej dikciji. Tako ne vidim razloga, zakaj pravzaprav ne bi podprli amandmaja, ki smo
               ga vložili, kajti gre za dejansko bolj dorečeno dikcijo, ki jamči interese v bistvu
               neposredno zainteresiranih v tej zavarovalnici. Hvala.</p>
            </sp>
            <sp xml:id="SDZ5-Redna-06-2009-05-19.sp83">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Pečan.</p>
            </sp>
            <sp xml:id="SDZ5-Redna-06-2009-05-19.sp84">

               <speaker>BREDA PEČAN:</speaker>

               <p>Hvala lepa za besedo, gospod podpredsednik.</p>
               <p>Najprej komentar k temu, kaj pomeni besedica "lahko" v drugem stavku prvega odstavka.
               Nič ne pomeni, če je ne beremo... Nič ne pomeni, ker je treba ta stavek brati skupaj
               z drugim stavkom, kjer izrecno piše, kaj mora vsebovati pooblastilo. Med drugim piše,
               da mora vsebovati tudi predlog pooblaščenca za glasovanje k posameznim predlogom
               sklepov, ki morajo biti v pooblastilu obrazloženi. Se pravi, da član Vzajemne, ki
               pooblastilo podpiše, ve, kaj daje kot nalogo pooblaščencu.</p>
               <p>Drugič. V devetem odstavku tega člena, ker je celoten člen amandmajev kot en cel člen
               napisan, piše, da s pooblastili, ki so zbrana v nasprotju z določili iz prejšnjih
               odstavkov tega člena in ki ne vsebujejo navodil članov za glasovanje na skupščini
               družbe, ni mogoče uresničevati glasovalnih pravic. Kaj to pomeni? To pomeni, da so
               navodila za glasovanje so vedno vezana na eno samo skupščino. Ne more vendar biti
               deset skupščin z enakim glasovanjem, z enakim dnevnim redom. Torej, dragi gospodje,
               je ta besedica "lahko" popolnoma nepomembna.</p>
               <p>Drugo, kar bi povedala, bi pa rada nekoliko ironizirala neprestano ponavljanje, zakaj
               smo sploh pred leti ustanovili Vzajemno. Ne zaradi tega, da bi varovali interese
               zavarovancev, ampak je bila ustanovljena zgolj iz enega razloga: to je, da v tistem
               času nismo mogli in smeli dvigniti stopnje, zavarovalne stopnje za obvezno
               zdravstveno zavarovanje in smo kot, dajmo reči država, država je ustanovila stransko
               vejo obvezne zavarovalnice, da smo dosegli povečan znesek, povečan prihodek
               zdravstveni dejavnosti, da smo sploh lahko zagotovili nivo zdravstvenih storitev,
               kakršnega smo bili pred tem že navajeni. Zdravstvena zavarovalnica je imela vedno
               večje in večje izgube, obveznega zdravstvenega zavarovanja nismo mogli in smeli
               povišati tako delodajalcem kot delojemalcem in zaradi tega smo seveda ustanovili
               Vzajemno. Kasneje sta se pojavili še dve zavarovalnici, ki sta odprli nov tip
               zavarovanja: najprej Adriatic, ni bilo to vzajemno zavarovanje, ampak čisto normalno
               zavarovanje, ki pa je dopolnilno zdravstveno zavarovanje, tako kot je v Vzajemni, in
               še nekaj let pozneje tudi Triglav.</p>
               <p>Jaz mislim, da govoriti in "farbati" ljudi, da je Vzajemna bila ustanovljena zaradi
               ljubezni do zavarovancev, je seveda nekoliko nenavadno. Resnica v politiki je ena od
               glavnih postulatov, zato prosim, ne govoriti ... Pač pa ta zakon varuje interese
               sedanjih članov zavarovalnice. In ni res, da je to največje število članov neke
               zavarovalnice. Največje število članov zavarovalnice je v Zavodu za zdravstveno
               zavarovanje Republike Slovenije. Tam je največje število članov neke zavarovalnice,
               kjer smo vsi tisti, ki smo zavarovani, z upokojenci vred, smo člani največje
               zavarovalnice z največjim številom članom, kjer pa nas, zanimivo, zastopajo
               sindikati, Vlada, Zveza društev upokojencev in ne vem še kdo. Se pravi brez
               glasovalnih pravic smo v tisti zavarovalnici. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp85">

               <speaker>PODPREDSEDNIK FRANCE CUKJATI:</speaker>

               <p>Hvala. Repliko gospod Černač. Izvolite.</p>
            </sp>
            <sp xml:id="SDZ5-Redna-06-2009-05-19.sp86">

               <speaker>ZVONKO ČERNAČ:</speaker>

               <p>Hvala lepa. Jaz nisem nikogar v tej dvorani slišal, da bi govoril, da je bila
               Vzajemna ustanovljena zaradi ljubezni do zavarovancev. Nikogar. Slišal pa sem
               govoriti o tem, da ni bila ustanovljena zaradi tega, da bi si uprava razdeljevala
               enormne nagrade in skrbela za lastne interese, pač pa zato, da skrbi za širitev
               zdravstvenega obsega varstva teh 900.000 zavarovancev.</p>
               <p>Drugo. Besedica "lahko" je zelo pomembna. Zelo pomembna je posebej v zakonodajnem
               besedilu. Tako kot je pomembna še krajša besedica, ki ima samo dve črki, "le".</p>
               <p>In če bi v vašem amandmaju namesto stavka "pooblaščenci lahko zbirajo pooblastila za
               vsako skupščino posebej" pisalo "pooblaščenci lahko zbirajo pooblastila le za vsako
               skupščino posebej", ne bi bilo nobenega problema. Hvala.</p>
            </sp>
            <sp xml:id="SDZ5-Redna-06-2009-05-19.sp87">

               <speaker>PODPREDSEDNIK FRANCE CUKJATI:</speaker>

               <p>Hvala. Vidim še željo po razpravi. Odpiram prijavo. Gospod Germič, izvolite.</p>
            </sp>
            <sp xml:id="SDZ5-Redna-06-2009-05-19.sp88">

               <speaker>LJUBO GERMIČ:</speaker>

               <p>Hvala lepa za besedo. Poglejte, kolega Černač, prebrali smo tekste tako zakona kot
               tudi predloge amandmajev, in ni korektno reči, da besedilo našega amandmaja ne
               vključuje besedila, ki ste ga vi citirali. Govorim jasno, v tretjem odstavku predloga
               amandmaja, kdo in na kakšen način ne sme biti prisoten v okviru zbiranja pooblastil.
               Člani organov vodenja nadzora ter zaposleni v družbi, člani organov vodenja in
               nadzora zavarovalnic, ki opravljajo zavarovalne posle v isti zavarovalni vrsti kot
               družba za vzajemno zavarovanje in od nje odvisne oziroma določene družbe - in sedaj
               tisto, kar vi govorite, da ne vključujemo - ne smejo zbirati pooblastil, biti
               vključeni v postopek organiziranega zbiranja pooblastil ali nastopati kot
               pooblaščenci za uresničevanje glasovalnih pravic na skupščini družbe za vzajemno
               zavarovanje, ki je organizirana v skupščini vseh članov. In ta tekst imate tudi vi v
               tretjem odstavku. In če potem berete še deveti odstavek, tudi mi jasno povemo, da s
               pooblastili, ki so bila zbrana v nasprotju z določili iz prejšnjih odstavkov tega
               člena in ki ne vsebujejo navodil članom za glasovanje na skupščini družbe za vzajemno
               zavarovanje, ni mogoče uresničevati glasovalnih pravic. Teksti amandmajev gredo v
               isti smeri in tudi pravzaprav, ko berem, z istimi besedami, z isto vsebino. Torej
               prepreči se vključevanje direktno ali posredno. In če se to ugotovi, se takšno
               glasovanje na skupščini šteje kot nemogoče. Torej ni mogoče uresničevati glasovalnih
               pravic. Zato se mi zdi korektno povedati v odnosu do obeh amandmajev, da oba
               amandmaja sledita temu cilju. In ni res, da bi recimo amandma, ki je predložen s
               strani dveh koalicijskih poslanskih skupin, tega ne vključeval. Seveda se mi zdi to
               izredno pomembno povedati, ker je to izredno pomembno tudi za samo razumevanje
               dejavnosti pred in dejavnosti na sami skupščini. Hvala lepa.</p>
            </sp>
            <sp xml:id="SDZ5-Redna-06-2009-05-19.sp89">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo? Želite? Vidim še roke. Odpiram prijavo. Gospod Černač, najbolje,
               da se kar prijavite. Izvolite, gospod Černač.</p>
            </sp>
            <sp xml:id="SDZ5-Redna-06-2009-05-19.sp90">

               <speaker>ZVONKO ČERNAČ:</speaker>

               <p>Hvala lepa. Gospodu Germiču sem želel replicirati, ker se je direktno na mene obrnil
               v svojem izvajanju.</p>
               <p>Jaz sem že na začetku povedal, če je namen, in iz intence enega in drugega amandmaja,
               tako amandmaja LDS in Zaresa kot našega amandmaja, izhaja, da je namen urediti
               problem, ne vidim razloga, da se problem ne bi uredil enostavno, transparentno in
               tako, da bo ta določba tudi učinkovala v praksi. In sem opozoril na podrobnosti, ki
               so pri tem učinkovanju zelo pomembne in povedal, da je v našem amandmaju na
               nedvoumen, zelo jasen način urejeno vprašanje neposredne, posredne vključenosti v
               zbiranje pooblastil, ki je lahko v posameznih primerih sporno. To, kar ste pa vi
               povedali, gospod Germič, ste pa rekli sami, jaz sem samo ponovil vaše besede. Vi ste
               sami rekli v svojem prejšnjem izvajanju, da se zavedate, da s temi določbami kljub
               vsemu ne preprečujemo, da tega ne bi počeli tretji. To ste vi sami rekli in jaz sem
               samo vaše besede ponovil. Verjetno ste kasneje potem prebrali, kakšna je dikcija tega
               amandmaja in ste tukaj ponovili. Razlika, ki je pa bistvena pri teh pooblastilih in
               pri njihovem učinkovanju, je pa v pravni naravi. Po našem amandmaju so nična. Po
               vašem ni mogoče uresničevati glasovalnih pravic. Strinjali se boste, da je bistvena
               razlika, kajti ničnost pomeni, da je mogoče izpodbijati tako odločanje tudi po
               tistem, ko je skupščina že končana. V vašem primeru tega ne bo mogoče. Vemo pa, da
               zaradi rokov, ki so relativno kratki, se bo dogajalo vse mogoče.</p>
               <p>Jaz bi na koncu rad povedal, da mislim, da je le skupen interes vseh nas, da se ne
               prepusti odločanje v imenu 900 tisoč zavarovancev peščici posameznikov, ki so plačani
               od te Vzajemne in ki tam delajo. Oni so dolžni uresničevati interese teh 900 tisoč
               zavarovancev, ne svoje lastne. In predlagam, da resnično sprejmemo tak amandma in
               tako odločitev, ki bo taka ravnanja preprečila. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp91">

               <speaker>PODPREDSEDNIK FRANCE CUKJATI:</speaker>

               <p>Hvala. Še vidim željo po razpravi. Prosim, da se prijavite. Gospod Anderlič.</p>
               <p/>
            </sp>
            <sp xml:id="SDZ5-Redna-06-2009-05-19.sp92">

               <speaker>ANTON ANDERLIČ:</speaker>

               <p>V tej razpravi je mogoče razumeti, da gre za dobre namene vseh, ki razpravljamo.
               Ampak tisti pregovor, ki pravi, da tudi pot v pekel je tlakovana z dobrimi nameni pa
               tudi velja, in v tem primeru še posebej.</p>
               <p>Gre za to, da vendarle vse skozi, kot sem že prej povedal, od marca meseca, ko smo
               spreminjali Zakon o zavarovalništvu, je bila prisotna želja, da upravljanje Vzajemne
               uredimo drugače, predvsem s sklicevanjem skupščine in podobno. V tej razpravi me moti
               predvsem to, da so vsi potencialni zbiratelji pooblastil a priori nekako slabi, imajo
               slabe namene, bodo izkoriščali nekaj, kar je normalno tako po Zakonu o gospodarskih
               družbah, ko gre za gospodarske družbe, v drugih primerih za druge pravice, ki jih
               imajo, naj bodo lastniki, zavarovanci, člani in podobno. Jaz bi se tega, vendarle
               nekako bal in se od tega ogradil. Če je naš namen plemenit, to je urediti, da bo
               pregledno, da bodo uresničene predvsem pravice zavarovancev, članov, potem je treba
               tudi verjeti, da niso vsi tisti, ki so potencialni zbiratelji in organizirajo delo
               skupščine, tudi potencialno slabi in imajo slabe namene. Zaradi tega je tukaj
               vprašanje, ali res zaposleni, ki so tudi člani, jaz predvidevam, da vsaj tisti, ki so
               zaposleni, so člani, so zavarovanci te zavarovalnice, v kateri delajo, kar bi bilo
               seveda logično in po mojem tudi protiustavno, če je lahko nekdo lastnik neke delnice,
               če je lahko lastnik neke pravice v neki družbi, gospodarski družbi, da ne bi smel
               participirati pri odločanju. Zaradi tega je v osnovnem tekstu vendarle mogoče
               razumeti, da gre za to, da se postavi v aktivno vlogo tudi člana in zavarovanca, da
               on, ko dobi predlog sklepov, odreagira, da da pooblastilo, da spremeni svojo
               odločitev, če z nečim ni zadovoljen. Lahko pa tudi reče, "jaz dam za eno leto neki
               gospe ali gospodu, ker mu povsem zaupam to pooblastilo in naj v mojem imenu odloča
               pri opravljanju te zavarovalnice."</p>
               <p>Mene moti v teh razpravah pravzaprav to, da so tako rekoč ključni v celotni fazi,
               tako se sliši, tako je razumeti vse, ki navijate za en ali za drug amandma. Jaz
               mislim, da je osnovni tekst v zakonu zelo pregleden, jasen in ne izključuje tudi
               zaposlenih oziroma tisteh, ki so tudi zainteresirani, preprečuje pa vendarle zlorabe,
               ker morajo biti stvari narejene pregledno, transparentno, morajo se razkriti. Jaz se
               dejansko bojim tistih tretjih, petih, ki se bodo organizirali, zbirali, prišli tja in
               bodo najeli neke agente, neke, recimo temu, varnostne agencije ali pa tam zaposlene
               ljudi, ki imajo dnevno kontakte z največ ljudmi, če bi temu tako rekel, in bodo potem
               s tem prišli in opravljali. Ampak ne želim, kot rečeno, nikomur pripisovati slabih
               namenov, prepričan pa sem po vsem tem, da en ali drug amandma, katerikoli bo sprejet,
               bo pač neke stvari premaknil v smer, da bi resnično zavarovanci lahko vplivali. Jaz
               ne vem, zakaj je bil tako majhen interes do sedaj, da tudi sam nisem nikoli dal
               nobenega pooblastila, niti me ni kdo vprašal, da naj mu ga dam, niti sem želel jaz
               sam poiskati nekoga, ki je zbiral pooblastila, da bi sodeloval na skupščini. Ne vem,
               verjetno nas je takih 90%, glede na udeležbo na skupščinah. To seveda ni dobro. Če bo
               ta zakon spodbudil ali ta sprememba spodbudila neko zanimanje zavarovancev, da bodo
               aktivno participirali pri oblikovanju sklepov in tudi zbrali pooblaščenca, ki bo
               dejansko zastopal njegov, njihov interes, potem je to namen, zaradi katerega to
               sprejemamo. Tudi sam se strinjam s tistimi, ki pravijo, da inovativnost, ko gre za
               to, da se najde kakšna pot, kako uveljaviti kakšno pravico ali pa kaj izigrati, da bi
               prišel lažje do nekega cilja, je brezmejna. In tukaj res, vsaj v tako skromni
               dopolnitvi, če lahko temu tako rečem, tega zakona, je vprašanje, če lahko predvidimo
               vse situacije. Ali bo pa kje nastopila tudi situacija protiustavnosti ali
               neustavnosti, kot se tudi sliši, bodo verjetno tisti, ki imajo poseben interes, da
               preizkusijo to, to tudi storili pred sodiščem. In to tudi ni nobena posebna težava.
               Ampak v osnovi verjamem in želim, da vsi, ki tukaj notri sedimo, gremo iz te dvorane,
               kajti jaz moram reči, da takrat, ko je bil zakon v prvi obravnavi, sem bil zelo
               glasen, da ga podpremo in da poskušamo skupaj narediti regulative takšne, da bodo
               delovale v smeri, kot je vseskozi dopovedano. Napačen vtis bi bil, da smo se sporekli
               tukaj za nek fevd, ki ga nekdo brani, ki ga nekdo napada, enemu je bolj všeč en
               direktor, drug pooblastitelj ali karkoli. Po mojem prepričanju lahko presežemo to
               tudi z eventualno uskladitvijo potem v tretjem branju, če je seveda ta namen takšen.
               In jaz ne dvomim v to, da je to cilj. Na silo pa, saj veste, tako ali tako nič ne gre
               in tudi v temu primeru najbrž ne bo šlo.</p>
            </sp>
            <sp xml:id="SDZ5-Redna-06-2009-05-19.sp93">

               <speaker>PODPREDSEDNIK FRANCE CUKJATI:</speaker>

               <p>Hvala. Še kdo? <stage xml:id="SDZ5-Redna-06-2009-05-19.stage8">(Ne.)</stage> Potem zaključujem razpravo. O amandmajih bomo v skladu s
               časovnim potekom seje zbora odločali danes v okviru glasovanje pol ure po prekinjeni
               14. točki dnevnega reda oziroma najkasneje ob 21.05. S tem prekinjam to točko
               dnevnega reda.</p>
               <p>Prehajamo na <title xml:id="SDZ5-Redna-06-2009-05-19.title7">5. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBI ZAKONA O PRAVNIH NASLEDNICAH POOBLAŠČENIH INVESTICIJSKIH DRUŽB.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona. Gospa Kamnar izvolite, imate besedo.</p>
            </sp>
            <sp xml:id="SDZ5-Redna-06-2009-05-19.sp94">

               <speaker>MAG. HELENA KAMNAR:</speaker>

               <p>Hvala lepa, gospod podpredsednik. Spoštovani poslanci, spoštovane poslanke!</p>
               <p>Zakon o pravnih naslednicah pooblaščenih investicijskih družb je začel veljati 31.
               junija 2007 in je uredil vprašanje v zvezi z delniškimi družbami, ki so pravne
               naslednice pooblaščenih investicijskih družb. K zakonu je bila zelo zgodaj vložena
               pobuda za presojo ustavnosti, praktično s strani vseh prizadetih oseb, in sicer so
               zahtevali presojo določb celotnega zakona s posebnim poudarkom na 2. in 13.
               členu.</p>
               <p>Ustavno sodišče je decembra lanskega leta izdalo odločbo, v kateri je ugotovilo, da
               je 2. člen zakona v nasprotju z 2. členom Ustave, in sicer v temu smislu, da vsebuje
               premalo natančno določitev, v katerih primerih, kdaj in na račun katerih sredstev
               lahko posameznik dobi odškodnino, kadar se umakne s trga vrednostnih papirjev. Hkrati
               je Ustavno sodišče tudi v odločbi razglasilo, da ostale določbe zakona niso v
               nasprotju z Ustavo. Naložilo je Državnemu zboru, da do 23. junija letošnjega leta
               popravi zakon in ga uskladi z odločbo Ustavnega sodišča.</p>
               <p>Pred vami je torej popravek zakona, s katerim bi zagotovili skladnost veljavnega
               zakona z Ustavo. Gre za spremembo drugega odstavka 4. člena veljavnega zakona, ki
               natančneje opredeljuje, kdo mora ponuditi in plačati delničarjem primerno denarno
               odpravnino, iz katerih virov sredstev ter s katerim delničarjem. Na Odboru za finance
               je bil sprejet amandma, ki izboljšuje jasnost nove določbe, zato ga Vlada tudi
               podpira. Predlog zakona, kakršnega imate na klopeh, v celoti sledi mnenju Ustavnega
               sodišča, ki opozarja, da splošna določba Zakona o trgu finančnih inštrumentov ne
               zadošča za primere, ki veljajo za delničarje pooblaščenih investicijskih družb, ker
               gre v tem primeru za manj poučene vlagatelje in je zato potrebno za njih zagotoviti
               večjo pravno varnost.</p>
               <p>Na ta način zakon določa, da se pravica zahtevati denarno odpravnino za vsakega
               delničarja veže ne samo na delničarje, ki se udeležijo skupščine, ampak tudi na
               tiste, ki se skupščine ne udeležijo. Nadalje pa tudi natančno določa iz katerih
               sredstev in v kakšni višini.</p>
               <p>Predlagam, da zakon sprejmete v besedilu, ki ga imate danega s strani matičnega
               odbora. Hvala lepa.</p>
            </sp>
            <sp xml:id="SDZ5-Redna-06-2009-05-19.sp95">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog zakona je v obravnavo Odboru za finance in monetarno politiko kot
               matično delovno telo, besedo dajem podpredsedniku mag. Radovanu Žerjavu za
               predstavitev poročila odbora. Prosim.</p>
            </sp>
            <sp xml:id="SDZ5-Redna-06-2009-05-19.sp96">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi! Odbor za finance in monetarno
               politiko je na 5. seji 7. maja kot matično delovno telo obravnaval Predlog zakona o
               spremembi Zakona o pravnih naslednicah pooblaščenih investicijskih družb, ki ga je
               Državnemu zboru v obravnavo in sprejem po skrajšanem postopku predložila Vlada
               Republike Slovenije. Kolegij predsednika Državnega zbora je na 21. seji 10. aprila
               sklenil, da se zadevni zakon obravnava po skrajšanem postopku. Odboru je bilo
               posredovano mnenje Zakonodajno-pravne službe, ki je besedilo priučila v pogledu
               skladnosti z ustavo, pravnim sistemom in v zakonodajno-tehničnem pogledu.</p>
               <p>Iz posredovanega mnenja izhaja, da zasledovanje osnovnega namena predložene spremembe
               oziroma uskladitev besedila drugega odstavka 4. člena z odločbo Ustavnega sodišča v
               izvedeni rešitvi odpira določena pravna vprašanja. K zakonskemu predlogu v
               poslovniško določenem roku kvalificirani predlagatelji niso vložili amandmajev. Seji
               odbora so prisostvovale predstavnice in predstavniki iz finančnega ministrstva in
               predstavnica Zakonodajno-pravne službe. Poglavitni namen predložene spremembe je
               odprava neskladja z Ustavo Republike Slovenije na podlagi ugotovitve Ustavnega
               sodišča, da sta drugi in četrti odstavek 4. člena nejasno določena in s tem v
               neskladju z 2. členom Ustave. Ob tem Ustavno sodišče ugotavlja, da se v primeru
               razveljavitve drugega odstavka 4. člena za primer prostovoljnega umika delnic družbe
               naslednice iz trgovanja uporabljajo določbe Zakona o trgu finančnih instrumentov, kar
               pa bi povzročilo položaj, ki bi bil v nasprotju z namenom zakonodajalca. Gre za
               pravico malih delničarjev družb naslednic do primerne denarne odpravnine za njihove
               delnice tudi v primeru, če se skupščine delničarjev ne udeležijo in ne ugovarjajo
               sklepu o umiku delnic z organiziranega trga. Na tej podlagi predloženo besedilo s
               spremembo drugega odstavka 4. člena natančneje opredeljuje, kdo mora ponuditi in
               plačati delničarjem primerno denarno odpravnino, iz katerih virov sredstev ter
               katerim delničarjem. V okviru dodatnega delovnega gradiva je bil odbor seznanjen s
               pobudo koalicijskih poslanskih skupin SD, DeSUS, LDS in Zares za amandmajska predloga
               odbora na podlagi mnenja Zakonodajno-pravne službe k 1. in 2. členu zakonskega
               predloga je razvidna iz nadaljevanja tega poročila. V okviru začete druge obravnave
               na seji odbora je predstavnica Zakonodajno-pravne službe poudarila temeljno pripombo
               glede evidentnega razlikovanja modela izključitve manjšinskih delničarjev napram
               modelu umika s trga na podlagi Zakona o trgu finančnih instrumentov. V osnovi je bilo
               problematično sklicevanje na 385. člen, kar je hkrati rdeča nit obrazložitve
               odločitev Ustavnega sodišča. Glede na sprejete amandmaje in na podlagi prvega
               odstavka 133. člena Poslovnika Državnega zbora je pripravljeno besedilo dopolnjenega
               predloga zakona, v katerega sta vključena oba sprejeta amandmaja. Dopolnjeni predlog
               zakona je tudi sestavni del tega poročila. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp97">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Bogdan Čepič bo
               predstavil stališče poslanske skupine Socialnih demokratov. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp98">

               <speaker>BOGDAN ČEPIČ:</speaker>

               <p>Hvala lepa za besedo, predsedujoči. Lep pozdrav vsem. Poglavitna rešitev zakona je
               odprava dejansko neskladij z Ustavo Republike Slovenije glede drugega in četrtega
               odstavka 4. člena Zakona o pravicah naslednicah pooblaščenih investicijskih
               družb.</p>
               <p>Ustavno sodišče je namreč v odločbi ugotovilo, da sta drugi in četrti odstavek v
               neskladju z 2. členom Ustave Republike Slovenije, saj je nejasna določnost zakona.
               Ustavno sodišče je nadalje ugotovilo, da se v primeru razveljavitve drugega odstavka
               4. člena zakona za primere prostovoljnega umika delnic združb naslednic iz trgovanja
               uporabljajo določbe zakona o trgu finančnih instrumentov, s čimer pa bi se povzročil
               položaj, ko bi bil v nasprotju z namenom zakonodajalca, ko gre za pravice malih
               delničarjev, družb naslednic do primerne denarne odpravnine za njihove delnice tudi v
               primeru, če se skupščine delničarjev ne udeležijo in ne ugovarjajo sklepu o umiku
               delnic z organiziranega trga. Predvidevamo, da je iz tega razloga Ustavno sodišče
               zakonodajalcu, Državnemu zboru, naložilo, da mora do 23. junija 2009 ob upoštevanju
               varstva interesov malih delničarjev družb naslednic v drugem odstavku 4. člena
               natančneje opredeliti, kdo mora delničarjem plačati primerno denarno odpravnino, iz
               katerih virov sredstev, s katerimi delničarji. Z vsemi ali z samo nekaterimi?</p>
               <p>Sprememba drugega odstavka 4. člena tako natančneje opredeljuje, kdo mora ponuditi in
               plačati delničarjem primerno denarno odpravnino, iz katerih virov sredstev ter
               katerim delničarjem.</p>
               <p>Na podlagi novo oblikovanega drugega odstavka 4. člena je omogočena dodana zaščita
               malih delničarjev, ki niso glasovali za sprejem sklepa o umiku delnic družbe
               naslednice na organiziranem trgu ali pa niso bili prisotni na skupščini. Zaradi tega
               jim je omogočeno, da po treh mesecih po objavi vpisa sklepa v sodni register
               zahtevajo, da družbe od njih prevzamejo delnice za plačilo primerne denarne
               odpravnine. Če predlagane odločbe ne bi bilo, potem mali delničarji ne bi mogli
               prodati delnic v zaprti družbi.</p>
               <p>Zaradi uskladitve z določbo Ustavnega sodišča in dodatne zaščite malih delničarjev bo
               poslanska skupina Socialnih demokratov podprla spremembe zakona. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp99">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Iztok Podkrižnik bo predstavil stališče poslanske skupine Slovenske
               demokratske stranke. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp100">

               <speaker>IZTOK PODKRIŽNIK:</speaker>

               <p>Hvala za besedo, gospod predsedujoči. Spoštovana sekretarka, spoštovana poslanka,
               spoštovani poslanci! Poglavitni namen sprememb in dopolnitev zakona je odprava
               neskladij z Ustavo. Na podlagi ugotovitev Ustavnega sodišča, da sta drugi in četrti
               odstavek 4. člena Zakona o pravnih naslednicah pooblaščenih investicijskih družb
               nejasno določena in s tem v neskladju z 2. členom Ustave. Gre za pravico malih
               delničarjev družb naslednic do primerne denarne odpravnine za njihove delnice tudi v
               primeru, če se skupščine delničarjev ne udeležujejo in ne ugovarjajo sklepu o umiku
               delnic z organiziranega trga.</p>
               <p>Na tej podlagi predloženo besedilo spremembe drugega odstavka 4. člena zakona o
               pravnih posledicah pooblaščenih investicijskih družb natančneje opredeljuje, kdo mora
               ponuditi in plačati delničarjem primerno denarno odpravnino, iz katerih virov
               sredstev ter katerim delničarjem.</p>
               <p>Predlagani zakon je pravno ustrezen, ker odpravlja nejasnosti oziroma pravno
               vprašanje. V Poslanski skupini SDS bomo predlog zakona podprli. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp101">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Matjaž Zanoškar bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ5-Redna-06-2009-05-19.sp102">

               <speaker>MATJAŽ ZANOŠKAR:</speaker>

               <p>Spoštovani podpredsednik, spoštovana gospa državna sekretarka, kolegice in kolegi!
               Poslanska skupina DeSUS ima glede predloga zakona o spremembi zakona o upravnih
               naslednicah pooblaščenih investicijskih družb naslednje mnenje.</p>
               <p>Celotni zakon o pravnih naslednicah pooblaščenih investicijskih družb je bil predmet
               ustavne presoje, saj je več pobudnikov za oceno ustavnosti menilo, da so njegova
               določila v neskladju z Ustavo Republike Slovenije. Lansko leto, torej v mesecu
               decembru, je Ustavno sodišče razveljavilo četrti odstavek 4. člena, medtem ko je za
               drugi odstavek istega člena ugotovilo neustavnost in Državnemu zboru naložilo, da to
               neustavnost uskladi v roku šestih mesecev. Gre, na kratko povedano, za to, da je ta
               del zakona, ki ureja primere prostovoljnega umika delnic iz družbe naslednic iz
               trgovanja, pisan nejasno, kar bi lahko povzročilo situacijo nasprotno namenu
               zakonodajalca, to je za pravico malih delničarjev družb naslednic do primerne
               odpravnine za njihove delnice tudi v primeru, če se skupščine delničarjev ne
               udeležijo in ne ugovarjajo sklepu o umiku delnic z organiziranega trga. Dejstvo je,
               da mora biti pri tem zakonu vodilno načelo posebno varstvo manjših delničarjev, torej
               vlagateljev iz certificirane privatizacije, saj gre za manj poučene in slabo
               informirane vlagatelje, ki praviloma niso postali lastniki delnic družb po svoji
               volji. Zato je velika verjetnost, da bi se skupščine udeležili in glasovali proti
               sklepu o umiku, zelo majhna. Slednje pa bi jih prikrajšalo za pravice do primerne
               denarne odpravnine. Naša dolžnost je, da to nejasnost, torej neskladnost z Ustavo
               Republike Slovenije, odpravimo v roku, ki nam ga je določilo Ustavno sodišče. Pri tem
               pa moramo biti posebej pozorni na upoštevanje varstva interesov malih delničarjev
               družbe naslednice ter na natančnejšo opredelitev, kdo mora delničarjem plačati
               primerno denarno odpravnino, iz katerih virov sredstev ter katerim delničarjem.</p>
               <p>Poslanci DeSUS-a menimo, da je s predlagano novelo zakonov o pravnih naslednicah
               pooblaščenih investicijskih družb ta neskladnost primerno odpravljena, zato bomo to
               novelacijo tudi podprli. Hvala.</p>
            </sp>
            <sp xml:id="SDZ5-Redna-06-2009-05-19.sp103">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-06-2009-05-19.sp104">

               <speaker>BOGDAN BAROVIČ:</speaker>

               <p>Hvala za besedo, gospod predsedujoči. Kolegice in kolegi.</p>
               <p>Veliko je bilo povedanega o predlogu zakona o spremembi zakona o pravnih naslednicah.
               Vemo, da je ta zakon pravzaprav spisan zato, da zaščiti manjšinske delničarje. Vemo,
               da je ta predlog zakona o spremembi posledica odločbe Ustavnega sodišča, v povezavi z
               drugim odstavkom in četrtim odstavkom. Pomembno je, da ta predlog zakona o spremembi
               zakona o pravnih naslednicah upošteva načelo varstva več tisoč malih vlagateljev in
               pa načelo pravne varnosti. S tem predlogom spremembe bodo odpravljena neskladja z
               Ustavo. Prav tako pa je pomemben za Slovensko nacionalno stranko drugi odstavek 1.
               člena, kjer je popolnoma jasno povedano, da mora delničar, ki je sam imetnik delnic
               družbe, ki predstavljajo najmanj devet desetin osnovnega kapitala in ki glasuje za
               sklep o umiku iz trgovanja na organiziranem trgu, dolžan preostalim delničarjem v
               treh mesecih po sklepu o umiku iz trgovanja ponuditi primerno denarno odpravnino, in
               sicer jo poplačati nemudoma po vpisu sklepa, nemudoma po reviziji, nemudoma po
               končanem sodnem postopku, nemudoma po sodnem preizkusu. Ta nemudoma je Slovenski
               nacionalni stranki v tem drugem odstavku 1. člena še posebej všeč. Upam, da se bo
               tudi spoštoval.</p>
               <p>Predlog zakona o spremembi zakona o pravnih naslednicah pooblaščenih investicijskih
               družb, ki je v obravnavi po skrajšanem postopku bo Slovenska nacionalna stranka tudi
               podprla.</p>
            </sp>
            <sp xml:id="SDZ5-Redna-06-2009-05-19.sp105">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Gvido Kres bo predstavil stališče Poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ5-Redna-06-2009-05-19.sp106">

               <speaker>GVIDO KRES:</speaker>

               <p>Hvala za besedo, gospod podpredsednik. Poglavitni namen sprejema zakona o pravnih
               naslednicah pooblaščenih investicijskih družb je bila opredelitev statusa družb
               naslednic kot javnih družb po zakonu, ki ureja trg vrednostnih papirjev. Takšna
               ureditev zagotavlja večjo preglednost poslovanja teh družb in izhaja iz interesa
               zaščite manjšinskih delničarjev. Na podlagi pobude o oceni ustavnosti, je Ustavno
               sodišče odločilo, da so nekateri deli zakona v neskladju z Ustavo Republike
               Slovenije. Zakon, ki je pred nami, ta neskladja odpravlja, saj natančneje določa
               pravice malih delničarjev v primeru prostovoljnega umika delnic družbe naslednice iz
               organiziranega trga, ko le-ti niso bili prisotni na skupščini in niso ugovarjali
               sklepu o umiku.</p>
               <p>V Poslanski skupini Slovenske ljudske stranke bomo predlagani zakon podprli.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp107">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Zaključujem predstavitev poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje Državnega zbora opravili danes v okviru glasovanj, pol ure po prekinjeni
               14. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-19.title8">6. TOČKO DNEVNEGA REDA,</title> to je na <title xml:id="SDZ5-Redna-06-2009-05-19.title9">OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O TRGU FINANČNIH INSTRUMENTOV.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavnici Vlade za dopolnilno obrazložitev predloga zakona.</p>
               <p>Gospa Kamnar državna sekretarka, izvolite, imate besedo.</p>
            </sp>
            <sp xml:id="SDZ5-Redna-06-2009-05-19.sp108">

               <speaker>MAG. HELENA KAMNAR:</speaker>

               <p>Hvala lepa. Spoštovani poslanci in poslanke.</p>
               <p>Zakon, ki je pred vami pomeni prenašanje pravnega reda Evropske skupnosti v slovenski
               zakon. Gre za direktivo Evropskega parlamenta in Sveta glede postopkovnih pravil in
               ocenjevalnih meril za skrbno oceno pri pridobivanju in zviševanju deležev v finančnem
               sektorju, katerega namen je čezmejna uskladitev postopkov za odobritev pridobitve
               kvalificiranega deleža v kreditnih institucijah, zavarovalnicah, pozavarovalnicah in
               investicijskih podjetjih.</p>
               <p>Vsebina direktive je bila že vnesena v slovenski pravni red, na področju Zakona o
               bančništvu in Zakona o zavarovalništvu, ki ste ju sprejeli pretekli mesec. S
               predlogom zakona se odpravljajo še nekatere pomanjkljivosti v samem zakonu, ki so
               redakcijske narave oziroma gre za izboljšanje besedila, ki bo pripeljalo do boljše
               uporabe zakonskih določb.</p>
               <p>Sedanji sistem nadzora varnega in skrbnega poslovanja v Evropski uniji temelji na
               načelu odgovornosti pristojnih organov matične države članice. Končno odločitev o
               dovoljenju za pridobitev kvalificiranega deleža tako sprejme nadzorni organ države
               članice, v kateri ima sedež institucija, katere delež se pridobiva.</p>
               <p>Predlog zakona ne spreminja sedanje ureditve, spreminja pa postopke in merila, ki jih
               morajo oziroma jih lahko preverjajo pristojni nadzorni organi pri ocenjevanju
               primernosti pridobljenega kvalificiranega deleža. Sedaj veljavna pravila namreč ne
               zagotavljajo niti nedvoumnosti meril za ocenjevanje varnega in skrbnega poslovanja v
               zvezi s pregledano pridobitvijo ali povečanjem deleža, niti ne postopkov za njihovo
               uporabo. Cilji zakona so omogočiti čezmejno uskladitev postopkov za odobritev
               pridobitve kvalificiranega deleža, poenotiti merila in postopke pridobitve oziroma
               povečanja kvalificiranega deleža v investicijskih podjetjih, izboljšati pravno
               varnost, jasnost in preglednost nadzornega postopka odobritve pri pridobivanju
               oziroma povečanju imetniških delnic, olajšati sodelovanje med morebitnim upravljavcem
               alternativnega pravnega sistema in klirinško depotno družbo ter določiti v praksi
               uporabljiva merila za določitev jamčevalne obveznosti borznoposredniških hiš za
               terjatve vlagateljev. Predlog zakona je bil nekoliko dopolnjen na podlagi mnenja
               Zakonodajno-pravne službe Državnega zbora. Vlada podpira vse sprejete amandmaje
               Odbora za finance in monetarno politiko in predlaga, da zakon sprejmete. Hvala
               lepa.</p>
            </sp>
            <sp xml:id="SDZ5-Redna-06-2009-05-19.sp109">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za finance in monetarno politiko kot
               matično delovno telo. Besedo dajem podpredsedniku Radu Likarju za predstavitev
               poročila odbora. Prosim.</p>
            </sp>
            <sp xml:id="SDZ5-Redna-06-2009-05-19.sp110">

               <speaker>RADO LIKAR:</speaker>

               <p>Hvala lepa za besedo še enkrat, predsedujoči. Lepo pozdrav vsem! Odbor je kot matično
               delovno telo predlog zakona obravnaval na 5. seji 7. maja 2009. Odboru je bilo
               posredovano mnenje Zakonodajno-pravne službe, ki je podala konkretne pripombe k 4.,
               5., 9., 10., 18., 27., 30., 32. in 33. členu in so v pretežni meri upoštevane v
               sprejetih amandmajih odbora. K predloženemu zakonu v poslovniškem roku nihče od
               kvalificiranih predlagateljev ni vložil amandmajev.</p>
               <p>Uvodni besedi je predstavnica predlagatelja zakona poudarila, da Vlada podpira vse
               amandmajske predloge, pripravljene na podlagi pripomb Zakonodajno-pravne službe, ki
               naj bi jih odbor povzel v svojih amandmajih, ker odpravljajo pomanjkljivosti
               posameznih določb predloženega zakona. V dodatni predstavitvi mnenja
               Zakonodajno-pravne službe je njen predstavnik opozoril na pripombo k 30. členu, ki v
               pripravi predlogov za amandmaje odbora ni bila upoštevana. Pripombe se nanašajo na
               vprašljivost spremembe dosedanjega kriterija za določitve deleža zajamčene vloge
               posamezne borznoposredniške družbe. Obstoječi kriterij, vsote zajamčenih vlog, naj bi
               namreč nadomestil nov kriterij, števila strank. Vprašanje je, ali bi tako spremenjeni
               kriterij za določitev deleža posamezne borznoposredniške družbe v sistemu vlog
               ustrezal načelu enakosti. Služba je to vprašanje dodatno proučila v sodelovanju s
               predstavniki predlagatelja zakona kot tudi na podlagi dodatnega primerjalno-pravnega
               pregleda. Po njenem mnenju je mogoče ugotoviti, da je te deleže težko ali skoraj da
               nemogoče določiti na način, kot je predviden v veljavnem zakonu, torej po sedanjem
               kriteriju. Sprejeta in v Evropski uniji razširjena praksa je zato upoštevanje število
               oseb oziroma strank v posamezni družbi kot nek relativno soliden kriterij za
               določitev deleža. Služba zato ni vztrajala pri tej sicer najobsežnejši pripombi v
               okviru njenega mnenja o predloženem zakonu. Z vidika terminološke razjasnitve pa v
               razmislek predlaga, da bi se v okviru naslednje novele zakona o trgu finančnih
               instrumentov sistem jamstva morda preoblikoval v sistem odškodnin ali nadomestil.
               Določbe dvanajstega poglavja zakona namreč uveljavljajo direktivo o odškodninah,
               odškodninskih shemah ne pa o shemah jamstva.</p>
               <p>Glede amandmajskih predlogov, pripravljenih na podlagi mnenja službe, pa je njen
               predstavnik poudaril, da ustrezno upoštevajo podane pripombe k posameznim členom
               predloga zakona.</p>
               <p>Odbor o posameznih členih ni razpravljal, na podlagi 131. člena Poslovnika Državnega
               zbora pa je ob upoštevanju pripomb Zakonodajno-pravne službe oblikoval in sprejel
               svoje amandmaje k 4., 5., 10., 18., 27., 32. in 33. členu. Odbor je v nadaljevanju
               sprejel vse člene predloga zakona, sprejeti amandmaji pa so vključeni v besedilo
               dopolnjenega predloga zakona, ki je sestavni del poročila odbora. Hvala.</p>
            </sp>
            <sp xml:id="SDZ5-Redna-06-2009-05-19.sp111">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Zvonko Černač bo
               predstavil stališča Poslanske skupine Slovenske demokratske stranke. Prosim.</p>
            </sp>
            <sp xml:id="SDZ5-Redna-06-2009-05-19.sp112">

               <speaker>ZVONKO ČERNAČ:</speaker>

               <p>Spoštovana kolegica, spoštovani kolegi, ostali prisotni! Razlog za spremembo zakona
               je po navedbah predlagatelja v prvi vrsti prenos direktiv Evropske unije v slovenski
               pravni red. Tako se prinašajo direktive, katerih namen je čezmejna uskladitev
               postopkov za odobrite pridobitve kvalificiranega deleža v kreditnih institucijah,
               zavarovalnicah, pozavarovalnicah in investicijskih podjetjih. Predlog sprememb zakona
               naj bi poenotil merila in postopke pridobitve oziroma povečanja kvalificiranega
               deleža v neinvesticijskih podjetjih, kar predstavlja dodaten korak k zmanjšanju
               administrativnih ovir ter k popolni integraciji trga kapitala.</p>
               <p>Predlog uvaja tudi zaprt seznam meril, na podlagi katerih se preučita primernost in
               ustreznost pridobitelja kvalificiranega deleža.</p>
               <p>Ker gre v glavnem za prenos direktiv, na nek način za tehnično spremembo zakona, v
               Poslanski skupini Slovenske demokratske stranke to spremembo podpiramo. Hvala
               lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp113">

               <speaker>PODPREDSEDNIK FRANCE CUKJATI:</speaker>

               <p>Gospod Anton Urh bo predstavil stališče Poslanske skupine Demokratične stranke
               upokojencev. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp114">

               <speaker>ANTON URH:</speaker>

               <p>Spoštovani gospod podpredsednik, spoštovana gospa državna sekretarka, kolegica in
               kolegi poslanci.</p>
               <p>Direktiva Evropske unije, katere namen je čezmejna uskladitev postopka za odobritev
               pridobitve kvalificiranega deleža v kreditnih institucijah, zavarovalnicah,
               pozavarovalnih in investicijskih podjetjih, terja od naše države, da skladno z
               njenimi smernicami uskladimo svojo notranjo zakonodajo in to je poglavitni razlog za
               noveliranje zakona o trgu finančnih instrumentov. Gre torej za poenotenje meril in
               postopkov v primeru pridobitve oziroma povečanje kvalificiranih deležev
               investicijskih podjetij, kar bo tudi po naši oceni pripomoglo k zmanjšanju
               birokratskih preprek ter seveda k poenotenju poslovanja na trgu kapitala v vseh
               državah članicah Evropske unije.</p>
               <p>Poslanci DeSUS-a menimo, da so načelne smernice direktive primerno vključene v
               predlagano novelo. V dopolnjenemu predlogu so upoštevane tudi vse pripombe
               Zakonodajno-pravne službe. Tako je predlog na tej točki usklajen in deležen podpore
               tudi s strani poslancev DeSUS-a. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp115">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp116">

               <speaker>BOGDAN BAROVIČ:</speaker>

               <p>Hvala lepa za besedo še enkrat, gospod predsedujoči. Gospa sekretarka, kolegice in
               kolegi. Tako bom rekel. V imenu Slovenske nacionalne stranke seveda razumemo intence,
               da se morajo uskladiti slovenski pravni red z direktivami Evropske unije in po navadi
               z veseljem preberem najprej cilje in načela zakonov, ki jih prebiram. Z veseljem tudi
               pogledam mnenje Zakonodajno-pravne službe. Včasih pa, če čas dopušča, pa zelo rad
               pogledam tudi posamezne člene zakona. Bom povedal čisto pošteno in domače. Ob
               pregledu tega zakona, torej usklajenega z evropsko direktivo, sem po branju razumel
               samo to, da nič ne razumem. Kaj želim s tem povedati?</p>
               <p>S tem dajem pač presojo in oceno, da je ta zakon tako napisan kakršen je, o katerem
               zdaj govorimo, zelo abstrakten. To je pač moja osebna presoja, zato sem bom seveda
               sam in tudi kolegi iz Slovenske nacionalne stranke odločali o sprejetju ali
               nesprejetju tega zakona vsak po svoji vesti.</p>
               <p>Veliko vsebin iz tega zakona napotuje na ureditev v Zakonu o bančništvu. Ne morem
               presoditi, ali je to dobro ali ne, pošteno povem, da ne znam tega presoditi. Dejstvo
               pa je, da ta vsebina, torej ta napotek na Zakon o bančništvu naredi ta zakon, o
               katerem sedaj govorimo, zelo nepregleden. Jaz iskreno povem, v svojem imenu in v
               imenu nekaterih kolegov iz Slovenske nacionalne stranke, da je ta zakon dejansko
               napisan za ureditev, uskladitev z direktivami, da ni zapisan za to, da bi ga nekateri
               zviti, najsi bodo odvetniki ali drugi, s pridom izkoristili. Menim pa, da ne drži
               tisto, kar piše v cilju zakona, in sicer da bo zakon izboljšal pravno varnost,
               jasnost in preglednost nadzornega postopka odobritve pri pridobitvi oziroma povečanju
               imetništva delnic na področju trga finančnih instrumentov.</p>
               <p>Trdim, prepričan sem, da temu ni tako. Da je že obstoječi zakon boljši in da že vse
               to vsebuje in je bolj pregleden in bolj razumen. Povedal sem moje prepričanje, ker
               sem zanalašč šel prebirat, da sem po dvakratnem prebiranju ugotovil, da razumem, da
               nič ne razumem. Za mene je abstrakten, nepregleden, slabši od prejšnjega in bojim se,
               da ima kakšne skrite cilje in namene. Sam osebno ne bom tega zakona podprl, kolegi v
               Slovenski nacionalni stranki pa se bodo odločili po svoji vesti. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp117">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Gvido Kres bo predstavil stališče poslanske skupine Slovenske ljudske
               stranke. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp118">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani! Poglavitni razlog sprememb in
               dopolnitev zakona je v prenosu evropskih direktiv v slovenski pravni red, katerih
               namen je čezmejna uskladitev postopkov za odobritev pridobitve kvalificiranega deleža
               v kreditnih institucijah, zavarovalnicah, pozavarovalnicah in investicijskih
               podjetjih. To predstavlja dodatni korak k zmanjšanju administrativnih ovir in popolni
               integraciji trga kapitala. Združitve in pripojitve podjetij na področju finančne
               uskladitve znotraj države članice in pri čezmejnih združitvah predstavljajo številne
               prednosti, kot so: izboljšanje alokacije kapitala med državami članicami Evropske
               unije, doseganje ekonomije obsega, oblikovanje novih poslovnih možnosti, priložnosti,
               oblikovanje novih inovativnih finančnih produktov in izboljšanje konkurenčnosti.</p>
               <p>V poslanski skupini Slovenske ljudske stranke bomo predlog zakona podprli. Hvala
               lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp119">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Borut Sajovic bo predstavil stališče Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp120">

               <speaker>MAG. BORUT SAJOVIC:</speaker>

               <p>Hvala lepa, spoštovani predsedujoči, za besedo. Pozdrav državni sekretarki in
               kolegicama z ministrstva.</p>
               <p>Seveda, pred nami je zahteven, strokoven zakon in jaz samo upam, da so strokovni
               sodelavci, tako kot je moj kolega Bogdan že omenjal, imeli pri tem srečno roko.
               Kajti, le malokatera obravnava sprememb in dopolnitev tako obsežnega zakona, kot je
               Zakon o trgu finančnih instrumentov, je deležna tako majhne medijske in tudi
               siceršnje pozornosti, posledice pa so lahko izredno zahtevne in pomembne. Zakaj je
               pozornosti tako malo, je zagotovo tudi posledica dejstva, da njegova strokovnost,
               zahtevnost in širše nepoznavanje zapletenih kapitalskih trgov tega znanja med nami,
               poslanci, in v naši družbi ni prav veliko. Če lahko kdaj rečemo, potem za to področje
               zagotovo velja latinski pregovor, ki pravi, da "ignoratia iuris nocet" nepoznavanje
               prava škodi". Upam, da pri prevedbi te direktive in pri tem našem zakonu takšnih
               težav v praksi ne bo veliko.</p>
               <p>Sicer s predlagano novelo spreminjamo relativno nov zakon o trgu finančnih
               instrumentov, s katerim se je v letu 2007 skušalo odpraviti tudi razne tranzicijske
               posebnosti slovenskega kapitalskega trga ter zagotoviti večjo varnost, predvsem malih
               investitorjev.</p>
               <p>S predlagano novelo v slovenski pravni red prenašamo direktivo, ki ureja čezmejno
               uskladitev postopkov za odobritev pridobitve kvalificiranega deleža v kreditnih
               institucijah, zavarovalnicah, pozavarovalnicah in investicijskih podjetjih. Vlada kot
               predlagateljica pravi, da je namen obravnavane novele izboljšanje pravne varnosti,
               jasnosti in preglednosti nadzornega postopka odobritve v primeru pridobitve oziroma
               povečanja imetništva delnic na trgu finančnih instrumentov, kot tudi odpravljanje
               redakcijskih in ostalih nedoslednosti posameznih določil ter urejanje posameznih
               določil zakona tako, da bodo postala v praksi uporabna. Na primer, alternativni
               upravljavec poravnalnega sistema in članstvo klirinško depotne družbe, zavarovanje
               profesionalne odgovornosti in še podobno.</p>
               <p>Med učinki uveljavitve obravnavane novele želimo v Poslanski skupini Liberalne
               demokracije Slovenije izpostaviti predvsem sledeče: omogočanje čezmejne uskladitve
               postopkov za odobritve kvalificiranega deleža v kreditnih institucijah -
               zavarovalnice, pozavarovalnice, investicijska podjetja. Drugo: poenotenje meril in
               postopkov pridobitve oziroma povečanje kvalificiranega deleža.</p>
               <p>Tretja točka, tudi zelo pomembna, zmanjšanje administrativnih ovir. Četrtič,
               povečanje integracije trga kapitala. Sledeča pomembna točka, izboljšanje pravne
               varnosti, jasnosti in preglednosti nadzornega postopka odobritve pri pridobitvi
               oziroma povečanju imetništva delnic na področju trga finančnih instrumentov. In
               zadnja točka, olajšanje sodelovanja med morebitnim upravljavcem alternativnega
               poravnalnega sistema in pa klirinško depotno družbo.</p>
               <p>V Poslanski skupini Liberalne demokracije Slovenije se kljub nekaterim pomislekom in
               zavedanju, da rešitev verjetno ni idealna, strinjamo, da se kot merilo za določitev
               jamčevalne obveznosti za zajamčene terjatve posamezne borznoposredniške družbe
               uporablja število strank borznoposredniške družbe, preprosto pač zato, ker ni treba
               odkrivati tople vode ponovno, ker je to razširjena praksa tudi v drugih državah
               članicah Evropske unije, ki ima na tem področju zagotovo že več tradicije in pa več
               znanja. V Poslanski skupini Liberalne demokracije Slovenije bomo predlog novele
               zakona o trgu finančnih instrumentov podprli. Hvala lepa.</p>
            </sp>
            <sp xml:id="SDZ5-Redna-06-2009-05-19.sp121">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Breda Pečan pa bo predstavila stališča Poslanske skupine Socialnih
               demokratov. Prosim.</p>
            </sp>
            <sp xml:id="SDZ5-Redna-06-2009-05-19.sp122">

               <speaker>BREDA PEČAN:</speaker>

               <p>Hvala za besedo, gospod podpredsednik. Dober dam vsem prisotnim. Poslanska skupina
               Socialnih demokratov bo Predlog zakona o spremembah in dopolnitvah Zakona o trgu
               finančnih instrumentov podprla, saj s prenosom oziroma uskladitvijo našega pravnega
               reda z direktivo Evropske unije omogoča pravzaprav najprej odprtje našega trga
               finančnih instrumentov tudi za druge članice Evropske unije. Poleg tega pa
               poenostavlja in skrajšuje postopke za pridobitev oziroma povečanje kvalificiranega
               deleža ter tudi izboljšuje s tem pravno varnost, jasnost in preglednost nadzornega
               postopka odobritve pri pridobitvi oziroma povečanju imetništva delnic. Še bolj
               pomembno pa se nam zdi, da je bistveno bolj enostaven in tudi skrajšan postopek, če
               pride do stečaja ali prisilne likvidacije katere od borznoposredniških hiš, družb in
               da se kot merila za določitev jamčevalne obveznosti oziroma jamstvenega deleža
               uporabi namesto finančne moči posamezne borznoposredniške družbe, da se uporabi
               število članov borznoposredniške družbe, kar je hitreje dosegljivo in tudi časovno,
               zaradi tega tudi tisti, ki so časovno upravičeni do minimalnega čistega zajamčenega
               povračila pravzaprav, to je največ dvaindvajset tisoč evrov, hitreje lahko pridejo do
               svoje pravice, če je možnost zagotovitve teh sredstev, in na ta način tudi možne
               težave, ki lahko nastanejo. Na srečo jih pri nas do sedaj, kolikor mi je znano, še ni
               bilo. Zaradi tega je lahko ta zakon kvečjemu korak naprej za varnost vlaganj na naši
               borzi in v borznoposredniških družbah. Hvala.</p>
            </sp>
            <sp xml:id="SDZ5-Redna-06-2009-05-19.sp123">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 14. točki dnevnega reda. S tem
               prekinjam to točko dnevnega reda.</p>
               <p>In prehajamo na <title xml:id="SDZ5-Redna-06-2009-05-19.title10">7. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O TROŠARINAH.</title>
               </p>
               <p>Predlog zakona je v obravnavo Državnem zboru predložila Vlada. Besedo dajem
               predstavnikom Vlade za dopolnilno obrazložitev predloga zakona. Gospa Kamnar,
               izvolite imate besedo.</p>
            </sp>
            <sp xml:id="SDZ5-Redna-06-2009-05-19.sp124">

               <speaker>MAG. HELENA KAMNAR:</speaker>

               <p>Hvala lepa za besedo. Spoštovani poslanci in poslanci.</p>
               <p>Zakon je eden izmed zakonov, ki sodi v sveženj protikriznih zakonov. Gre za to, da z
               njim želimo doseči ugodnejši položaj avtoprevoznikov. Če mi dovolite, da nekoliko
               podrobneje razložim.</p>
               <p>V letošnjem letu, je Vlada nekoliko spremenila politiko trošarin iz znanih razlogov,
               ki smo vam jih razložili že pri sprejemanju rebalansa državnega proračuna. Te
               trošarine pomenijo počasnejše padanje cen goriv, kot bi bile te, če se trošarine ne
               bi povečale. Ne glede na to so trenutne cene goriv v naši državi še vedno precej
               nižje od povprečja cen v lanskem letu. Če bo prišlo do dvigovanja cen naftnih
               derivatov, seveda te cene ne bodo več nižje, ampak bo Vlada verjetno reagirala tudi z
               drugačno trošarinsko politiko. Ne glede na to pa se je v času gospodarske krize
               zmanjšala aktivnost tudi na področju avtoprevozniške dejavnosti in pogoji poslovanja
               se na tem področju zaostrujejo, zato se je Vlada odločila, da predlaga vračilo
               trošarin avtoprevoznikom, in sicer za tovorna vozila, katerih bruto masa znaša 7 in
               pol tone in več in se uporabljajo za prevoz blaga, ter vozila avtobuse, ki vozijo v
               kategoriji M2 in M3 in se uporabljajo za redni ali začasni prevoz potnikov.</p>
               <p>Do sedaj so vračila lahko zahtevali do višine 50%, le tisti končni uporabniki, ki so
               govoriva uporabljali za stroje in naprave zunaj javnih cest, za kmetijsko
               mehanizacijo oziroma statične delovne stroje. Evropska zakonodaja predvideva možnost
               zmanjševanja trošarin oziroma vračila trošarin tudi za druge namene, torej namene v
               primeru komercialne uporabe, vendar zgolj do višine, ki ne pade pod 302 evra na tisoč
               litrov govora. To je torej tista zgornja meja, do katere se smejo trošarine za te
               namene še zniževati.</p>
               <p>Predlog, ki je pred vami, pomeni znižanje oziroma vračilo trošarin za največ 130
               evrov na 1000 litrov in predvidevamo, da bo ta rešitev pomembno prispevala k
               izboljšanju položaja avtoprevoznikov. Skupna ocenjena vrednost izpada trošarin, kar
               pomeni pravzaprav dodaten prihodek avtoprevoznikov, znaša približno 39 milijonov
               evrov.</p>
               <p>Predlagam, da predlog zakona, tako kot je bil dopolnjen na Odboru za finance,
               podprete. Hvala lepa.</p>
            </sp>
            <sp xml:id="SDZ5-Redna-06-2009-05-19.sp125">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za finance in monetarno politiko kot
               matično delovno telo. Besedo dajem podpredsedniku Radu Likarju za predstavitev
               poročila odbora. Prosim.</p>
            </sp>
            <sp xml:id="SDZ5-Redna-06-2009-05-19.sp126">

               <speaker>RADO LIKAR:</speaker>

               <p>Hvala za besedo, gospod predsedujoči. Odbor za finance in monetarno politiko je na
               11. nujni seji dne 14. maja 2009 kot matično delovno telo obravnaval Predlog zakona o
               spremembah in dopolnitvah Zakona o trošarinah, ki ga je Državnemu zboru v obravnavo
               predložila Vlada, s predlogom za obravnavo in sprejetje po nujnem postopku, ki ga je
               Kolegij predsednika Državnega zbora sprejel na svoji 23. seji dne 11. maja 2009.
               Osnovni cilj obravnavanega besedila je predloženo znižanje trošarinske obremenitve
               plinskega olja, ki se dokazljivo uporablja za pogon motornih vozil za komercialno
               uporabo oziroma tovornih vozil, katerih skupna bruto masa znaša 7,5 tone in več in ki
               se uporabljajo za prevoz blaga, ter vozil, ki sodijo v kategorijo M2 ali M3 in se
               uporabljajo za redni ali občasni prevoz potnikov, in področna uskladitev z ureditvijo
               v evropski zakonodaji.</p>
               <p>Odbor je bil seznanjen z mnenjem Zakonodajno-pravne službe, ki je posredovala
               konkretno pripombo k 2. členu zakonskega predloga. K 2. členu zakonskega predloga sta
               bili s strani kvalificiranih predlagateljev - mag. Radovan Žerjav in poslanska
               skupina SDS - vloženi dve dopolnili. V razpravi so člani odbora z deljenimi mnenji, z
               izraženimi poudarki na potrebnem celovitem pristopu k reševanju nakazane
               problematike, posebej na izpostavljenem kmetijskem področju, pozornost namenili obema
               vloženima amandmajema. Konkretno v delu za procentualno povišanje vračila trošarine
               kupcem energentom, ki se porabijo za pogon kmetijske in gozdarske mehanizacije,
               vključno s traktorji s sedanjih 50% na 75% oziroma 100% vračila trošarine. Omenjenih
               predlogov Vlada ni podprla in jih odbor ni sprejel.</p>
               <p>V okviru delovnega gradiva na sami seji se je odbor seznanil še s predlogom za
               amandma odbora k 2. členu zakonskega predloga, pripravljenim na podlagi mnenja
               Zakonodajno-pravne službe Državnega zbora, ter predlogom vključitve datuma direktive
               zaradi nomotehnične celovitosti besedila, ki ga je odbor ob obravnavi sprejel. Glede
               na sprejeti amandma je bilo na podlagi prvega odstavka 133. člena Poslovnika
               Državnega zbora kot sestavni del poročila pripravljeno besedilo dopolnjenega predloga
               zakona, ki navedeni amandma vključuje. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp127">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Besedo ima gospod Vili Trofenik,
               ki bo predstavil stališče Poslanske skupine Zares. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp128">

               <speaker>VILI TROFENIK:</speaker>

               <p>Hvala za besedo. S predlaganim zakonom o spremembi Zakona o trošarinah se omogoča
               znižanje trošarinske obremenitve plinskega olja, ki se dokazljivo uporablja za pogon
               motornih vozil za komercialno uporabo. To je za vozila, ki se uporabljajo za prevoz
               blaga in katerih bruto masa znaša 7,5 ton ali več, in za vozila, ki sodijo v
               kategorijo M2 oziroma M3 in se uporabljajo za redni ali občasni prevoz potnikov.</p>
               <p>Poleg navedenega novela zakona povzema določila uredbe Sveta 2658/87 o tarifi in
               statistični nomenklaturi ter določbe uredbe komisije 1031/2008 o skupni carinski
               tarifi. Država članica lahko v skladu z direktivo Sveta 2003/96, ki ureja obdavčitev
               energentov in dopušča, da v skladu s svojo gospodarsko politiko določi za plinsko
               olje za pogon različno stopnjo trošarine glede na namen uporabe, ali je komercialni
               ali nekomercialni. Pri tem mora država članica spoštovati najnižjo višino trošarine
               za komercialni namen, ki ne sme biti nižja od 302 evra oziroma od 1. januarja 2010
               330 evrov za 1.000 litrov plinskega olja.</p>
               <p>Poleg navedenega predlagani zakon določa pravico uveljavljenja niže trošarine z
               vračilom in postopke v zvezi z vračilom trošarine. Predlagani zakon bomo v naši
               poslanski skupini podprli. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp129">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Anton Urh bo predstavil stališče Poslanske skupine Demokratične stranke
               upokojencev. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp130">

               <speaker>ANTON URH:</speaker>

               <p>Spoštovani gospod podpredsednik, spoštovana sekretarka, spoštovane predstavnice Vlade
               in poslanke in poslanci.</p>
               <p>Poslanci DeSUS-a bomo podprli predlagano znižanje trošarinske obremenitve plinskega
               olja, nabavljenega za komercialne namene. Predlagatelj je namreč, po naši oceni,
               podal primerne vsebinske rešitve, ki vključujejo točno opredeljen namen porabe, za
               katerega se lahko uveljavlja vračilo že plačane trošarine. Upravičenost vseh
               prevoznikov, tudi iz drugih držav članic Evropske unije in EFTE, postopek v zvezi z
               vlaganjem zahtevkov s strani upravičencev ter postopanje pristojnega organa Curs,
               ustrezen nadzor nad vračili ter hrambo dokumentacije. Menimo, da so določila
               oblikovana ustrezno, saj bodo lahko upravičenci vračilo trošarine za plinsko olje
               dejansko uveljavljali že za mesec junij letošnjega leta, kar zagotovo predstavlja
               pozitiven ukrep za reševanje finančne in gospodarske krize v sektorju cestnega
               prevozništva. Bo pa novela povzročila manjko v proračunu za kar 38,74 milijonov
               evrov, ki se bo pokril iz drugih javnofinančnih sredstev. Ena izmed možnosti za
               pokritje tega manjka je na marčevski seji sprejeta novela istega osnovnega zakona, ko
               smo sprejeli zvišanje trošarin za tobačne izdelke. In sicer se na ta račun predvideva
               dodatno pobranih 14 milijonov evrov.</p>
               <p>Nas je pa zmotila ocena finančnih posledic tega predloga. Namreč, v prvotnem besedilu
               je bil izpad ocenjen na 16,5 milijonov evrov ob istih predpostavkah, torej ob enakem
               znižanju trošarine ter ob upoštevanju enakega števila registriranih avtobusov in
               tovornih vozil z dovoljeno maso večjo do 7,5 ton.</p>
               <p>Zato od predlagateljev oziroma Vlade pričakujemo obrazložitev razloga za tako veliko
               uštetje. Ne glede na izraženo podporo k znižanju trošarin za plinsko olje pa ne
               moremo ostati ravnodušni in ne komentirati načina dela Vlade.</p>
               <p>Poslanska skupina DeSUS je že večkrat opozorila na nesistemske, necelovite predloge
               zakonov, ki prihajajo v Državni zbor, saj se spremembe nanašajo na zgolj nekaj
               členov, podobno je tudi pri noveliranju zakona o trošarinah, saj smo nedavno že
               obravnavali ta zakon in sprejeli zvišanje trošarin za tobačne izdelke. Sedaj pa ga
               imamo spet pred seboj. Menimo, da bi bilo smotrneje in mislim, da se s tem strinja
               večina poslancev, da se celoviteje pristopa k problematičnim rešitvam veljavnih
               zakonov in se nato pripravi predlog novele, ki bo podlaga za konstruktivne in
               konsenzualne, predvsem pa celovita rešitev nekega zakona. Takšen način delovanja, kot
               ga je predlagatelj ubral pri osnovnem zakonu o trošarinah pa zagotovo ne govori v
               prid razglašanju varčevanju javnih finančnih sredstev niti v prid varčevanju časa
               tako izvršilne kot zakonodajne veje oblasti.</p>
               <p>Skratka, naj bo ta pomislek razumljen ne toliko v smeri kritike, temveč v smeri
               predloga za vnaprejšnje postopanje in delovanje, saj nam bo tako prihranjeno mnogo
               časa in tudi proračunskega denarja. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp131">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče poslanske skupine Slovenske
               nacionalne stranke. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp132">

               <speaker>BOGDAN BAROVIČ:</speaker>

               <p>Še enkrat hvala za besedo. Že spet, sekretarka, sodelavke, prijatelji, kolegi
               pozdravljeni. Zakon o trošarinah bomo v Slovenski nacionalni stranki podprli. Res je,
               da je to eden od zakonov, ki so protikrizni in bodo pomagali. Ob tem pa velja
               poudariti, da je bilo zelo pestro in zanimivo na matičnem delovnem telesu, čeprav smo
               bili v majhni sobici, kjer smo slišali kar nekaj resnic. Te so, da smo s predlogi in
               amandmajem, ki so bili, kolikor se spomnim, na matičnem delovnem telesu tudi
               osvojeni, da se pravica do povrnitve 50% trošarine poveča na 75%. Zanimiva trditev je
               bila - in ki je poštena in prava in se mi zdi vredna, da jo omenimo - je ta: zakaj ne
               bi ljudem omogočili, da bi pošteno koristili plinsko olje; torej, da bi imeli manjšo
               trošarino, s tem ko se jim več povrne, kot pa, da počnejo tisto, kar počnejo mnogi,
               da kupujejo kurilno olje, ker je cenejše, in ga potem uporabljajo za plinsko okolje.
               To je resnica. In to je eden od ukrepov, s katerim preprečuje država, po trboveljsko
               rečeno, "petrigarijo" ali "petriganje" ali izkoriščanje te države.</p>
               <p>Prav je tudi, da ta zakon v resnici tudi pove, kakšen je negativni učinek na
               proračun, pa vendarle, jaz mislim, da se bo z rebalansom lahko ta negativni učinek
               zbalansiral še na pozitivnega. Veliko dileme sem imel ob predlogu amandmaja kolega iz
               Slovenske ljudske stranke, ki je predlagal, da bi se namesto 50% povrnitev trošarine
               za kmete omogočila 100% povrnitev trošarine, vendar sem ob poslušanju tudi mnenj
               ostalih kolegic in kolegov matičnega delovnega odbora ocenil, da je najbolj pošteno
               in najbolj prav to, kar je bilo z amandmajem sprejeto, torej da gre za 75% vrnitev
               trošarine.</p>
               <p>Kot že rečeno, dobro je, da je to en zelo konkreten zakon, ki je protikrizni zakon, o
               katerem smo zelo na kratko, pa vendarle pošteno spregovorili, in pričakujemo še več
               takšnih zakonov.</p>
               <p>V Slovenski nacionalni stranki ga bomo torej z veseljem podprli.</p>
               <p/>
            </sp>
            <sp xml:id="SDZ5-Redna-06-2009-05-19.sp133">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Radovan Žerjav, podal bo mnenje Poslanske skupine
               SLS.</p>
            </sp>
            <sp xml:id="SDZ5-Redna-06-2009-05-19.sp134">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovane kolegice in kolegi.</p>
               <p>V Poslanski skupini Slovenske ljudske stranke podpiramo spremembe in dopolnitve
               Zakona o trošarinah. Glede na trenutno gospodarsko situacijo in razmere je nujno
               treba pomagati slovenskim avtoprevoznikov in primerno ustrezno znižati trošarino za
               dizelsko gorivo, ki ga uporabljajo za pogon motornih vozil. Takšen ukrep bo imel
               neposredni učinek na cestno prevozništvo, tako da bo znižal stroške prevoza blaga in
               potnikov ter posledično krepil konkurenčnost te panoge v evropskem in gospodarskem
               prostoru. To potezo Vlade v Slovenski ljudski stranki podpiramo, ker menimo, da je
               dobra. Vendar, kot po navadi, žal, tudi v temu primeru slovenske vlade problematika
               kmetijstva ne zanima oziroma je očitno po njenem mnenju v slovenskem kmetijstvu vse z
               rožicami posejano. Da je slovenski vladi kaj malo mar problematike v kmetijstvu, je
               jasno razvidno iz obrazložitve predloga zakona, ki je tukaj pred nami. Gre za enega
               izmed ukrepov iz svežnja, ki ga Vlada predlaga za ublažitev posledic finančne in
               gospodarske krize v Sloveniji. Če bi Vlada imela v mislih tudi težak položaj
               slovenskega kmetijstva v časih te gospodarske krize, bi ob vseh ukrepih, ki jih
               predlaga, poskušala reševati tudi položaj na temu področju.</p>
               <p>Evidentno se to vidi v temu predlogu zakona, ko bi bilo mogoče slovensko kmetijstvo
               razbremeniti dela bremen v popolnoma istem členu, v katerem se tega bremena
               razbremenjuje slovenske avtoprevoznike. Šele po postavitvi poslanskega vprašanja
               predsedniku Vlade o neukrepih za slovensko kmetijstvo bo koalicija zaradi odgovora
               predsednika Vlade, v katerem je obljubil povečanje povračila trošarin s 50 na 70%,
               prisiljena vložiti amandma, ki bo to predsednikovo obljubo tudi uveljavil.</p>
               <p>V Poslanski skupini Slovenske ljudske stranke smo se že na matičnem delovnem telesu
               predlagali zvišanje povračila trošarin za pogonsko gorivo v kmetijstvu, pa ste nas
               koalicijski poslanci brez argumentov zavrnili, ko bi lahko že takrat predlagali
               svojih 70%. V poslanski skupini smo tudi za to sejo Državnega zbora vložili amandma
               za 100% povračilo trošarin za pogonsko gorivo v kmetijstvu. Če tega ne bi storili,
               smo prepričani, da tudi vašega predloga ne bi bilo. Zakon bomo poslanci SLS podprli.
               Hvala.</p>
            </sp>
            <sp xml:id="SDZ5-Redna-06-2009-05-19.sp135">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Borut Sajovic v imenu poslanske skupine LDS.
               Prosim.</p>
            </sp>
            <sp xml:id="SDZ5-Redna-06-2009-05-19.sp136">

               <speaker>MAG. BORUT SAJOVIC:</speaker>

               <p>Hvala lepa, gospod podpredsednik, za besedo. Še enkrat pozdrav predstavnicam
               ministrstva. Zakon o trošarinah je pomemben zakon predvsem zato, ker odgovarja na
               številne očitke in vprašanja, da Vlada ne ravna protikrizno, da ne ukrepa. Tole je
               eden izmed številnih odgovorov na konkretno vprašanje, ki bo vsem tistim, ki se
               ukvarjajo s prevozništvom, pa tudi s kmetijstvom, na koncu omogočil, da jim v žepu za
               kakšne druge namene in investicije ostane kakšen evro.</p>
               <p>V Poslanskem klubu Liberalne demokracije Slovenije zato podpiramo spremembo zakona,
               še posebej pa nas veseli, da tokrat ne gre za dvig, temveč za znižanje trošarin,
               seveda v skladu z evropskimi predpisi. Energetska direktiva namreč omogoča ločevanje
               trošarine za plinsko olje glede na komercialni in pa nekomercialni namen, odločitev
               pa prepušča vsaki posamezni državi članici, s tem da določa minimalni znesek
               trošarine. Naša vlada se je odločila, da izkoristi to možnost, in pričakuje, da se
               bodo s tem ukrepom znižali stroški, kar bi pripeljalo do večje konkurenčnosti pri
               prevozu blaga in storitev na evropskem trgu. Ukrep ima torej neposredne učinke na
               cestno prevozništvo, s tem da se bo za tiste, ki imajo manjša oziroma lažja tovorna
               vozila, poiskalo druge variante oziroma opcije. Ampak, kot pravi minister, gre za
               ukrep, ki je kombiniran z dvigom cestnin za tovorna vozila, bo to kompenzirano in
               možno kot olajšavo pri uporabi ABC kartic. Gre za enega izmed protikriznih ukrepov za
               ublažitev posledic gospodarske in finančne krize, ki je posredno povezan z drugim
               ukrepom, to je pa zviševanje cestnin za tovorna vozila in pa zvišanje cen vinjet za
               osebna vozila, s čimer naj bi Vlada poskušala zagotoviti stabilno financiranje
               dokončanje avtocestnega križa, kar je seveda z vidika razvojnih vprašanj tudi
               pomembno.</p>
               <p>Če smo glede prvega ukrepa, to je znižanje stroškov z nižjimi trošarinami,
               optimistični, pa smo glede drugega, ki se nanaša na cestninjenje, pa naj bo to za
               tovorna vozila ali osebna vozila, zadržani, saj še vedno zagovarjamo rešitev, ki bi
               bila najboljša in pa najbolj poštena, da se čim prej uvede elektronsko cestninjenje
               in da vsakdo od tistih, ki uporablja, obremenjuje ali pa poškoduje cestišče, v skladu
               s potrebami plača natančno toliko, kolikor je seveda te storitve porabil ali z
               drugimi besedami, koliko je dejansko res prevozil. A o tem bo prilika za razpravo ob
               obravnavi drugega zakona, ki je prav tako uvrščen na to sejo.</p>
               <p>Znan nemški pregovor pravi, da varčuj takrat, ko imaš. Jaz sem prisiljen še enkrat
               ponoviti, da smo te čase enkrat že zamudili. Niso bili dolgo nazaj, pa v nekem drugem
               času neki drugi ljudje temu niso znali prisluhniti. Namreč takrat, ko smo imeli
               obdobje visoke gospodarske rasti, takrat enostavno, ko ti zmanjka, nimaš več s čim
               varčevati in takih je v Sloveniji ta trenutek, žal, že preveč. Zato je seveda ob tem
               trenutku dobrodošel tudi napotek ekonomistov, da morajo biti vsi ti ukrepi skrbno
               premišljeni in dodelani, če ne se seveda lahko zgodi, da bo morda še za kakšne druge,
               ravno tako potrebne, pomembne in pa nujne ukrepe zmanjkalo, ker bomo seveda na
               določenem področju pa so lahko to tudi trošarine ali vinjete, v proračun pripeljali
               premalo sredstev in da nam ne bo ostalo od tistega, kar bi želeli deliti za nujne in
               pa najnujnejše ukrepe.</p>
               <p>Precej je bilo v tej točki tudi govora, kako so trošarine, kmetijstvo, traktorji,
               kmetijska mehanizacija pomembno in pa potrebno področje. Zato sem seveda vesel, da
               smo na mizo kot enega od treh amandmajev dobili tudi tistega od Vlade, ki številko
               50% zamenjuje s 70%. Mislim, da je to pomemben, potreben, predvsem pa realen in
               finančno še vzdržen predlog in zato bomo v Poslanski skupini LDS amandma, tretji, ki
               ga je pripravila Vlada, podprli, da se seveda številka 50% nadomesti s 70. S tem pa
               mislim, da Vlada tudi ustrezno odgovarja na očitke, da je kmetijstvo podeželje, ki s
               tem dobiva, ocenjujemo, tam nekje med 2, 3 milijone evrov dodatnih sredstev, še kako
               jemlje resno. Hvala lepa.</p>
            </sp>
            <sp xml:id="SDZ5-Redna-06-2009-05-19.sp137">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miroslav Klun v imenu Poslanske skupine SD.</p>
            </sp>
            <sp xml:id="SDZ5-Redna-06-2009-05-19.sp138">

               <speaker>MIROSLAV KLUN:</speaker>

               <p>Hvala za besedo, spoštovani gospod podpredsednik, predstavnica Vlade, kolegice in
               kolegi!</p>
               <p>V okviru protikriznih ukrepov je za sektor prevoza blaga in potnikov Predlog zakona o
               spremembah in dopolnitvah Zakona o trošarinah nedvomno pomemben prispevek blažitve
               krize v tem sektorju, ki je eden izmed tistih, ki ga je kriza zajela med prvimi.</p>
               <p>S predlogom zakona se bodo tako zmanjšale obremenitve, zaradi trošarin zavezancem, ki
               pri izvajanju svoje dejavnosti uporabljajo tovorna motorna vozila s skupno bruto težo
               7,5 ton in več za prevoz blaga oziroma motorna vozila kategorije M2 in M3 za prevoz
               potnikov. Hkrati moram opozoriti, da bodo morali upravičenci zagotoviti ustrezne
               evidence in spremljati porabo goriva za pogon upravičenih vozil, zato se jim bodo
               nekoliko povišali tudi administrativni stroški. Vendar smo prepričani, da se bodo na
               drugi strani znatno omilile posledice finančne in gospodarske krize zaradi teh
               znižanj v sektorju prevoza blaga ter potnikov, saj jim cene goriv predstavljajo
               največji strošek. Zaradi tega predloga bo omogočeno ohranjanje delovnih mest in
               posledično povečanje konkurenčnosti v primerjavi z evropskimi državami, ki niso
               izvedle tega predlaganega ukrepa. Ob upoštevanju, da je bilo na dan 31. 12. 2008 v
               Sloveniji registriranih 2398 avtobusov in 10396 tovornih vozil z največjo dovoljeno
               maso, ki ni manjša od 7,5 ton iz te kategorije, je po oceni Vlade izpad finančnih
               sredstev na letni ravni 38,74 milijona evrov. Izpad prihodkov se bo pokril z drugimi
               javnofinančnimi prihodki.</p>
               <p>Zaradi prej omenjenega, da bodo spremembe zakona o trošarinah omilile posledice
               finančne gospodarske krize v sektorju prevoza blaga in potnikov, v Poslanski skupini
               Socialnih demokratov podpiramo predlagane spremembe zakona, vključno z vladnim
               amandmajem. Hvala.</p>
            </sp>
            <sp xml:id="SDZ5-Redna-06-2009-05-19.sp139">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Rado Likar bo podal mnenje Poslanske skupine SDS. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp140">

               <speaker>RADO LIKAR:</speaker>

               <p>Hvala za besedo, predsedujoči.</p>
               <p>S Predlogom zakona o spremembah in dopolnitvah Zakona o trošarinah, ki ga imamo pred
               seboj, Vlada namerava znižati trošarinsko obremenitev plinskega olja, ki se
               dokazljivo uporablja za pogon motornih vozil za komercialno uporabo - to je tovornih
               vozil, katerih skupna bruto masa znaša 7,5 ton in več, in ki se uporabljajo za prevoz
               blaga, ter vozil, ki se uporabljajo za redni in občasni prevoz potnikov, kar v naši
               poslanski skupini podpiramo. Poleg tega tudi določa roke, v katerih mora carinski
               organ odločiti o zahtevku in izvesti vračilo.</p>
               <p>Naša poslanska skupina SDS pa je vložila tudi amandma k 54. členu zakona, in sicer da
               bi imeli kupci energentov, ki se dokazljivo uporabijo za pogon statičnih delovnih
               strojev, strojev v gradbeništvu in strojegradnji, motornih tirnih vozil in v
               železniškem prometu, žičnic in strojev ter naprav na smučiščih, ter za energente, ki
               se uporabljajo za pogon kmetijske in gozdarske mehanizacije, vključno s traktorji,
               pravico do vračila trošarine v višini 75% trošarine, ki je predpisana za pogonske
               namene, namesto dosedanjih 50.</p>
               <p>To se nam zdi zlasti primerno, ker bi v tem obdobju vsesplošne krize občutno
               izboljšali položaj tako v gradbeništvu, posebej pa še v kmetijstvu, ki protikriznih
               ukrepov Vlade do sedaj še ni bilo deležno v prav veliki meri. Slovenske kmetije so
               namreč v primerjavi s kmetijsko razvitimi državami Evropske unije bistveno manjše,
               poleg tega pa se slovenski kmetje soočajo tudi z razdrobljenostjo posesti in majhno
               posestno strukturo, kar kmetom bistveno povečuje stroške pri obdelavi zemljišč in
               gozda ter, posledično povečuje stroške. Podatki kažejo, da so se skupni stroški
               pridelave poljščin samo v zadnjem letu povečali za 20 in več odstotkov. V živinoreji
               so se v letu 2008 stroški v primerjavi s povprečjem v letu 2007 povečali za več kot
               10%. Odkupna cena mleka in mesa pa v letošnjem letu nezadržno pada.</p>
               <p>V sami strukturi stroškov predstavljajo zelo velik delež stroški domačih strojnih
               storitev, kamor spadajo tudi stroški energentov. Po podatkih KIS-a - Kmetijskega
               inštituta Slovenije - predstavljajo stroški domačih strojnih storitev pri proizvodnji
               pšenice 18,1%, pri proizvodnji silažne koruze 26,6%, pri proizvodnji sena 38,7%, pri
               proizvodnji travne silaže pa kar 41,7% delež. Povečanje deleža vračilo trošarine na
               75% bi pripomoglo k izboljšanju položaja, tako v gradbeništvu kot kmetijstva, še
               posebej v vse bolj zaostrenih pogojih globalne gospodarske in finančne krize.</p>
               <p>Zakon bomo v Poslanski skupini SDS podprli. Hvala.</p>
            </sp>
            <sp xml:id="SDZ5-Redna-06-2009-05-19.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih. K 2. členu so vloženi trije amandmaji.
               Prehajamo k prvemu amandmaju poslanske skupine SDS. Želi kdo razpravljati? Besedo ima
               gospod Janko Veber.</p>
            </sp>
            <sp xml:id="SDZ5-Redna-06-2009-05-19.sp142">

               <speaker>JANKO VEBER:</speaker>

               <p>Hvala za besedo. Lep pozdrav vsem!</p>
               <p>Amandma...</p>
            </sp>
            <sp xml:id="SDZ5-Redna-06-2009-05-19.sp143">

               <speaker>PODPREDSEDNIK MAG. VASJA KLAVORA:</speaker>

               <p>Še to bi vas rad opozoril, oprostite, razpravljamo o vseh treh amandmajih.
               Prosim.</p>
            </sp>
            <sp xml:id="SDZ5-Redna-06-2009-05-19.sp144">

               <speaker>JANKO VEBER:</speaker>

               <p>Torej, amandma, ki je bil vložen s strani koalicije, je zagotovo eden od tistih
               amandmajev, o katerih lahko govorimo, da lahko tudi v tem sistemu trošarin izjemno
               pomagamo tudi pri razvoju oziroma obstoju kmetijske proizvodnje in tudi gozdarske
               proizvodnje, obe panogi sta izjemno pomembni tudi v Sloveniji predvsem za razvoj
               podeželja, ker to so običajno tudi dejavnosti, ki se odvijajo izven večjih središč.
               Velikokrat smo tudi že govorili o tem, kako bi lahko pomagali s posameznimi ukrepi
               tudi na tem področju. Nekateri so bili sicer sprejeti kot predlogi, pa še niso bili
               realizirani v obliki sprejetega zakona in seveda tudi pričakujemo, da se bo to v
               prihodnosti realiziralo.</p>
               <p>Glede samih trošarin pa lahko govorimo o tem, da je ta predlog, da se poveča olajšava
               pri trošarinah za 20%, tisto, za kar ocenjujemo, da je realno in da tudi v tem
               trenutku, ko ugotavljamo, da kmetijstvo in gozdarstvo pravzaprav v tem času recesije
               ta hip mogoče še niti ni toliko na udaru, se pa to že seveda čuti, lahko tudi v
               prihodnje ohranimo "še nekaj rezerve", če temu lahko tako rečemo, v narekovajih, če
               bi res bilo treba še bolj učinkovito oziroma drastično ukrepati, zmanjševati stroške
               pri kmetijstvu in gozdarstvu.</p>
               <p>Tako bom sam podprl amandma koalicije. Idealno bi sicer bilo, kot je tudi predlagano
               pri drugih amandmajih, da je ta odstotek še višji oziroma kot je bilo predlagano,
               celo 100% olajšava, pa vendarle mislim, da moramo vzeti v zakup, da v tem trenutku je
               treba večjo pozornost posvečati tistim panogam, ki že danes imajo zelo izrazite
               težave, in kot sem povedal, če bi res bilo treba, mogoče v nadaljevanju kdaj poseči
               tudi še po dodatnih odstotkih.</p>
               <p>Tako ocenjujem, da bo vendarle to izjemno konkreten in primeren prispevek k
               zmanjševanju stroškov kmetijstva in gozdarstva in teh 70% bo tudi obremenilo dodatno
               proračun z izpadom teh prihodkov, pa vendar menimo, da ta izpad bo obvladljiv in da
               ne bo imel hujših finančnih posledic. Hvala.</p>
            </sp>
            <sp xml:id="SDZ5-Redna-06-2009-05-19.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Peter Verlič. Prosim.</p>
            </sp>
            <sp xml:id="SDZ5-Redna-06-2009-05-19.sp146">

               <speaker>DR. PETER VERLIČ:</speaker>

               <p>Hvala lepa. Spoštovani predsedujoči, spoštovana državna sekretarka s sodelavkama,
               spoštovana poslanka, poslanci! Oglasil sem se k 2. členu, k amandmaju, ki ga je
               vložila Slovenska demokratska stranka, in sicer pod točko 2, da se zadnji odstavek
               22. odstavka črta.</p>
               <p>Ko smo govorili o pomoči prevoznikom, kar je seveda cilj tega zakona z znižanjem
               trošarin, je treba vendarle povedati, da ta ukrep, da ta predlog ni star. Ta ukrep o
               znižanju trošarin smo pravzaprav že predlagali v prejšnji vladi in seveda tudi v
               povezavi z cestninami, ampak takrat se je govorilo o popuščanju prevoznikom, o tem,
               da se nič ne naredi za železnico in da so cestni prevozniki razbojniki, ki uničujejo
               ceste, itd., da ne naštevam. Skratka, tedanja opozicija je imela popolnoma drug govor
               kot pa ga ima sedaj. Seveda boste rekli, da so bile razmere drugačne. Res je, bile so
               drugačne, vendar problemi cestnih prevoznikov so bili tedaj isti, kot so danes.</p>
               <p>Nisem popolnoma prepričan, da bo ta ukrep, če ga gledamo - jaz osebno ga vidim seveda
               kot prispevek k temu, jasno trošarine bodo nižje, vendar pa nisem prepričan, če bo
               pravzaprav to za prevoznika kot podjetnika res tisti ukrep, ki bo nekaj prispeval.
               Zraven je vendarle le treba povedati, da opozarjajo prevozniki, da se jim tržišče
               zožuje, da je konkurenca prevelika, da so cene, ki jih dosegajo na trgu, nizke in da
               se povečuje število praznih kilometrov ter, ne nazadnje, da se povečujejo tudi
               stroški; namreč 40% zvišanje cestnin v neki bilanci majhnega podjetja tudi nekaj
               pomeni.</p>
               <p>Skratka, ob tem bi se kar strinjal z nekaterimi predhodniki iz koalicije, ko so
               podali svoje stališče, da pravzaprav se pogreša neka sistemskost, sistemskost tudi do
               cestnih prevoznikov. Jaz sem sam postavil pisno poslansko vprašanje ministru za
               promet že aprila, pričakoval tudi odgovor, kaj je pravzaprav narejeno za cestne
               prevoznike kot pomemben gospodarski subjekt. Odgovora še ni. Seveda, dobili smo neki
               zakon, ki bo pomagal, vendar pa je še precej stvari, po mojem, na tem področju za
               urediti in mislim, da bi bilo počasi primerno, da Vlada tudi skladno z uredbo
               Evropskega sveta, ki govori o ukrepih, ki se sprejmejo v primeru krize na trgu
               cestnega prevoza blaga, počasi oceni in takšno krizo razglasi tudi za cestno
               prevozništvo v Sloveniji.</p>
               <p>Da se pa vidi, da je vendarle treba pogledati tudi vsak ukrep, ki se ga v okviru
               nekega zakona sprejema.</p>
               <p>Pa nazaj k amandmaju in zadnjemu stavku 22. člena. Mi predlagamo, da se zadnji stavek
               črta. Vračila ni mogoče zahtevati za gorivo, kupljeno z gotovino. Torej, prevoznik,
               ki pride na bencinsko črpalko, ki nabavi gorivo, ima edino možnost, da plača z
               negotovinsko obliko, se pravi samo s kreditno kratico. In kar nekaj prevoznikov je
               opozorilo, da se v teh časih, ko govorimo o krizi, pogosto zgodi, da je ta kreditna
               kartica iz razumljivih razlogov blokirana. Torej, če želi voziti, ne more plačati
               drugače kot brezgotovinsko. Mora na bencinsko črpalko in plačati gorivo. S čim? Ja, z
               gotovino. Gotovina je uradno plačilno sredstvo. Jaz mislim, da evro, ki velja v
               Sloveniji in ki ga imam v denarnici, je uradno plačilno sredstvo in ne vem zakaj, ne
               vem zakaj vračila ni mogoče zahtevati za gorivo kupljeno z gotovino? Po mojem je ta
               stavek zrel ustavne presoje. Jaz ne razumem, zakaj račun, ki ga prevoznik dobi, ko
               kupi gorivo, ne bi bil zadostno dokazilo za plačilo za to, da je gorivo natočil z
               denarjem. Ne vem. Dobro. Argument bo zloraba. Zlorabe ne more biti, če je ustrezna
               kontrola. Tudi pri plačilu z negotovinskimi karticami verjetno lahko pride do tega.
               Mislim, da je ta stavek zanesljivo takšen, da zahteva razmislek. Zato smo v naši
               poslanski skupini ta amandma vložili, da se črta. Kajti popolnoma logično je, da
               lahko pridem v trgovino, da lahko kupim ali pa na bencinsko črpalko in plačam tudi z
               gotovino in za to dobim ustrezno izstavljen račun. Če je potrebno dodati kakšen
               dodatni podatek na račun, ne vem, številko kamiona, če se kdo boji, da bi namesto v
               tovorno vozilo natočil v osebno vozilo, ampak to lahko naredi tudi, če pride s
               kreditno kartico, potem jaz mislim, da je ta amandma potrebno podpreti, vidite, tudi
               v korist prevoznikov. Tista drobna korist, ki se bo pokazala k temu, kot smo zdaj vsi
               ugotovili, da bomo ta zakon podprli, kar se tiče trošarin, podprimo še to in eno
               majhno administrativno oviro, ki pravzaprav ni tako majhna. Lahko se zgodi, jaz
               mislim, da lahko kdo od prevoznikov, ko bo pogledal ta zakon, mislim, sproži celo
               ustavno presojo. Predlagam tukaj razmislek med nami, da o tem amandmaju, o tej drugi
               točki, da se zadnji stavek 22. odstavka črta, da se to sprejme. Jaz sem prepričan, da
               bodo vsi tisti odgovorni, ki morajo ustrezno poskrbeti za to, da bo preprečena
               zloraba, to lahko tudi storili. Hvala lepa.</p>
            </sp>
            <sp xml:id="SDZ5-Redna-06-2009-05-19.sp147">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rado Likar. Prosim.</p>
            </sp>
            <sp xml:id="SDZ5-Redna-06-2009-05-19.sp148">

               <speaker>RADO LIKAR:</speaker>

               <p>Hvala za besedo, gospod predsedujoči.</p>
               <p>Z amandmajem v naši poslanski skupini smo želeli predvsem to, da bi se v večji meri
               pripomoglo k izboljšanju položajev tistih, ki opravljajo dejavnost gradbeništva
               oziroma tistih, ki se še ukvarjajo s kmetijstvom. V pregledu podatkov o ocenah
               pogonskega goriva v Sloveniji lahko vidimo, da se je samo od januarja 2008 do junija
               2008 cena povišala iz 1,072 evra na 1,294 evra. Trenutno so res cene pogonskih goriv
               na svetovni ravni nižje, kot v lanskem letu, je pa Vlada Republike Slovenije ob
               znižanju nabavne cene goriva dvignila trošarine. Same gospodarske in finančne razmere
               so se glede na leto 2008 močno poslabšale in močno prizadele kmetijstvo in
               gozdarstvo. Sprejeti paketi vladnih ukrepov pa do danes niso vključevali ukrepa, ki
               bi bil za kmetijstvo in gozdarstvo sploh uporaben, kaj šele, da bi se prijel. Na
               bančnem trgu se obresti višajo in s tem dražijo kapital, kar dodatno draži
               proizvodnjo in zaostruje ekonomski položaj kmetijstva in gozdarstva v Sloveniji. Z
               veseljem bi podprli tudi predlog mag. Žerjava, vendar, kot je že sam rekel, smo
               predpostavili oziroma vedeli, da koalicija tega ne bo sprejela. Pa še nekaj moram
               poudariti, že na odboru sem opazil oziroma je prevladala teza, da kmetje lahko dobijo
               povrnjeno vso količino, kolikor je pač, oziroma za vso količino pogonskega goriva, ki
               jo kupijo, vendar seveda to ni res, ker so kmetje pri svojih zahtevkih za vračilo
               omejeni na površino oziroma hektar, in ne na to, koliko traktorjev imajo, kaj šele
               kakšne moči so in kako moderni. To je za kmeta osnovno sredstvo, kot je za vsakega
               podjetnika stroj ali za prevoznika kamion, in seveda to ni luksuz. In to, kar bo
               dobil povrnjeno iz naslova trošarine, še to je pač predpisano v uredbi in določeno,
               koliko goriva lahko porabi na hektar primerljive površine.</p>
               <p>Z amandmajem predlagamo tudi to, da tisti prevozniki, ki nedvomno z originalnim
               računom dokažejo, da so kupili pogonsko gorivo in ga plačali na kakršenkoli način,
               torej tudi z gotovino, lahko dobijo povrnjeno trošarino.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-19.sp149">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospo Marjan Bezjak.</p>
            </sp>
            <sp xml:id="SDZ5-Redna-06-2009-05-19.sp150">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Lepo pozdravljeni, državna sekretarka,
               poslanke in poslanci.</p>
               <p>Hvala bogu, da je država, da je Vlada spregledala zdaj, ko je uničila 2 tisoč
               prevoznikov v Sloveniji, ki nimajo več kaj početi, ki so parkirali vozila, in zdaj
               začela zniževati trošarine. Vendar, v tem zakonu, predlogu zakona, je zelo pohvalno -
               razen ene same stvari. Res je, tukaj ni zajetih kmetijskih strojev, tukaj ni zajetih
               gradbenih strojev, ne vem s kakšnim razlogom so tukaj izpuščeni. Kajti, če se bo to
               izpustilo, potem spet dajemo pobudo tem gradbenim podjetjem, z gradbenimi stroji,
               lastnikom gradbenih strojev, da bodo spet začeli točiti lahko kurilno olje, kakor
               tudi kmetom. Mislim, da to ni cilj države, da se spet na drug način izgublja več
               davkoplačevalskega denarja ali več trošarin, zaradi tega smo se mi v Poslanski
               skupini SDS odločili vložiti amandma, da popravimo še ta del, ki bi lahko prešel v
               takšne ali drugačne mahinacije.</p>
               <p>Res je, da je dejansko tri mesece, odkar je bil sprejet Zakon o trošarinah,
               parkiranih preko 2 tisoč vozil. Morda je bil cilj napraviti selekcijo, kdo dlje
               zdrži, kdo lahko dlje časa krvavi, ne vem. Pritiski slovenskih prevoznikov v tem letu
               na dvig trošarin so bili jalovi. V lanskem letu, se spomnimo prevoznika, z letalom so
               se vozili gledati, kako se gradijo avtoceste ministra Žerjava. Bile so na rok
               zgrajene. Letos pa smo udarili, Vlada je udarila slovenske prevoznike blazno po žepu,
               če lahko tako rečem. In zaradi tega smo tudi dobili toliko več brezposelnih ljudi.
               Včerajšnji podatek ministra za gospodarstvo, da je bilo v letošnjem letu samo 1480
               ljudi več brezposelnih, to je zelo, zelo malo ljudi, če je ta podatek resničen. Ta
               podatek je dejansko tudi prebral iz podatkov, ki so mirodajni v Sloveniji.</p>
               <p>Ministrstvo za promet ali Vlada se odloča tudi za dvig cestnin. S tem delom trošarin,
               ki se bo vrnil, ta del trošarin bo dejansko zakril oči, ker na drugi strani bodo
               dvignili cestnine. Res je, boljše proso, kot pa čisto nič.</p>
               <p>Rad bi še eno stvar poudaril. Zdaj bodo morala prevozna podjetja, prevozniki zbirati
               mesec dni račune, drugi mesec jih bodo predali carinskemu uradu, davčnim
               inštitucijam, potem mesec dni traja tista kontrola, rok vračila tega denarja je 60
               dni. Ljudje, to je 120 dni kreditiranja države, 120 dni. Tega se niti ne zavedajo
               določeni, ki danes tudi tukaj razpravljajo. Zato je tudi pomembno bilo povračilo
               preplačanega DDV-ja, da bi prišli na 7 ali 14 dni ali celo v veljavnost, s tem letom,
               21 dni. Bi tudi vsaj ta del skrajšali, ker bi tisti zakon veljal tudi za ta del. Ali
               morda izgubljeni ali izpuščeni v tem zakonu kmetijski stroji. Ali mislite ukiniti
               zadruge, ki so nekako podpora pridelovalcem kmetijskih pridelkov, da bodo lahko
               direktno prodajali v trgovine? Ne vem, kakšen je namen. Zakaj je bilo kmetijstvo
               izvzeto iz tega zakona? Drugače pa moram priznati, da je gotovo zadnji čas, da se
               sprime ta zakon, da podprete tudi ta amandma, kajti na koncu koncev je preko 12.000
               prevoznikov v Sloveniji, ki v državno blagajno veliko, veliko denarja prispeva. Upam,
               da še ni prepozno. Upam, da bo ta ukrep dovolj hiter in prav tako upam, da boste ta
               predlog amandmaja, ki smo ga v Slovenski demokratski stranki vložili, vzeli za
               dobronamernega, ne pa slabonamernega. Kajti, tako kot sem že prej dejal, s tem bomo
               preprečili tudi "tankanje", če lahko tako v žargonu rečem, delovnih in kmetijskih
               strojev s kurilnim oljem, strojev, kar je dejansko, vsi vemo, prepovedano. Zakaj bi
               spet morali imeti še neke dodatne inštitucije, inšpekcije, da bodo še dodatno
               kontrolirali, če se bodo te stvari dogajale. Napravimo zakon tak, kot mora biti, da
               bo veljal za vse. Hvala.</p>
            </sp>
            <sp xml:id="SDZ5-Redna-06-2009-05-19.sp151">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo razpravljati o amandmajih? Odpiram prijavo.</p>
               <p>Gospa državna sekretarka, izvolite. Boste potem?</p>
               <p>Gospod Bogdan Barovič, izvolite.</p>
            </sp>
            <sp xml:id="SDZ5-Redna-06-2009-05-19.sp152">

               <speaker>BOGDAN BAROVIČ:</speaker>

               <p>Hvala lepa.</p>
               <p>Bom kratek. Že v uvodni predstavitvi stališča sem povedal, da v Slovenski nacionalni
               stranki podpiramo amandma, v tem primeru, ja, SDS, ki predvideva, da se v veljavnem
               54. členu zakona v sedmem in devetem odstavku beseda "petdeset" nadomesti s
               "petinsedemdeset". V Slovenski nacionalni stranki ocenjujemo, da je ta predlog dober,
               boljši od ostalih dveh predlogov.</p>
               <p>Kar se tiče amandmaja Slovenske ljudske stranke. Seveda je popolnoma razumljivo, da
               je v tem trenutku, v času recesije, kmetijstvo še kako pomembno. Kajti, padec skoraj
               10% proizvodnje v kmetijstvu daje v razmislek, kako bomo živeli naprej, pa vendarle
               ocenjujem, da reševanje skozi Zakon o trošarinah, enega od mnogih zakonov, ne moremo
               reševati vprašanja kmetijstva s povečanjem s 50 na 100% povrnitev trošarine. Mogoče
               je to en sestavni del, ki bi prišel v hujši krizi v poštev. V tem primeru pač ne.
               Prav tako pa mislim, da ni pošteno do vseh nas, ko slišimo, da primerjamo zdaj
               zmanjšanje trošarin za tovorna vozila z dvigom cestnin. Mislim, da sta to dve
               popolnoma različni vsebini in ni prav da to mešamo. Po eni strani trošarine pomenijo
               za tistega, ki je prevoznik ali avtobusa ali tovornjaka nad 7,5 ton, znižanje
               trošarin pomeni veliko za njegovo lastno produkcijo. Plačilo cestnin pa seveda veliko
               pomeni za vse nas, ki vozimo po slovenskih cestah, in ti dve vsebini sta popolnoma
               neprimerljivi in dvig cestnin mora biti izveden in se mora izvesti.</p>
               <p>Skratka. Predlagam, kolegicam in kolegom, jaz spoštujem vse tri predložene amandmaje,
               vendar ocenjujem, da bi bilo od vseh rešitev najbolje in prav sprejeti rešitev, ki jo
               predlaga SDS, torej, da bi 50% nadomesti z besedo "petinsedemdeset" in ta amandma v
               Slovenski nacionalni stranki tudi podpiramo.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp153">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jakob Presečnik, izvolite.</p>
            </sp>
            <sp xml:id="SDZ5-Redna-06-2009-05-19.sp154">

               <speaker>JAKOB PRESEČNIK:</speaker>

               <p> Hvala lepa za besedo gospod podpredsednik. Spoštovana državna sekretarka, ki ravno
               odhaja s sodelavkama, ter kolegice in kolegi.</p>
               <p>Že v mnenju poslanske skupine, ki ga je podal naš kolega Radovan Žerjav, smo jasno
               povedali, da je dobro, da smo pozorni na vso zakonodajo, ki prihaja za razreševanje
               teh kriznih razmer in vseskozi seveda ugotavljamo, da je kmetijstvo tisto, na
               katerega žal Vlada pozablja in na kar opozarjamo pri vseh teh zakonih. Tudi moje
               včerajšnje poslansko vprašanje predsedniku Vlade je očitno padlo na plodna tla, to je
               dobro in že takoj za tem ali pa istočasno, ker je bilo vprašanje že v petek
               dostavljeno predsedniku Vlade oziroma kabinetu, je iz vrst koalicije prišla rešitev
               za kmetijske stroje in tako dalje, kjer se to vračilo trošarine po vašem predlogu, po
               predlog koalicije, poveča iz 50 na 70%.</p>
               <p>Torej vsi trije predlogi, ki so, vsi trije amandmaji, ki so, seveda izboljšujejo
               trenutno veljavno stanje. Mi seveda podpiramo naše rešitve, da se trošarina vrne v
               celoti. Za to so seveda argumenti, ki smo jih napisali tudi v predlogu amandmaja.
               Samo dva bom navedel. Delež goriva v stroških proizvodnje v slovenskem kmetijstvu je
               seveda bistveno večji kot v primerljivih državah, kot v večini držav Evropske unije,
               kjer so seveda kmetijske površine, predelovalne površine, bistveno bistveno večje kot
               so v Sloveniji, razdrobljenost bistveno manjša. Takšno je stanje. Seveda bo kdo
               rekel, potrebno je združevati in tako dalje, površine in posesti, vendar to je dolg
               proces, se pa seveda tudi to dogaja.</p>
               <p>In pa še drugi razlog je potrebno navesti. Funkcija kmetijstva ni samo osnovna
               dejavnost pridelovanja hrane, ampak je to predvsem družbeno izredno pomembna
               funkcija, to je obdelanost krajine, odprtost prostora in njegovega upravljanja z
               vidika ekonomije, strategije, ekologije in tako dalje. In je to seveda osnovni pogoj
               za zadovoljivo poseljenost in, bi rekel, oblikovanost in podobo naših podeželskih
               območij. Zato bomo podprli ta naš amandma, ki je pod številko dva.</p>
               <p>Imam pa vprašanje in bi želel, da tudi državna sekretarka odgovori na to vprašanje,
               kar je dr. Verlič že prej izpostavil, namreč, ali so res objektivni pogoji za
               bojazen, ki jih predlagatelj navaja pri obrazložitvi za dvaindvajseti odstavek
               oziroma zadnji odstavek, kjer pišete, da je zaradi preprečevanja zlorab določeno, to
               mislim na avtoprevozniško dejavnost, zaradi preprečevanja zlorab je določeno, da
               vračila ni mogoče zahtevati za gorivo kupljeno z gotovino. Jaz bi tako rekel. Če je
               ta možnost objektivno velika, potem to razumem, sicer pa ne razumem tega dejstva in
               jemljem na znanje tudi razloge, o katerih je govoril prej dr. Verlič, da vedno seveda
               tudi ni mogoče, da se vedno tudi ni mogoče izogniti takšnemu načinu odplačevanja. Ne
               vem, ali res ni drugih inštrumentov, ki bi zagotavljali, da ne pride do zlorabe na
               tem področju. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp155">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Bogovič. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp156">

               <speaker>FRANC BOGOVIČ:</speaker>

               <p>Lep pozdrav, gospod podpredsednik, kolegice, kolegi.</p>
               <p>Tudi sam želim utemeljiti svojo podporo k temu amandmaju, ki smo ga vložili v Ljudski
               stranki. Hkrati pa tudi izražam zadovoljstvo, da so bili predlagatelji tako iz
               opozicijske stranke k temu členu, kakor tudi vidimo danes, da so tudi koalicijske
               stranke vložile svoj amandma. Prepričan sem, da bo na koncu rešitev, ki je bila ob
               obravnavi tega zakona, rešitev, ki bo delno pripomogla k reševanju krize, ki v
               kmetijstvu zagotovo je. Žal slišimo večkrat, da nekateri ocenjujejo, da v kmetijstvu
               še ni krize ali pa, da bo prihajala z velikimi zamiki. Vendar pa tisti, ki
               pridelujejo mleko in jim je cena padla iz 33 centov na 26 centov po litru mleka,
               tistim se je plačilni rok iz prej 30 dni povečal zdaj na 45 dni, pa se še zmanjšuje,
               podaljšuje ta rok. Podobno se dogaja pri pitancih, kjer je kilogram mesa za mlado
               pitano govedo izpod tri evre, plačilni roki se tam dva meseca in več.</p>
               <p>Mislim, da je prav, da se tudi v tem zboru spregovori o tem in da se prepozna, da so
               akutni znaki krize v kmetijstvu in se prav zelo ostro odražajo, še posebej tam, kjer
               propadajo kakšni predelovalni obrati, kot se je v Sloveniji, v Prekmurju, že zgodilo
               v preteklih tednih, mesecih. Ljudje so bili praktično ob vse pridelke oziroma ob
               znesek, vrednot svojega, v tistem primeru, goveda v klavnico prodanega. Mislim, da je
               prav, da se na nek način v tem trenutku spregovori tudi o tem, da vemo, da je ta
               kriza, ki je v kmetijstvu oziroma ostri pogoji, konkurenčnost evropskega kmetijstva,
               ki udarja na slovensko, se odraža vsak dan. V tej krizi, ki je konstantna, vsak
               teden, vsak dan tudi katera od teh kmetij omaga. Kar se dogaja sedaj v gospodarstvu v
               nekem enkratnem valu, zopet po zelo zaostrenih pogojih na širšem področju, je v
               kmetijstvu permanenten ukrep. Permanentno stanje je temu primerno, veliko število
               zmanjšanih kmetij, ki še danes uspevajo na tem trgu, konkurira tem ostrim pogojem.
               Zato me veseli, da bomo sprejeli en takšen zelo konkreten ukrep. Ukrep, s katerim
               bomo v bistvu naredili to, da za trošarino kot davščino, ki jo država pobere, da
               naredimo nek ukrep v to smer, da bo tega davka s strani države pobranega manj in da
               bo del teh sredstev puščen tistim, ki se s kmetijstvom ukvarjajo, in bodo na ta način
               mogoče tudi kakšen mesec, leto dlje kljubovali razmeram na tem zelo ostrem trgu.
               Prepričan pa sem, da bomo v prihodnje morali na tem področju sprejeti še kar nekaj
               zakonov, tudi v Ljudski stranki smo že vložili zakon o dohodnini, kjer želimo tudi
               razčistiti določene stvari, ki so zopet povezane z davščinami. Mislim, da je prav, da
               je to tema, okoli katere Državni zbor in Vlada tudi v prihodnje porabila dovolj časa,
               ji bosta posvetila dovolj pozornosti in ta prepotreben segment temu prepotrebnemu
               segmentu slovenskega gospodarstva omogoči preživetje. Hvala.</p>
            </sp>
            <sp xml:id="SDZ5-Redna-06-2009-05-19.sp157">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Radovan Žerjav, izvolite.</p>
            </sp>
            <sp xml:id="SDZ5-Redna-06-2009-05-19.sp158">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi.</p>
               <p>Danes imajo kupci za gorivo, ki se uporablja za pogon kmetijske in gozdarske
               mehanizacije, vključno s traktorji, pravico do 50% vračila trošarine, ki je
               predpisana za pogonske namene. To je zaradi same narave slovenskega kmetijstva, po
               naših ocenah, absolutno premajhen delež. Namreč, stanje v slovenskem kmetijstvu, ki
               je pogojeno z razdrobljenostjo in neugodnimi naravnimi danostmi za kmetijsko
               predelavo, se v zaostrenih gospodarskih razmerah še drastično poslabšuje. Zvišanje
               tega deleža, ki ga ne nazadnje tudi predlagamo skozi naš amandma, do katerega so
               upravičeni kmetje, bi seveda pripomoglo k omilitvi tega slabega ekonomskega položaja
               v kmetijstvu. Statistični urad Republike Slovenije je namreč februarja letos objavil
               informacijo, da je bil faktorski dohodek v kmetijstvu v letu 2008 za 10% nižji, kot v
               letu 2007. Cene kmetijskih pridelkov pa izredno močno nihajo, v zadnjih časih
               predvsem padajo, drastično padajo.</p>
               <p>Ko govorimo o deležu goriva v stroških, je pri slovenskih kmetih večji, kot v drugih
               državah, saj so slovenske kmetije bistveno manjše, kot v večini evropskih držav,
               poleg tega pa se naše kmetije soočajo še z razdrobljeno parcelno strukturo, o čemer
               sem pravzaprav že govoril.</p>
               <p>S povečanjem upravičenega deleža bi pripomogli k izboljšanju tega ekonomskega
               položaj, kar bi pripomoglo k lažjemu kmetovanju v vseh bolj zaostrenih pogojih ter s
               tem omogočili nadaljnji razvoj podeželja, predvsem podeželja.</p>
               <p>Eden od razlogov znižanja ravni obdavčitve navedenih v direktivi so tudi socialni
               oziroma okoljski razlogi. Kmetje morajo danes namreč izpolnjevati stroge pogoje pri
               kmetovanju, standarde na področju varstva okolja, varnosti hrane, zdravja in dobrega
               počutja živali ter upoštevati načela dobrega kmetijskega in okoljskega delovanja, kar
               je zajeto s pojmom "navzkrižna skladnost".</p>
               <p>Tudi zaradi vsega navedenega, smo mnenja, da bi bilo 100% povračilo trošarine pravi
               odgovor na to hudo krizo, ki se je zgodila tudi v kmetijstvu, ne samo na ostalih
               področjih gospodarstva, ampak tudi kmetijstva.</p>
               <p>Zato bomo seveda v Slovenski ljudski stranki ta naš amandma podprli.</p>
               <p>Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp159">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo besedo?</p>
               <p>Gospod Jurša, izvolite.</p>
               <p>Potem pa gospa državna sekretarka.</p>
            </sp>
            <sp xml:id="SDZ5-Redna-06-2009-05-19.sp160">

               <speaker>FRANC JURŠA:</speaker>

               <p>Hvala lepa, gospod podpredsednik. Glede na to, da je bilo kar precej besed izrečenih
               na amandma, ki ga vlaga Slovenska ljudska stranka, ne bi želel ponavljati razlogov za
               100% vračilo trošarine. Pridružujem se vsem tistim izrečenim besedam, ki so jih
               izrekli kolegi iz Slovenske ljudske stranke. Moram povedati, da bom tudi jaz podprl
               njihov amandma. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp161">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa državna sekretarka, izvolite.</p>
               <p/>
            </sp>
            <sp xml:id="SDZ5-Redna-06-2009-05-19.sp162">

               <speaker>MAG. HELENA KAMNAR:</speaker>

               <p>Najlepša hvala. Dovolite mi, da se odzovem na vaše razprave v zvezi z vloženimi
               amandmaji. Začela bom s prvim amandmajem, in sicer s črtanjem zadnjega stavka
               dvaindvajsetega odstavka tega člena. Pri vsakem ukrepu, ki ga želi Vlada izvesti in
               je ciljan na točno določeno populacijo, se vedno vsi zavzemamo, pravilom poslanci in
               Vlada, da ne bi prišlo do izigravanja inštrumenta in da bi bil res naravnan na tisto
               populacijo, na katero želimo, da je naravnan.</p>
               <p>Brezgotovinsko plačilo zagotavlja identifikacijo kupca. Identifikacija kupca povezuje
               njegovo dejavnost, registrirano dejavnost in namen, za katerega kupuje konkretno
               gorivo in za katerega bo zahteval vračilo trošarine. To se pravi, negotovinsko
               plačilo dejansko onemogoča oziroma povezave te identifikacije onemogočajo, da bi
               prišlo do izigravanja tega inštrumenta in uporabo goriva, ki je za točno določene
               namene, za kakšne druge namene. Zato je bila vgrajena ta določba. Kar se tiče tega,
               da prihaja do blokade računov in zato brezgotovinsko plačilo ni mogoče, to povsem ne
               drži. Brezgotovinsko plačilo so tudi plačilne kartice, kot so magma in podobne
               kartice, ki jih je moč uporabiti v ta namen, in ravno tako zagotavljajo ustrezno
               identifikacijo.</p>
               <p>Kar se tiče amandmajev, ki se nanašajo na kmetijsko dejavnost. Naj vam povem, da že
               sedanji položaj kmetom omogoča vračilo trošarine v višini 224 evrov na 1.000 litrov.
               To je v primerjavi, če zdaj delamo primerjavo z avtoprevozniki, ker imamo ravno oboje
               na tapeti, približno skoraj še enkrat toliko. Če bi sprejeli amandma, ki ga predlaga,
               torej prvi amandma, potem bi bilo to vračilo v višini štiristo oseminštirideset evrov
               na tisoč litrov kar je seveda ob vseh drugih ukrepih, ki misli, da so vam bili včeraj
               v odgovoru na poslanska vprašanja tudi že predstavljeni, nesprejemljivo. Menimo, da
               je prav, da uravnotežimo ukrepanje države, zlasti ukrepanje, ki se nanaša na sredstva
               javnih financ za vse segmente. Za Vlado je sprejemljiv predlog amandmaja, ki
               vključuje zgolj kmetijsko mehanizacijo, ne pa tudi stacionarnih delovnih strojev, in
               sicer do višine 70% kar bo pomenilo povišanje vračil kmetom v višini tristo deset
               evrov namesto sedanjih dvesto štiriindvajset evrov na tisoč litrov.</p>
               <p>Še ena stvar je bila izpostavljena, kdaj je možno vračilo zagotoviti? Ta rok je bil
               postavljen skupaj z nadzornim organom; poglejte, tukaj ne gre za kreditiranje države,
               kot je bilo nekako vmes povedano. Trošarina je obveznost, ki se potem vrne. In rok
               petinštirideset dni, ki je postavljen v zakonu zagotavlja primerno izvedbo vseh
               kontrol in postopkov, zato vendarle menimo, da ga je moč ohraniti. Velja pa
               poudariti, zlasti pri kmetijstvu še en element, ki je bil uveden z letošnjim letom,
               medtem ko so v preteklih letih ta vračila trošarine bila naravnana na enkrat letno,
               se v letošnjem letu ta trošarina vrača vsak mesec posebej, kar je pomemben element k
               izboljšanju likvidnostnega položaja kmetijske populacije.</p>
               <p>Toliko, hvala lepa.</p>
            </sp>
            <sp xml:id="SDZ5-Redna-06-2009-05-19.sp163">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še bi želeli razpravljati. Prijava teče. Izvolite.</p>
            </sp>
            <sp xml:id="SDZ5-Redna-06-2009-05-19.sp164">

               <speaker>DR. PETER VERLIČ:</speaker>

               <p>Hvala lepa. Se opravičujem, sem stisnil napačno tipko. Hvala lepa.</p>
               <p>Spoštovana gospa državna sekretarka, moram reči, da ne razumem odgovora in tega
               pojasnila.</p>
               <p>Mislim, da osnovna dilema ni razjasnjena. Torej, če želim, kot avtoprevoznik dobiti
               vrnjeno trošarino, mi ostane samo brezgotovinsko plačilo. V vsakem primeru moram
               imeti kartico. Denar za mene ne velja. Se pravi, če pridem z denarnico, z zakonitim
               plačilnim sredstvom, očitno to, da bi mi na črpalki ali tam, kjer bi gorivo kupil, ne
               morejo izdati računa, na katerem so, ne vem, vsi tisti nujno potrebni
               identifikacijski podatki, s katerimi se jasno izkažem, da sem upravičenec za vračilo
               trošarine. In kontrola ne more biti pri prevoznikih, ne morejo prevozniki trpeti, da
               bo lažje davčni in carinski inšpekciji in ne vem komu.</p>
               <p>Jaz mislim, da mora država poskrbeti za vse te instrumente, kontrole da do zlorab ne
               bo prihajalo. Ampak do zlorab prihaja tudi če imam plačilne in ne vem kakšne kartice.
               Ne razumem pa, da v državi Sloveniji, če imam jaz blokirano; tudi Magno imam najbrž
               lahko blokirano, pa ne vem katero kartico, sploh pa zdaj. In se pogovarjamo, tukaj
               smo se vsi strinjali o zaostrenih pogojih poslovanja teh prevozniških podjetij.
               Veste, vedno bolj se mi dozdeva, da ščitimo inšpekcije, ki bi morale kontrolirati, na
               račun prevoznikov. Pač, pa naj imajo brezgotovinsko, kaj bo zdaj z denarjem hodil in
               plačeval. Oprostite, saj to je skoraj tako, kot da pridemo v Mercator in nam rečejo v
               Mercatorju - od danes naprej samo s kartico, z denarjem pa ne. Jaz mislim, da je ta
               razmislek potreben in da nadzor izvajajo za to ustrezni organi, ki morajo preprečiti,
               da tisti, ki plača z gotovino na črpalki, ali pri dobavitelju, ali kjerkoli, da to
               res naredi tako, da ne pride do zlorabe. In mislim, da tega ne smemo naprtiti
               prevoznikom. Ob tem pa res ne razumem, zakaj denar, gotovina kar na lepem za eno
               skupino populacije, tako, kot ste se izrazili, zdaj so prevozniki ena skupina,
               posebna populacija, za katero pač gotovina ne velja. Mislim, da tukaj to breme pa res
               z lahkoto naložimo tistim organom, ki morajo zlorabe preprečevati in to zanesljivo ne
               more iti na škodo prevoznikov.</p>
               <p>Spoštovane poslanke in poslanci, predlagam, da amandma podpremo. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp165">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker ne želi nihče.... Oprostite. Malo bolj gor roko. Izvolite, gospod
               Likar.</p>
               <p/>
               <p/>
            </sp>
            <sp xml:id="SDZ5-Redna-06-2009-05-19.sp166">

               <speaker>RADO LIKAR:</speaker>

               <p>Hvala za besedo, predsedujoči. Bom čisto kratek, ker se ne bi rad ponavljal. Ampak
               sem dobil občutek, da smo vsi prišli do tega spoznanja, da bi bilo dobro ta delež
               vračila trošarin povišati. Zdaj je razlika med Vlado pa med predlogom Slovenske
               demokratske stranke, samo še 5% in kot je po navadi v pogajanjih, vsak nekje popusti.
               Malo iz vrha, malo od spodaj. Predlagam, da podprete naš amandma s 75% vračilom. Kar
               se pa tiče plačila z gotovino, kot je rekla gospa državna sekretarka, menim tudi sam,
               da gotovo obstaja inštrument, nadzor, ki bi to zlorabo preprečeval. Ne bi zdaj znal
               na pamet reči, mogoče na račun matično številko ali pa šifro dejavnosti, nekaj takega
               gotovo obstaja. Mislim, da je tudi primerno podpreti to, da se ta zadnji stavek
               dvaindvajsetega odstavka črta. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp167">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še enkrat odpiram prijavo. Gospod Gvido Kres, izvolite.</p>
               <p/>
            </sp>
            <sp xml:id="SDZ5-Redna-06-2009-05-19.sp168">

               <speaker>GVIDO KRES:</speaker>

               <p>Hvala lepa za besedo. Jaz zagovarjam to 100% vračilo. Če že pri tem 100% ne moremo
               priti skupaj, moram povedati to, da sem se ravno zdaj, ta vikend, pogovarjal z eno od
               kmetic iz našega okolja, ki pravi: "Vsa zemljišča imam gotovo najbolj oddaljena od
               svoje proizvodnje in smo ta mesec za nafto zapravili 1000 evrov." Vemo, koliko
               pridejo te trošarine. In pravi: "Čisto drugače je za tiste, ki kmetujejo, ki se
               njihova zemljišča in njihov delokrog vrti okrog njihovih posestev." In gotovo takšni
               kmetje niso v enakem položaju. Če že ne moremo priti na 100, pa se poskusimo
               pogovoriti, da vsaj tistim, ki imajo bistveno bolj oddaljeno, ki bistveno več goriva
               na ta račun porabijo, ker je zaradi tega njihova proizvodnja tudi bistveno dražja, da
               tukaj najdemo en kompromis, čeprav mislim, da bi bilo najbolj pošteno 100%. Ne bojte
               se tega, kar sem danes zasledil, da lahko pride do zlorabe. Mislim, da se da to
               zadevo na bistveno bolj eleganten način reševati, ne pa, da tem obrtnikom, ki
               poslujejo tudi z gotovino, na ta način onemogočamo njihovo enostavno poslovanje.</p>
               <p>Zdaj pa kar se tiče še kartic. Veste, saj kartice so najbolj verjetno in to
               negotovinsko poslovanje, ko na eni strani resnično lahko zelo enostavno posluješ,
               ampak to tudi stane. Zaradi tega so tudi procent, dva, pet, kolikor kje, dražje
               storitve, izdelki in vse, zaradi tega, ker nekomu plačujemo, zaradi tega
               poenostavljena plačevanja. Torej, ta modernizacija na eni strani prinaša tudi
               podražitve. Sprejmimo, za božjo voljo, to zadevo na ta način kot smo ta amandma dali.
               Jaz bom gotovo podprl naš amandma. Hvala lepa.</p>
            </sp>
            <sp xml:id="SDZ5-Redna-06-2009-05-19.sp169">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O amandmajih bomo...Se morate odločiti za telefon
               ali zame. Prijava teče. Gospod Bezjak, izvolite.</p>
            </sp>
            <sp xml:id="SDZ5-Redna-06-2009-05-19.sp170">

               <speaker>MARJAN BEZJAK:</speaker>

               <p>Hvala za besedo, gospod podpredsednik.</p>
               <p>Ena dodatna informacija je bila še potrebna, ravno zato mislim nasloviti eno
               vprašanje na gospo državno sekretarko v zvezi s tem. Zakon bo sprejet s 1. junijem,
               kako pa bodo lahko, ve se, da ima veliko prevoznih podjetij tudi lastne črpalke, ki
               imajo toliko tisoč litrov goriva natočenega. Kako bo ta zakon, ali bodo oni lahko
               uveljavljali za nazaj za tisto gorivo, ki ga že imajo nabavljenega ali od tistega
               dne, ko bodo potem s 1. junijem na novo začeli točiti? Imajo pa še morda goriva do 1.
               avgusta, karikirano. Hvala.</p>
            </sp>
            <sp xml:id="SDZ5-Redna-06-2009-05-19.sp171">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa državna sekretarka, izvolite.</p>
            </sp>
            <sp xml:id="SDZ5-Redna-06-2009-05-19.sp172">

               <speaker>MAG. HELENA KAMNAR:</speaker>

               <p>Hvala lepa. Na datum uveljavitve zakona bo potrebno napraviti popis in gorivo, ki bo
               od tega dne naprej, bo podvrženo določilom tega zakona.</p>
            </sp>
            <sp xml:id="SDZ5-Redna-06-2009-05-19.sp173">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zdaj pa res ugotavljam, da ne želi nihče več razpravljati. Zaključujem
               razpravo. O amandmajih bomo v skladu s časovnim potekom seje zbora odločali danes v
               okviru glasovanj, pol ure po prekinjeni 14. točki dnevnega reda. S tem prekinjam to
               točko dnevnega reda.</p>
               <p>Prehajamo na <title xml:id="SDZ5-Redna-06-2009-05-19.title11">13. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O FINANČNEM POSLOVANJU, POSTOPKIH ZARADI
                  INSOLVENTNOSTI IN PRISILNEM PRENEHANJU V OKVIRU REDNEGA POSTOPKA.</title> Predlog
               zakona je v obravnavo zboru predložila Vlada. Besedo dajem predstavniku Vlade za
               dopolnilno obrazložitev predloga zakona.</p>
               <p>Gospod Boštjan Škrlec, državni sekretar, izvolite.</p>
            </sp>
            <sp xml:id="SDZ5-Redna-06-2009-05-19.sp174">

               <speaker>BOŠTJAN ŠKRLEC:</speaker>

               <p>Hvala lepa za besedo predsedujoči. Lep pozdrav poslanke in poslanci!</p>
               <p>Osrednji cilj predlaganih sprememb Zakona o finančnem poslovanju in postopkih zaradi
               insolventnosti je celovita ureditev obdelave osebnih podatkov insolventnih dolžnikov,
               ki so potrošniki. Pri tej celoviti ureditvi zasledujemo predvsem stališča, ki so bila
               izražena v nekaj sodbah oziroma odločbah Ustavnega sodišča in v skladu z opozorili,
               ki jih je podala informacijska pooblaščenka glede varstva osebnih podatkov. V teh
               postopkih se zbirata dve vrsti osebnih podatkov. To sta enotna matična številka in
               davčna številka. Davčno številko uporabljajo predvsem banke in druge finančne
               institucije, s katero ugotavljajo v popolnosti identifikacijo insolventnega dolžnika,
               kar je pomembno zlasti, zaradi pravočasne prijave terjatev v postopku zaradi
               insolventnosti. Z enotno matično številko pa se identificira predvsem lastnik oziroma
               dolžnik kot lastnik nepremičnin ali kot imetnik poslovnega deleža. S tem se omogoči
               stečajnim upnikom, da identificirajo takšno osebo, s čimer se varujejo pravice
               upnikov in tudi morebitnih drugih oseb, ki bi stopile v promet z takšnim
               premoženjem.</p>
               <p>Z vidika načela sorazmernosti obdelave osebnih podatkov je prepovedana javna objava
               tako EMŠO kot tudi davčne številke. Upravičeni subjekt, ki pa zahteva
               identifikacijske podatke insolventnega dolžnika, ki je potrošnik, pa lahko prejme
               samo tisti podatek, ki se nanaša na eno izmed obeh identifikacijskih oznak oziroma
               številk, in sicer tiste, ki jo je posebej določil v zahtevi za posredovanje
               podatkov.</p>
               <p>Drugi sklop sprememb meri na večjo učinkovitost vodenja postopkov zaradi
               insolventnosti, saj se zagotavlja pravna podlaga za posredovanje podatkov v postopkih
               v informatizirani obliki. Zaradi večje informatizacije teh postopkov se določa tudi
               obveznost, da stečajni upravitelj oziroma upravitelj svoja poročila, sezname
               preizkušenih terjatev in druga pisanja predloži sodišču v elektronski obliki in jih
               podpiše z varnim elektronskim podpisom. Prav tako pa bo tudi sodišče po predlogu
               zakona izdajalo sklepe in odredbe v elektronski obliki.</p>
               <p>Zadnji del sprememb se nanaša na uskladitev oziroma prilagoditev določb o smiselni
               uporabi Zakona o pravdnem postopku. Gre namreč za to, da zaradi specifične narave
               insolventnih postopkov smiselna uporaba Zakona o pravdnem postopku, ki je sicer
               pravilo, zahteva nekaj drobnih popravkov, in sicer spremenjene so določbe o tem, na
               kakšen način in kdo odloča o pritožbi zoper sklepu v postopku zaradi insolventnosti
               in tudi glede pravnih posledic izostanka zaroka. To so novosti, ki jih prinaša
               predlog zakona. Hvala lepa.</p>
            </sp>
            <sp xml:id="SDZ5-Redna-06-2009-05-19.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. predlog zakona je obravnaval Odbor za notranjo politiko, javno upravo in
               pravosodje kot matično delovno telo. Besedo dajem predsedniku gospodu dr. Vinku
               Gorenaku za predstavitev poročila odbora. Prosim.</p>
            </sp>
            <sp xml:id="SDZ5-Redna-06-2009-05-19.sp176">

               <speaker>DR. VINKO GORENAK:</speaker>

               <p>Hvala lepa.</p>
               <p>Odbor za notranjo politiko, javno upravo in pravosodje je na svoji 4. seji 6. maja
               2009 obravnaval Predlog zakona o spremembah in dopolnitvah Zakona o finančnem
               poslovanju, postopkih zaradi insolventnosti in prisilnem prenehanju, ki ga je
               Državnemu zboru seveda predložila Vlada. Odbor je razpolagal z mnenje Državnega sveta
               ter z mnenjem Zakonodajno-pravne službe.</p>
               <p>Predstavnik predlagatelja je povedal približno to, kar smo slišali zdaj. Zato lahko
               rečem samo to, da smo se poleg tega seznanili še z mnenjem Državnega sveta, ki zakon
               podpira. Predstavnica Zakonodajno-pravne služb je povedala, da so amandmaji, ki so
               bili vloženi s strani poslanskih skupin koalicije, usklajeni in zakon izboljšujejo,
               če poenostavim.</p>
               <p>V nadaljevanju je Odbor sprejel amandmaje poslanskih skupin koalicije. K 7., 17.,
               20., 21., 22., 28., 30., 32. in 35. členu. Ni pa sprejel amandmaja Poslanske skupine
               SDS in ni glasoval o enem izmed amandmajev, ki sta s tem postala brezpredmetna.</p>
               <p>Odbor je v skladu z 128. členom Poslovnika Državnega zbora glasoval o vseh členih
               skupaj in jih sprejel. Dopolnjeni predlog zakona pa je sestavni del poročila, ki ste
               ga sprejeli. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp177">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Anton Urh
               v imenu Poslanske skupine DeSUS.</p>
               <p/>
            </sp>
            <sp xml:id="SDZ5-Redna-06-2009-05-19.sp178">

               <speaker>ANTON URH:</speaker>

               <p>Spoštovani gospod podpredsednik, gospod državni sekretar, poslanke in poslanci!
               Predlagana novela Zakona o finančnem poslovanju, postopkih zaradi insolventnosti in
               prisilnem prenehanju prinaša spremembe v treh segmentih, in sicer uskladitev stališča
               Ustavnega sodišča glede varstva osebnih podatkov in poseganja v pravico do varstva
               osebnih podatkov, dalje v delu, ki se nanaša na informatizacijo postopkov ter na
               učinkovitejše vodenje postopkov zaradi insolventnosti.</p>
               <p>Lani sprejeti zakon je uzakonil in uredil tudi področje osebnega stečaja - možnosti
               prezadolženim fizičnim osebam, da predlagajo stečaj, na podlagi katerega se bodo
               lahko njihovi upniki delno poplačali. O preostanku pa imajo možnost predlagati odpust
               dolga. Zadolžitev fizičnih oseb temelji na nepoznavanju zakonitosti poslovanja z
               denarjem. Do prezadolženosti pa lahko pride tudi zaradi dogodkov, na katere
               posameznik nima vpliva, kot so smrt družinskega člana, bolezen, v današnjem času pa
               ne toliko nezmožnost za delo, temveč pomanjkanje delovnih mest ter posledično
               brezposelnost.</p>
               <p>Poslanci DeSUS-a smo že ob sprejemanju novele zakona opozarjali na finančne posledice
               uvedbe osebnega stečaja, saj mora predlagatelj ob vložitvi predloga založiti predujem
               za kritje začetnih stroškov postopka, ki obsega pavšalno nadomestilo za objave,
               nadomestilo za upravitelja in druge stroške postopka. Predujem tako znaša približno
               dobrih 2 tisoč evrov, kar pa je za prezadolženega dolžnika zagotovo precejšen
               strošek.</p>
               <p>Skratka, pomanjkljivosti lani sprejetega zakona so predmet današnje razprave oziroma
               te novele. Poslanci DeSUS-a menimo, da predlagane spremembe sledijo stališču
               Ustavnega sodišča ter da so pripravljene skladno z vodilnimi načeli osnovnega zakona,
               zato bomo ta predlog zakona soglasno podprli.</p>
               <p>Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp179">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Silven Majhenič v imenu Poslanske skupine SNS.</p>
               <p/>
            </sp>
            <sp xml:id="SDZ5-Redna-06-2009-05-19.sp180">

               <speaker>SILVEN MAJHENIČ:</speaker>

               <p>Spoštovani gospod podpredsednik. Spoštovani prisotni.</p>
               <p>Novela prinaša tudi spremembe. Uskladitev stališč izraženih v odločbah Ustavnega
               sodišča in opozorili informacijske pooblaščenke glede varstva osebnih podatkov in
               zagotavljanja sorazmernosti zakonskega posega v pravico do varstva osebnih podatkov
               insolventnih dolžnikov. Daje se pravna podlaga za popolno identifikacijo
               insolventnega dolžnika, kajti za popolno identifikacijo posameznika ne zadostuje le
               podatek o imenu in priimku posameznika, temveč je za popolno identifikacijo potreben
               še podatek o EMŠO oziroma o davčni številki. Zaradi pravnih posledic začetka postopka
               osebnega stečaja je vodenje obeh identifikacijskih številk vsekakor potrebno za
               dosego z ustavo dopustnega cilja, to je varovanje interesov oziroma položaja širokega
               kroga upnikov stečajnega dolžnika in kupcev njegovega premoženja, ki spada v stečajno
               maso. Daje se ustrezna pravna podlaga za posredovanje podatkov o postopkih zaradi
               insolventnosti v informatizirani obliki. Podatki se v informatizirani obliki lahko
               posredujejo le upravičencem za namene določene z zakonom, zaradi uresničitve načela
               sorazmernosti posega v osebne podatke. Upravičenec lahko prejme samo podatek o eni od
               identifikacijskih številk - EMŠO ali davčni številki insolventnega dolžnika, in sicer
               tisti, ki jo določi v zahtevi za posredovanje podatkov v informatizirani obliki.
               Zagotavlja se učinkovitejše vodenje postopkov zaradi insolventnosti.</p>
               <p>Novela prinaša uskladitev z ureditvijo Zakona o spremembah in dopolnitvah Zakona o
               pravdnem postopku <stage xml:id="SDZ5-Redna-06-2009-05-19.stage9">(ZPP-D)</stage>. Uvaja se možnost vložitve predloga za začetek osebnega
               stečaja na zapisnik pri sodišču ter nekatere ostale spremembe, ki so potrebne zaradi
               jasnejše in redakcijsko dosledne pravne ureditve.</p>
               <p>V Poslanski skupini Slovenske nacionalne stranke bomo predlog zakona o spremembah in
               dopolnitvah zakona o finančnem poslovanju, postopkih zaradi insolventnosti in
               prisilnem prenehanju podprli. Hvala.</p>
            </sp>
            <sp xml:id="SDZ5-Redna-06-2009-05-19.sp181">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Gvido Kres v imenu Poslanske skupine SLS.</p>
               <p/>
            </sp>
            <sp xml:id="SDZ5-Redna-06-2009-05-19.sp182">

               <speaker>GVIDO KRES:</speaker>

               <p>Hvala za besedo, gospod podpredsednik. V Poslanski skupini Slovenske ljudske stranke
               menimo, da Predlog zakona o spremembah in dopolnitvah Zakona o finančnem poslovanju,
               postopkih zaradi insolventnosti in prisilnem prenehanju prinaša pozitivne spremembe.
               Gre predvsem za uskladitev z odločbami Ustavnega sodišča in opozorili informacijske
               pooblaščenke glede varstva osebnih podatkov in zagotavljanja sorazmernosti zakonskega
               posega v pravice do varstva osebnih podatkov insolventnih dolžnikov. Praksa je
               pokazala, da je nujna popolnoma identifikacija insolventnega dolžnika, osebe, zoper
               katero se vodi postopek zaradi insolventnosti. Popolna identifikacija pa ne pomeni le
               podatek o imenu in priimku posameznika, temveč je za popolno identifikacij potreben
               še podatek enotne matične številke oziroma davčne številke. Banke in druge finančne
               institucije ter drugi gospodarski subjekti insolventnega dolžnika v svojih evidencah
               navadno identificirajo z davčno številko. Za EMŠO pa je insolventni dolžnik
               identificiran kot morebitni lastnik nepremičnine v zemljiški knjigi oziroma kot
               imetnik poslovnega deleža v družbi z omejeno odgovornostjo v sodnem registru.
               Verjetno se vsi strinjamo, da je prav, da se zaščiti pravni položaj širšega kroga
               upnikov insolventnega dolžnika in pravnih subjektov, s katerimi ta dolžnik vstopa v
               poslovna in druga pravna razmerja. Če želijo pravočasno prijaviti svoje terjatve, je
               potrebna popolna identifikacija in v Poslanski skupini Slovenske ljudske stranke se
               strinjamo, da v tem primeru najverjetneje ne gre za prekomeren poseg v položaj
               insolventnega dolžnika. Zagotovo pa je dobrodošla tudi sprememba v smeri večje
               informatizacije postopka, ki je pomembna za pospešitev in samoučinkovitost vodenja
               postopkov zaradi insolventnosti. Med drugim gre za obveznost upravitelja, da svoja
               poročila, sezname preizkušenih terjatev in druga pisanja predloži sodišču v
               elektronski obliki in prav tako obveznost, da sodišče izdaja sklepe in odredbe v
               elektronski obliki. V Poslanski skupini Slovenske ljudske stranke bomo v upanju, da
               spremembe dejansko ne prinašajo posledic v smislu zavlačevanja postopkov,
               zapravljanja premoženja in dvojnega plačevanja stečajnih upraviteljev, predlog zakona
               podprli. Hvala lepa.</p>
            </sp>
            <sp xml:id="SDZ5-Redna-06-2009-05-19.sp183">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milan Gumzar v imenu Poslanske skupine LDS.</p>
            </sp>
            <sp xml:id="SDZ5-Redna-06-2009-05-19.sp184">

               <speaker>MILAN GUMZAR:</speaker>

               <p>Hvala za besedo. Lepo pozdravljeni! Poslanski klub LDS bo novelo zakona o finančnem
               poslovanju, postopkih zaradi insolventnosti in prisilnem prenehanju podprl, ker
               prinaša kar nekaj sprememb: uskladitev s stališči, izraženimi v odločbi Ustavnega
               sodišča, in opozorilo informacijske pooblaščenke glede varstva osebnih podatkov in
               zagotavljanja sorazmernosti zakonskega posega v pravico do varstva osebnih podatkov
               insolventnih dolžnikov; zagotovitev ustrezne pravne podlage za posredovanje podatkov
               o postopkih zaradi insolventnosti v informacijski obliki; zagotovitev učinkovitejšega
               vodenja postopkov zaradi insolventnosti; uskladitev z ureditvijo v zakonu o
               spremembah in dopolnitvah zakona o pravdnem postopku; ureditev možnosti vložitve
               presoje za začetek osebnega stečaja na zapisnik pri sodišču ter spremembe, ki so
               potrebne zaradi jasnejšega in redakcijskega, dosledne pravne ureditve. Na sami seji
               Odbora za notranjo politiko, javno upravo in pravosodje je odbor obravnaval in
               sprejel nekaj amandmajev, ki so nastali na podlagi usklajevanja z Zakonodajno-pravno
               službo Državnega zbora, in osnovni tekst novele zakona še tako izboljšal.</p>
               <p>Na podlagi navedenih ugotovitev in dejstev, da za drugo obravnavo na seji Državnega
               zbora niso bili vloženi amandmaji, bomo v Poslanskem klubu LDS predlog novele zakona
               podprli. Hvala.</p>
            </sp>
            <sp xml:id="SDZ5-Redna-06-2009-05-19.sp185">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Čepič v imenu Poslanske skupine SD.</p>
            </sp>
            <sp xml:id="SDZ5-Redna-06-2009-05-19.sp186">

               <speaker>BOGDAN ČEPIČ:</speaker>

               <p>Hvala za besedo. Sprememba zakona narekuje potrebo po celoviti uskladitvi s stališči
               Ustavnega sodišča Republike Slovenije in opozorilom informacijske pooblaščenke za
               varstvo osebnih podatkov. Podatki, ki jih je posredovalo Ministrstvo za pravosodje o
               postopkih prisilne poravnave, prisilne likvidacije in stečajnih postopkov, so
               zaskrbljujoči, saj se stvari rešujejo izredno dolgo in na ta način se upočasnjujejo
               tudi postopki. S predlogom zakona se ureja možnost hitrejšega reševanja predvsem
               takrat, ko je potrebna hitrejša zagotovitev in pravna podlaga za zbiranje določenih
               podatkov v postopkih insolventnosti. Upam, da bodo te spremembe omogočile hitrejše
               reševanje dolgotrajnih postopkov.</p>
               <p>Sama sprememba zakona tudi usklajuje ureditve v drugih zakonskih predlogih in
               nekaterih redakcijskih popravkih, ki pomenijo jasnejše poimenovanje zakona o
               finančnem poslovanju, postopkih zaradi insolventnosti in prisilnem prenehanju, ob tem
               pa ta zakon dela uporabnejšega, predvsem pa celotne postopke informacijsko
               nadgrajujejo in uvajajo lažjo dostopnost do podatkov, ki so v samem postopku
               insolventnosti potrebni. Sama sprememba zakona pa ne spreminja temeljnih načel
               postopkov, kar je nujno, da tako zaščitimo tako upnika kot tudi dolžnika.</p>
               <p>Zaradi vsega predlaganega bomo v Poslanski skupini Socialnih demokratov predlog
               sprememb zakona tudi podprli. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp187">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospod Jožef Jerovšek v imenu Poslanske skupine SDS.</p>
               <p/>
            </sp>
            <sp xml:id="SDZ5-Redna-06-2009-05-19.sp188">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod predsedujoči, spoštovane kolegice in kolegi! Spremembe
               in dopolnitve zakona o finančnem poslovanju, postopkih zaradi insolventnosti in
               prisilnem prenehanju po navedbah predlagateljev narekuje potreba po celoviti
               uskladitvi stališč Ustavnega sodišča Republike Slovenije glede varstva osebnih
               podatkov.</p>
               <p>Predlagatelj poudarja, da je dodatno zasledoval cilje zagotovitve ustrezne pravne
               podlage za posredovanje podatkov o postopkih zaradi insolventnosti v informatizirani
               obliki in cilj zagotovitve učinkovitega vodenja postopkov zaradi insolventnosti ter
               tudi ureditev možnosti vložitve predloga za začetek osebnega stečaja na zapisnik pri
               sodišču.</p>
               <p>V Poslanski skupini SDS smo pričakovali, da bo predlagatelj predvideni cilj
               zagotovitve učinkovitega vodenja postopkov zaradi insolventnosti zastopal tudi pri
               spremembi zakona, vendar se to, žal, ni zgodilo. Sprememba zakona je bila priložnost
               za Vlado, da bi predlagala takšne spremembe, ki bi pospešile izvedbo stečajnega
               postopka in povečale varstvo interesa upnikov v stečajnem postopku. Po našem mnenju
               gre razvoj insolvenčne zakonodaje pod taktirko sedanje Vlade v povsem napačno smer.
               Zato predlagatelj k predlogu sprememb zakona niti ni odprl tistih členov zakona, ki
               bi omogočili amandmajsko izboljšanje zakona v tej smeri. Opažamo trend, da se
               zmanjšuje vloga upniških odborov, prav tako pa Vlada ni prisluhnila društvom
               oškodovancev, ki so dajala zelo koristne predloge, temelječe na večletnih izkušnjah v
               stečajnih postopkih.</p>
               <p>Rešitve o predlogu zakona so tudi nejasne in po našem mnenju prehajajo v nasprotje z
               nekaterimi pravnimi načeli, kot je na primer načelo določnosti in
               retroaktivnosti.</p>
               <p>Tako po našem mnenju predlagana sprememba 499. člena omogoča dvojno nagrajevanje
               upraviteljev v primerih, ko je nagrada že bila izplačana, in prav tako spodbuja
               zavlačevanje stečajnega postopka.</p>
               <p>V Slovenski demokratski stranki poudarjamo, da bi ob zakonu morali zaostriti
               odgovornost udeležencev, predvsem profesionalnih organov stečajnega postopka, ter
               predvideti ostre sankcije za kršitelje, ki ne spoštujejo zakona in ne sledijo
               temeljnim ciljem in načelom stečajnega postopka, kar je kontroliran izbris
               nesolventnega dolžnika iz registra na tak način, da je oškodovanje upnika kar
               najmanjše. Po našem mnenju bi morali stečajni upravitelji za svoje delovanje
               odgovarjati tudi z osebnim premoženjem, tako pa smo pogosto soočeni z zavlačevanjem
               stečajnega postopka in črpanjem stečajne masa ne račun upnikov.</p>
               <p>V Poslanski skupini SDS spremembam zakona ne bomo nasprotovali, saj gre zgolj bolj
               ali manj lepotne popravke, s katerimi resorno ministrstvu skuša ustvarjati vtis
               normalne zakonodajne aktivnosti na področju pravosodja. Zamujena priložnost za
               popravek zakona v smeri dejanskega izboljšanja je posledica pomanjkanja politične
               volje, ki jo opažamo tudi pri drugih predlogih tega ministrstva.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp189">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o dopolnjenem predlogu zakona bomo opravili danes v okviru glasovanj, pol
               ure po prekinjeni 14. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-19.title12">14. TOČKO DNEVNEGA REDA</title>, to je na obravnavo <title xml:id="SDZ5-Redna-06-2009-05-19.title13">PREDLOGA
                  ZAKONA O SPREMEMBAH IN DOPOLNITVAH ZAKONA O IZVRŠEVANJU KAZENSKIH SANKCIJ, PO
                  SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga zakona.</p>
               <p>Gospod Boštjan Škrlec državni sekretar.</p>
            </sp>
            <sp xml:id="SDZ5-Redna-06-2009-05-19.sp190">

               <speaker>BOŠTJAN ŠKRLEC:</speaker>

               <p>Hvala lepa za besedo, gospod podpredsednik. Spoštovane poslanke in poslanci.</p>
               <p>Zakon o spremembah in dopolnitvah Zakona o izvrševanju kazenskih sankcij prinaša
               spremembe v treh sklopih. Prvi, osrednji in najpomembnejši del je odprava posebne
               zdravstvene komisije, ki je bila ustanovljena z namenom, da se bi dosegale hitrejše
               odločitve o odložitvi nastopa kazni, kazni zapora, in sicer iz zdravstvenih razlogov.
               V praksi so se pokazale težave. Sodišče, ko prejme prošnjo za odložitev kazni, je
               dolžno sprejeti odločitev o tem, ali obstajajo razlogi za odložitev ali ne, v osmih
               dneh. Zdravstvena komisija, ki je bila ustanovljena z namenom, da da mnenje o takšni
               upravičenosti odložitve, pa, kot se je izkazalo v praksi, teh mnenj ni bila sposobna
               izdelati v takšnem časovnem okvirju. Zaradi tega je prihajalo do zamud, postopek je
               postal bolj dolgotrajen in je šel dejansko na škodo osebam, ki so napotene na
               prestajanje kazni.</p>
               <p>Zaradi tega se ta komisija s predlogom zakona ukinja, s čimer pa ne bo trpela
               pravičnost odločanja. O odložitvi napotitve na prestajanje kazni zapora bo še vedno
               odločalo sodišče oziroma direktor zavoda, kadar so za to podani pogoji. Pri svoji
               odločitvi bo sodišče lahko za preveritev zdravstvenih razlogov angažiralo izvedence
               medicinske stroke, direktor pa se bo posvetoval s specialnostim oziroma bo pridobil
               mnenje specialista. S tem pa bo zagotovljeno, da bodo zakonski roki za odločitev o
               tem, ali so podani zdravstveni razlogi za odložitev kazni ali ne, tudi
               spoštovani.</p>
               <p>Druga sprememba se nanaša na sistem oziroma ureditev uklonilnega zapora, tudi tretji
               sklop se nanaša na ta isti problem, s tem da je ta druga sprememba uvedena zgolj v
               delu, ko se določajo razlogi za preložitev uklonilnega zapora. Glede na to, da je
               uklonilni zapor možno kot nadomestni ukrep, prisilni ukrep izreči zgolj v trajanju
               tridesetih dni, ni treba, da obstaja tako širok nabor razlogov za odložitev nastopa
               tega ukrepa, kot je to pri kazni zapora. Zaradi tega predlagamo v tej noveli, da kot
               opravičljiv razlog za preložitev ostane zgolj odložitev iz zdravstvenih razlogov.</p>
               <p>Tretji sklop pa se nanaša na napotitev oseb, ki jim je izrečen uklonilni zapor na
               prestajanje tega ukrepa. Sedanja ureditev je takšna, da zahteva obvezno napotitev teh
               oseb, ki prestajajo uklonilni zapor, na odprte oddelke zavoda. Težava je v tem, da
               odprti oddelki zavodov vsebujejo oziroma služijo za nastanitev tiste populacije oseb,
               ki prestajajo kazen zapora, ki so že tako rekoč v celoti resocializirane. Na teh
               oddelkih ni posebnega varovanja, na teh oddelkih velja pravzaprav povsem odprt režim,
               brez kontrol prihodov in odhodov, in namestitev oseb, ki jim je izrečena in dejansko
               pridejo na prestajanje uklonilnega zapora, v to populacijo ni primerna. V zvezi z
               uklonilnim zaporom velja, da je več kot 90% kazni poplačanih, ko osebe prejmejo poziv
               za prestajanje oziroma ko prejmejo odločbo o izreku uklonilnega zapora. Drugi
               preostanek, večinski preostanek oseb kazen plača, ko prejmejo poziv. Dejansko na
               prestajanje uklonilnega zapora pa je napoteno oziroma privedena zgolj peščica oseb in
               v večini primerov gre za osebe, ki niso osebnostno urejene oziroma zaradi svojih
               osebnih lastnosti, pogosto so pod vplivom alkohola in tudi sicer v podobnih stanjih,
               niso primerne za nastanitev na odprte oddelke zavodov.</p>
               <p>Zakonska sprememba bo zagotovila, da bodo te osebe sprejete v centralnih delih
               zavoda, to je del zavoda, kjer je zagotovljena tudi vsa potrebna administrativna
               podpora, da bodo potem v skladu z navodilom o napotovanju oseb na prestajanje kazni
               razporejene na oddelke, kjer je to najprimerneje. To je vsebina Predloga sprememb
               Zakona o izvrševanju kazenskih sankcij. Hvala lepa.</p>
            </sp>
            <sp xml:id="SDZ5-Redna-06-2009-05-19.sp191">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Besedo dajem predsedniku gospodu dr. Vinku
               Gorenaku za predstavitev poročila odbora. Prosim.</p>
            </sp>
            <sp xml:id="SDZ5-Redna-06-2009-05-19.sp192">

               <speaker>DR. VINKO GORENAK:</speaker>

               <p>Hvala lepa. Kot že rečeno, Odbor za notranjo politiko, javno upravo in pravosodje je
               obravnaval tudi ta predlog zakona, torej Predlog zakona o spremembah in dopolnitvah
               Zakona o izvrševanju kazenskih sankcij, in sicer na 4. seji 6. maja 2009. Po
               skrajšanem postopku ga je predložila Vlada. Na odboru smo imeli na razpolago mnenje
               Državnega sveta, mnenje Zakonodajno-pravne službe, mnenje Sodnega sveta, prejeli pa
               smo tudi dopis Marjana Čandra, penologa. Predstavnik predlagatelja je v dopolnilni
               obrazložitvi povedal to, kar smo slišali zdaj, zato tudi sam tega ne bi ponavljal.
               Državni svet je sporočil, da podpira ta predlog zakona, predstavnica zakonodajne
               službe pa je povedala, da so potrebni nekateri amandmaji, ki jih je koalicija tudi
               predložila. Opozicijski člani odbora smo bili skeptični in smo nasprotovali ukinitvi
               posebne komisije, torej posebne zdravstvene komisije. V nadaljevanju je odbor sprejel
               amandmaje poslanskih skupin koalicije, ni pa sprejel amandmaja k 2. členu poslanske
               skupine SDS. Odbor je v skladu s 128. členom Poslovnika sprejel zakon v vseh členih,
               ki ste ga prejeli kot dopolnjeni predlog tega poročila. Hvala lepa.</p>
            </sp>
            <sp xml:id="SDZ5-Redna-06-2009-05-19.sp193">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Silven
               Majhenič v imenu Poslanske skupine SNS.</p>
            </sp>
            <sp xml:id="SDZ5-Redna-06-2009-05-19.sp194">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Poglavitne spremembe zakona so tri: odprava
               posebne zdravstvene komisije, ki naj bi odpravila zastoje pri odločanju o odlogih
               oziroma prekinitev kazni, ki so nastale z uvedbo te komisije, ureditev odložitve
               prestajanja uklonilnega zapora in ureditev napotitve na preostanek uklonilnega zapora
               z navodilom o razporejanju in pošiljanju obsojencev na prestajanje kazni zapora.</p>
               <p>Odprava zdravstvene komisije, ki odloča o utemeljenosti zdravstvenih razlogov za
               odlog oziroma prekinitev prestajanja kazni zapora se po mnenju Slovenske nacionalne
               stranke ne zdi upravičena. Zdravstvena komisija se odpravlja iz razloga hitrejše
               odločitve o odložitvi oziroma prekinitvi prestajanja kazni zapora, na ta način pa se
               omogoča direktorju zavoda oziroma sodišču, da se samostojno odloči o odlogu oziroma
               prekinitvi prestajanja kazni zapora brez strokovne zdravniške podlage.</p>
               <p>Po mnenju predlagatelja je ustavitev komisije zmanjšala obseg obsojenčevih pravic,
               saj je takšen postopek dolgotrajen, po mnenju Slovenke nacionalne stranke pa bo prav
               njena ukinitev še dokončno zmanjšala obseg obsojenčevih pravic, saj ima po novi
               ureditvi pristojno sodišče v konkretni zadevi zgolj pravico pridobiti mnenje
               izvedenca medicinske stroke, ne pa dolžnosti to storiti. Prav tako ima direktor
               zavoda pri odločanju o prekinitvi zaporne kazni iz zdravstvenih razlogov zgolj
               možnost pridobitve mnenja specialista medicinske stroke, ki svojo dejavnost opravlja
               v okviru matičnega zavoda, v katerem obsojenec prestaja kazen zapora. Vsekakor pa ni
               dolžan tega storiti in lahko sam suvereno odloči. Po mnenju predlagatelja bosta lahko
               tako sodnik kot tudi direktor zavoda svojo odločitev utemeljila na podlagi izdelanega
               strokovnega zdravniškega mnenja.</p>
               <p>V Poslanski skupini Slovenske nacionalne stranke pa se sprašujemo, koliko časa bo
               trajala pridobitev takšnega strokovnega mnenja. Običajno ravno toliko, kolikor časa
               je potrebovala komisija za odločitev.</p>
               <p>Naslednja sprememba je ureditev odložitve prestajanja uklonilnega zapora. Uklonilni
               zapor sodišče predpiše osebi, kaznovani v postopku o prekršku, najdlje v trajanju 30
               dni. Sprememba zakona bo omogočila sodiščem, da osebe, ki jim je bil izrečen
               uklonilni zapor, napotijo na zaprte, polodprte ali odprte oddelke zavodov, v skladu z
               njihovo osebno urejenostjo. Po mnenju Poslanske skupine Slovenske nacionalne stranke
               pa bi morali osebe, ki jim je bil izrečen uklonilni zapor, primarno napotiti v zaprt
               oddelek in šele nato bi bila mogoča njihov prerazporeditev v polodprte ali odprte
               oddelke zavodov.</p>
               <p>Ureditev, ki trenutno velja in določa, da sodišče, ki je osebi v postopku o prekršku
               določilo uklonilni zapor, pošlje to osebo na izvrševanje uklonilnega zapora primarno
               v odprt ali polodprt oddelek zavoda, skladno s prostorskimi možnostmi zavoda, se je v
               praksi namreč izkazala za popolnoma neprimerno.</p>
               <p>Veliko vas je najbrž, ki ne veste, kaj se skriva za temi tako imenovani uklonilci. To
               niso samo tisti, ki imajo prometni prekršek. To so tudi tisti, ki so kaznovani zaradi
               nasilništva, tatvin, tudi droge in tako naprej. To so tudi taki ljudje, ki niso
               urejeni in ne spadajo v odprti oddelek. Nesprejemljivo je, recimo, da intervencijska
               skupina pripelje na odprti oddelek za prestajanje uklonilnega zapora, na primer,
               zvezanega nasilnika, alkoholika in ga preda vodji izmene, ko je tam na tistem oddelku
               sam, in pravzaprav s tistim človekom ne more nič, ne more pomagati. Pravzaprav je
               celo ogrožen. Mislim, da je to res nedopustno in nesprejemljivo. Odprti oddelki za te
               ljudi niso primerni.</p>
               <p>Kar se pa tiče tistih, ki sprejemajo socialno pomoč, in se uklonilni zapor za njih
               odpravi ali prekine, je pa totalna neumnost. V tem primeru Romi uklonilnega zapora ne
               bodo videli. Tisti primer, ko je policija dala 180 predlogov za Romkinjo, ki se vozi
               brez izpita in dela prekrške, ne bo dočakal epiloga. Stari zakon okrog kaznovanja in
               prestajanja kazni zapora je bil dober, celo odličen, v primerjavi s tem, ki ga imamo
               danes, zato ne vidim razloga, da ga ne uvedemo nazaj.</p>
               <p>V Poslanski skupini Slovenske nacionalne stranke pa pozdravljamo črtanje 5. člena na
               matičnem delovnem telesu. S predlaganim členom se je namreč podaljšal rok za izdajo
               oziroma uskladitev podzakonskih predpisov zakona o spremembah in dopolnitvah zakona o
               izvrševanju kazenskih sankcij, ki je začel veljati 1. novembra 2001.</p>
               <p>Mi tega zakona ne bomo podprli. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp195">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Gvido Kres v imenu Poslanske skupine SLS.</p>
            </sp>
            <sp xml:id="SDZ5-Redna-06-2009-05-19.sp196">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani.</p>
               <p>V Poslanski skupini Slovenske ljudske stranke še vedno verjamemo v slovensko
               pravosodje in menimo, da bodo sodniki znali pravilno razsoditi, ali nekomu določiti
               uklonilni zapor ali ne in na kakšnem oddelku naj se ta zapor izvaja. Verjamemo, da
               lahko na teh odprtih oddelkih prihaja do problemov, sploh v zvezi z varovanjem in
               podobno. Vedeti moramo, da uklonilni zapor dejansko nastopi zgolj v 10% primerov in
               da so osebe, ki uklonilni zapor nastopijo, najverjetneje precej problematične. Smoter
               uklonilnega zapora sicer ni kazen, ampak je to le sredstev za zagotovitev plačila
               denarnih obveznosti posameznika. Pravilno in smotrno je, da obstaja možnost odločitve
               sodišča ali človek pošlje na zaprti, polodprti ali odprti oddelek zavoda. Že z vidika
               same varnosti je bolje, da se že takoj presodi, ali osebo, ki ji je bila izrečena
               sankcija uklonilnega zapora, takoj poslati na zaprti oddelek ali ne. Ni nam namreč
               treba čakati na to, ali bo nekdo pobegnil in šele potem uvajati ostrejše sankcije,
               saj se za določene osebe lahko tak ukrep predvidi vnaprej.</p>
               <p>Seveda pa v Poslanski skupini Slovenske ljudske stranke spremembo zakona razumemo
               tako, da to ne pomeni, da se bodo zdaj te osebe avtomatično nameščale na zaprte
               oddelke zavodov za prestajanje kazni. V predlogu zakona namreč piše, da se pošlje
               oseba na izvršitev uklonilnega zapora skladno z navodilom, ki ureja razporejanje in
               pošiljanje obsojencev na prestajanje kazni zapora v zavode za prestajanje kazni.</p>
               <p>Druga sprememba, ki jo prinaša predlog zakona, je ukinitev posebne zdravstvene
               komisije, ki odloča o odložitvi kazni zapora iz zdravstvenih razlogov. Če je praksa
               res pokazala, da ta institut ne privede do hitrejših in učinkovitejših rešitev, ampak
               celo povzroča dolgotrajnejše in bolj zapletene postopke odločanja in ugotavljanja,
               ali so podani razlogi za odložitev kazni, se mora z ukinitvijo te komisije strinjati.
               Konec koncev je res, da lahko o tem odločajo sodišča, ki se opirajo na izvedenska
               mnenja.</p>
               <p>V Poslanski skupini Slovenske ljudske stranke se bomo glede tega zakona odločali po
               lastni presoji.</p>
               <p>Hvala lepa.</p>
               <p/>
               <p/>
            </sp>
            <sp xml:id="SDZ5-Redna-06-2009-05-19.sp197">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Milan Gumzar v imenu Poslanske skupine LDS.</p>
            </sp>
            <sp xml:id="SDZ5-Redna-06-2009-05-19.sp198">

               <speaker>MILAN GUMZAR:</speaker>

               <p>Še enkrat lepo pozdravljeni.</p>
               <p>Poslanski klub LDS bo Predlog zakona o spremembah in dopolnitvah Zakona o izvrševanju
               kazenskih sankcij podprl. Novela Zakona o izvrševanju kazenskih sankcij se dotika
               predvsem dveh rešitev iz veljavnega Zakona o izvrševanju kazenskih sankcij, ki je bil
               sprejet v lanskem letu.</p>
               <p>Najprej gre za odpravo posebne zdravstvene komisije, ki odloča o odložitvi kazni
               zapora iz zdravstvenih razlogov. Ideja uvedbe te zdravstvene komisije je bila v tem,
               da bi s pomočjo te komisije sodišča lahko hitreje ugotavlja ali obsojala razloge za
               odložitev nastopa kazni zapora zaradi zdravstvenih razlogov. V praksi se je žal
               pokazalo, da ta inštitut ne privede do hitrejših in učinkovitejših rešitev, ampak
               povzroči dolgotrajnejše in bolj zapletene postopke odločanja in ugotavljanja, ali so
               podani razlogi za odložitev kazni zaradi zdravstvenih razlogov. Zato v poslanskem
               klubu LDS podpiramo predlog, da se ta posebna komisija ukine in da se vrnemo na
               ureditev, po kateri o tem vprašanju odločajo sodišča sama, pri tem pa se lahko
               opirajo na izvedeniška mnenja. To je sistem, ki je veljal tudi prej in je utečen in
               je znan in v praksi tudi deluje.</p>
               <p>Druga sprememba se nanaša na napotitev na prestajanje uklonilnega zapora za osebe, ki
               jim je uklonilni zapor izrečen v postopkih v prekršku. Po sedaj veljavni ureditvi
               velja, da je treba te osebe nameščati primarno na odprte oddelke zavodov. Ta ureditev
               se je izkazala v praksi za neprimerno, ker na odprtih oddelkih zavodov biva
               populacija obsojencev, ki je praktično popolnoma pripravljena na vrnitev v svobodo in
               je že skoraj v popolni meri socializirana. Tisti prestopniki, ki jim je bil izrečen
               uklonilni zapor in nastopijo prestajanje tega uklonilnega zapora, pa so populacija,
               ki imajo praviloma neurejene življenjske razmere, v zvezi s tem so tudi mogoče lahko
               alkoholiki, narkomani in podobno, ker gre za popolnoma različno populacijo in pogosto
               prihaja tudi do konfliktov.</p>
               <p>V poslanskem klubu LDS podpiramo prizadevanja predlagatelja oziroma Ministrstva za
               pravosodje, da se ta neustreznost odpravi. Podpiramo rešitev, da se osebe, ki jim je
               kazen uklonilnega zapora izrečena, usmerijo oziroma napotujejo na ustrezne oddelke.
               Predlagana ureditev ne pomeni, da se bodo te osebe avtomatično nameščale na zaprte
               oddelke teh zavodov, ampak se bodo nameščale na zavode, ne pa na odprte oddelke.
               Pomembnejša razlika je v tem, da ima zavod večjo stopnjo varovanja in da skladno z
               oceno in osebnostnimi razmerami te osebe namestimo v ustrezen oddelek. Na ta način
               bomo preprečili morebitne konflikte in da se osebe, ki jim je uklonilni zapor
               izrečen, lahko ustrezno namestijo na prestajanje kazni.</p>
            </sp>
            <sp xml:id="SDZ5-Redna-06-2009-05-19.sp199">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Colarič v imenu poslanske skupine SD.</p>
            </sp>
            <sp xml:id="SDZ5-Redna-06-2009-05-19.sp200">

               <speaker>ANTON COLARIČ:</speaker>

               <p>Hvala lepa.</p>
               <p>Kolegice, kolegi, naj kar takoj povem, da Socialni demokrati bomo podprli sprejem
               zakona o spremembah in dopolnitvah Zakona o izvrševanju kazenskih sankcij po
               skrajšanem postopku. Veljavni zakon sicer celovito ureja področje izvrševanja
               kazenskih sankcij in, kot je bilo že danes večkrat rečeno je bil spremenjen v letu
               2008.</p>
               <p>Med dosedanjem izvajanjem te novele pa so se pokazale potrebe po spremembi posameznih
               rešitev, saj se je izkazalo, da nekatere rešitve novele niso dosegle svojega namena.
               Kot neustrezna rešitev se je pokazala uveljavitev posebne zdravstvene komisije, ki
               odloča, ali se obsojencu lahko odloži izvršitev kazenskega zapora zaradi hujše
               bolezni oziroma ali se obsojencu lahko prekine prestajanje kazni zapora zaradi potreb
               zdravljenja. Komisija je bila ustanovljena z namenom, da bi hitreje in učinkoviteje
               odločala o odložitvi kazni zapora zaradi zdravstvenih razlogov, vendar izkazalo se
               je, da se tukaj obseg obsojenčevih pravic zelo krni. Glede na navedeno pa se s tem
               predlogom sprememb zakona ta vrača na prejšnjo ureditev in se komisija ukinja.</p>
               <p>Prav tako podpiramo rešitve glede uklonilnega zapora, tako iz druge točke glede
               zdravstvenih razlogov in pa glede tega, da se sedaj uklonilni zapor veže na navodilo
               o razporejanju in pošiljanju obsojencev na prestajanje kazni zapora. S tem bo
               sprememba omogočila sodiščem, da osebe, ki jim je bil izrečen uklonilni zapor, se
               napotijo na zaprte, polodprte ali odprte oddelke zavodov, v skladu, kot je tukaj
               zapisano, z njihovo osebno urejenostjo.</p>
               <p>Še enkrat, Socialni demokrati bomo spremembe zakona podprli. Hvala lepa.</p>
            </sp>
            <sp xml:id="SDZ5-Redna-06-2009-05-19.sp201">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Eva Irgl v imenu Poslanske skupine SDS.</p>
            </sp>
            <sp xml:id="SDZ5-Redna-06-2009-05-19.sp202">

               <speaker>EVA IRGL:</speaker>

               <p>Najlepša hvala za besedo, spoštovane poslanke, spoštovani poslanci. Pred seboj imamo
               novelo zakona o izvrševanju kazenskih sankcij. Kot je bilo tukaj že večkrat povedano,
               je bil na zadnje ta zakon o izvrševanju kazenskih sankcij spremenjen oziroma
               noveliran leta 2008. In s takratno novelo zakona se je uvedla pomembna rešitev, in
               sicer uveljavitev posebne zdravstvene komisije. Ta posebna zdravstvena komisija je
               bila ustanovljena z namenom, da odloča, ali se obsojencu lahko odloži izvršitev kazni
               zapora zaradi hujše bolezni oziroma ali se obsojencu lahko prekine prestajanje kazni
               zapora zaradi potreb zdravljena.</p>
               <p>Novela zakona, ki jo je pripravil aktualni minister za pravosodje gospod Aleš Zalar,
               pa sedaj odpravlja to posebno zdravstveno komisijo. Tako smo ponovno priča odpravi
               dobre rešitve, ki je odpravljala zlorabo odložitve izvršitve kazni zapora. Med
               dosedanjim izvajanjem zakona o izvrševanju kazenskih sankcij in uveljavitvijo posebne
               zdravstvene komisije se je namreč izkazalo, da so sprejete rešitve dosegle svoj namen
               in tako predlagane potrebe po spremembi posameznih rešitev niso upravičene ter celo
               dopuščajo možnosti zlorab in neizvrševanja temeljnih načel zakonitosti, pravne
               varnosti in enake obravnave obsojencev v vseh zavodih. Z uvedbo posebne zdravstvene
               komisije pa se je zmanjšala možnost pritiska obsojencev na posameznega zavodskega
               zdravnika.</p>
               <p>V Poslanski skupini Slovenske demokratske stranke se s predlogom ukinitve posebne
               zdravstvene komisije ne strinjamo, zato smo za drugo obravnavo na matičnem odboru
               vložili tudi amandma, ki bi omenjeno komisijo ohranil. Seveda pa na Odboru za
               notranjo politiko, javno upravo in pravosodje nimamo večine. Večino ima vladajoča
               koalicija in tako je naš amandma ostal žal brez podpore.</p>
               <p>V Slovenski demokratski stranki, kot že rečeno, novele Zakona o izvrševanju kazenskih
               sankcij ne bomo podprli. Hvala.</p>
            </sp>
            <sp xml:id="SDZ5-Redna-06-2009-05-19.sp203">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franci Kek v imenu Poslanske skupine Zares.</p>
            </sp>
            <sp xml:id="SDZ5-Redna-06-2009-05-19.sp204">

               <speaker>FRANCI KEK:</speaker>

               <p>Hvala za besedo. Spoštovani! V zadnji noveli zakona iz leta 2008 se je kot neustrezna
               rešitev pokazala uveljavitev posebne zdravstvene komisije, ki je odločala, ali se
               obsojencu lahko odloži izvršitev kazni zapora zaradi hujše bolezni oziroma ali se
               obsojencu lahko prekine prestajanje kazni zapora zaradi potreb zdravljenja. V praksi
               delovanja omenjene komisije so se pojavile težave, kajti komisija mora svoje mnenje
               sporočiti sodišču oziroma zavodu za prestajanje kazni zapora nemudoma, saj mora
               sodišče o zahtevi za odlok odločiti v osmih dneh od prejema prošnje, kar pa se je
               izkazalo kot nemogoče.</p>
               <p>Ustanovitev te komisije torej ni prinesla zaželenih posledic in je celo zmanjšala
               obseg obsojenčevih pravic zaradi dolgotrajnosti postopka.</p>
               <p>Druga prav tako pomembna sprememba je ureditev odložitve prestajanja uklonilnega
               zapora. Uklonilni zapor namreč sodišče predpiše osebi, kaznovani v postopku o
               prekršku najdlje v trajanju 30 dni. Zaradi tega ni primerno, da se za odložitev
               prestajanja uklonilnega zapora smiselno uporabljajo vse odločbe 24. člena zakona,
               temveč je odložitev primerna le iz zdravstvenih razlogov. Sprememba bo hkrati
               omogočila sodiščem, da osebe, ki jim je bil izrečen uklonilni zapor, napotijo na
               zaprte, polodprte ali odprte oddelke zavodov, v skladu z njihovo osebno
               urejenostjo.</p>
               <p>Zaradi smiselnih sprememb zakona, ki je pred nami, bomo v Poslanski skupini Zares
               zakon podprli.</p>
               <p/>
            </sp>
            <sp xml:id="SDZ5-Redna-06-2009-05-19.sp205">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-06-2009-05-19.sp206">

               <speaker>ANTON URH:</speaker>

               <p>Spoštovani gospod podpredsednik, spoštovani gospod državni sekretar, spoštovane
               poslanke in poslanci. Na Ministrstvu za pravosodje so pripravili novelo zakona o
               izvrševanju kazenskih sankcij, ki se nanaša na zgolj dve spremembi obstoječega
               zakona.</p>
               <p>Prvič. Gre za ukinitev oziroma za odpravo posebne zdravstvene komisije, ki je bila
               uvedena z zadnjim noveliranjem tega zakona, torej v prejšnjem mandatu, in je
               pristojna odločati o tem, ali se obsojencu lahko odloži izvršitev kazni zapora zaradi
               hujše bolezni oziroma ali se obsojencu lahko prekine prestajanje kazni zapora zaradi
               potreb zdravljenja. Skozi prakso, tako ugotavlja Ministrstvo za pravosodje, se je
               pokazalo, da ta komisija ne služi namenu zaradi katerega je bila ustanovljena, zato
               predlagatelj predlaga naj se jo ukine. Za varovanje obsojenčevih pravic so določeni
               tudi roki za izdelavo in posredovanje mnenja te komisije sodišču oziroma zavodu za
               prestajanje kazni zapora, kar pa se je izkazalo, da je to praktično neizvedljivo.
               Zato smo tudi v Poslanski skupini DeSUS mnenja, da je zdravstveno komisijo smotrno
               odpraviti, pravice obsojencev pa s tem ne bodo kratene, saj bo o odložitvi
               prestajanja kazni zapora še vedno odločalo pristojno sodišče, ki pa ima tudi možnost
               v konkretni zadevi pridobiti mnenje medicinskega izvedenca.</p>
               <p>Druga sprememba se nanaša na ureditev odložitve prestajanja uklonilnega zapora,
               izrečenega v postopkih o prekršku. Sedaj se te osebe nameščajo na odprte oddelke
               zavodov. Ministrstvo ugotavlja, da gre praviloma, skoraj brez izjeme, za kršitelje,
               ki so osebnostno zelo neurejeni, zato slednji predstavljajo problem za odprte
               oddelke, kjer so praviloma nameščeni obsojenci, ki so med prestajanjem zapora že
               dosegli takšno stopnjo osebne zrelosti, da je mogoče pričakovati, da takšnega
               svobodnejšega režima ne bodo zlorabljali.</p>
               <p>Poslanci DeSUS-a menimo, da je predlagatelj slednjo ureditev predlagal po tehtnem
               premisleku in po analizah dejanskega stanja, zato predlagano ureditev ocenjujemo za
               primerno.</p>
               <p>Poslanska skupina DeSUS je po preučitvi predloga novele ugotovila, da uveljavitev teh
               sprememb ne pomeni poseganja v pravice obsojenih oseb, kar je odločilno za naše
               soglašanje k Predlogu zakona o spremembah in dopolnitvah Zakona o izvrševanju
               kazenskih sankcij.</p>
               <p>Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp207">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje Državnega zbora
               opravili danes v okviru glasovanj ob 16. uri in 30 minut.</p>
               <p>S tem prekinjam to točko dnevnega reda, prekinjam tudi 6. sejo Državnega zbora, ki jo
               bomo nadaljevali ob 16. uri in 30 minut.</p>
               <stage xml:id="SDZ5-Redna-06-2009-05-19.stage10">(Seja je bila prekinjena ob 16.04 in se je nadaljevala ob 16.30.)</stage>
            </sp>
            <sp xml:id="SDZ5-Redna-06-2009-05-19.sp208">

               <speaker>PODPREDSEDNIK MIRAN POTRČ:</speaker>

               <p>Lep pozdrav. Prehajamo na glasovanje zbora o predlogih odločitev. Poslanke in
               poslance prosim, da preverite delovanje svoje glasovalne naprave. Na desni strani
               vložene kartice mora goreti oranžna lučka.</p>
               <p>Prehajamo k <title xml:id="SDZ5-Redna-06-2009-05-19.title14">prekinjeni 1. točko dnevnega reda - to so vprašanja poslank in
                  poslancev.</title> Najprej bomo v skladu s predlogom poslanca Zmaga Jelinčiča
               Plemenitega odločali, da zbor glasuje o naslednjem predlogu: Državni zbor bo na
               naslednji seji opravil razpravo o odgovoru predsednika Vlade Boruta Pahorja na
               poslansko vprašanje Zmaga Jelinčiča Plemenitega v zvezi z varčevalnimi ukrepi v
               slovenskem zdravstvenem sistemu. Glasujemo. Navzočih je <stage xml:id="SDZ5-Redna-06-2009-05-19.stage11">(68)</stage> poslank in poslancev, za
               je glasovalo 33, proti 35.</p>
               <p><stage xml:id="SDZ5-Redna-06-2009-05-19.stage12">(Za je glasovalo 33.)</stage> <stage xml:id="SDZ5-Redna-06-2009-05-19.stage13">(Proti 35.)</stage></p>
               <p>Prosim? Ne dela? Dajte še enkrat poskusiti. Ali lahko štejem, da je bilo glasovanje
               korektno opravljeno? Glasovalo je 33 za, 35 proti.</p>
               <p>Predlog ni sprejet.</p>
               <p>Gospod Jelinčič, proceduralno. Izvolite.</p>
            </sp>
            <sp xml:id="SDZ5-Redna-06-2009-05-19.sp209">

               <speaker>ZMAGO JELINČIČ PLEMENITI:</speaker>

               <p>Gospod predsednik. Glede na to, da dve glasovalni napravi nista delovali, prosim, da
               se ponovi glasovanje. Kolega sta pravočasno javila, da ne deluje zadeva, in prosim,
               če se lahko ponovi glasovanje.</p>
               <p/>
            </sp>
            <sp xml:id="SDZ5-Redna-06-2009-05-19.sp210">

               <speaker>PODPREDSEDNIK MIRAN POTRČ:</speaker>

               <p>Gospod Jelinčič, opozarjajo me, da v Poslovniku ni predvideno ponavljanje glasovanja,
               razen če bi ugotovili, da glasovalna naprava ne dela. Pravkar pa je bilo ugotovljeno,
               da je glasovalna naprava delala in jaz prosim, da štejemo glasovanje kot veljavno.
            </p>
            </sp>
            <sp xml:id="SDZ5-Redna-06-2009-05-19.sp211">

               <speaker>ZMAGO JELINČIČ PLEMENITI:</speaker>

               <p>Predsednik, če dovolite, glasovalna naprava ni delala. In na to sta oba kolega
               poslanca opozorila, da glasovalna naprava ne dela. Šele kasneje na intervencijo enega
               drugega kolega, ki je šel nekaj tam popravljat, je začela delovati.</p>
            </sp>
            <sp xml:id="SDZ5-Redna-06-2009-05-19.sp212">

               <speaker>PODPREDSEDNIK MIRAN POTRČ:</speaker>

               <p>Gospod Jelinčič, jaz ne bi rad spreminjal ustaljene prakse, razen tega je bilo
               glasovanje 33:35. Manjkali so najmanj trije glasovi, da bi vaš predlog lahko bil
               sprejet. En glas tega ni mogel odločiti. Prosim, da štejemo glasovanje za veljavno.
               Predlog gospoda Jelinčiča ni sprejet.</p>
               <p>Prehajamo na predlog gospoda poslanca Jožeta Tanka, da bo Državni zbor odločal o
               naslednjem predlogu sklep: Državni zbor bo na naslednji seji opravil razpravo o
               odgovoru predsednika Vlade Boruta Pahorja na poslansko vprašanje Jožeta Tanka v zvezi
               z zakonodajnimi spremembami v sodstvu.</p>
               <p>Obrazložitev glasu v imenu poslanske skupine. Če želi še kdo v imenu poslanske
               skupine, prosim, da se prijavi.</p>
               <p>Jaz se opravičujem, jaz sem narobe dal na glasovanje. Prosim, še enkrat se prijavite.
               Ni imen. Prijavite se, gospod Jelinčič.</p>
               <p>Prijavljena sta gospod Jože Tanko in Zmago Jelinčič Plemeniti.</p>
               <p>Gospod Tanko, imate besedo.</p>
            </sp>
            <sp xml:id="SDZ5-Redna-06-2009-05-19.sp213">

               <speaker>JOŽE TANKO:</speaker>

               <p>Hvala lepa, spoštovani predsedujoči.</p>
               <p>V tem mandatu smo v relativno kratkem času že imeli priložnost, da popravljamo
               zakonodajo s področja pravosodja. Pred sabo smo imeli in obravnavali spremembo zakona
               o odvetništvu, kjer je tudi zaradi nespretnega ravnanja ministrstva prišlo celo do
               odločanja na Ustavnem sodišču. Imeli smo tudi spremembo Kazenskega zakonika, kjer smo
               na koncu, po vseh peripetijah in obravnavah, sprejeli pravzaprav banalno spremembo
               zakona, nepotrebno. Prav tako je bilo v tem kratkem času še nekaj drugih ravnanj
               Vlade, predvsem recimo napoved o bistvenem povečanju plač sodnikom in tudi sprememba
               uredbe o številu notarskih mest, ker se je spremenilo število notarjev oziroma
               znižalo za eno četrtino.</p>
               <p>Prav tako je predsednik republike Državnemu zboru v presojo poslal svojo pobudo, da
               bi o področju pravosodja naredili eno obširno razpravo. Če se ne motim, so ravno
               danes predsedniki parlamentarnih strank ponovno dobili njegovo pobudo, da bi se o
               pravosodju in ustavnih spremembah širše pogovorili tudi predsedniki parlamentarnih
               strank. In ocenjujem, da je temu področju treba posvetiti zelo veliko pozornost. Prav
               tako pa imamo nekaj odločb ali pa več odločb sodišč, ki so glede na težo obravnavanih
               zadev zelo nesorazmerne. Imeli smo recimo primer policista, ki je grozil bivšemu
               predsedniku vlade, in to po spletu, torej pisno. Bil je odpuščen in potem z
               odločitvijo delovnega sodišča je bilo naloženo, da ga je potrebno vzeti nazaj na delo
               in mu ob tem poračunati vse plače in poravnati oziroma dodati to izgubljeno delovno
               dobo.</p>
               <p>Imamo tudi drug primer bivšega poslanca Ruparja, ki je bil za izjavo obsojen na
               sedemmesečno zaporno kazen. To se pravi na osnovi izjave, ki jo je nekdo prenesel
               tožniku, neka priča, da naj bi to izjavo rekel. Gre za zelo nesorazmerne obdolžitve,
               kazni pa so tudi zelo nesorazmerne. Na eni strani huda grožnja, tudi z likvidacijo,
               oprostilna sodba in povračilo izgubljenih materialnih zadev, po drugi strani kazenska
               zadeva. Jaz mislim, da bi morali zaradi vseh teh razlogov na področju pravosodja
               opraviti v tem Državnem zboru temeljito razpravo. Še posebej, preden se pristopi k
               razpravi o ustavnih spremembah.</p>
               <p/>
               <p/>
            </sp>
            <sp xml:id="SDZ5-Redna-06-2009-05-19.sp214">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Zmago Jelinčič Plemeniti. Prosim.</p>
               <p/>
               <p/>
            </sp>
            <sp xml:id="SDZ5-Redna-06-2009-05-19.sp215">

               <speaker>ZMAGO JELINČIČ PLEMENITI:</speaker>

               <p>Hvala lepa. Mislim, da je področje pravosodja eno od najbolj neurejenih področij v
               državi Sloveniji. Dejstvo je, da sodniška stroka, tožilska stroka in odvetniška
               stroka v bistvu prevzemajo oblast in vodijo državo tja, kamor sodijo sami. Ne v
               pozitivne spremembe, ampak v spremembe tega, da bodo določeni ljudje iz določenih
               krogov najprej odločali, presojali in obsojali. Mislim, da je zelo slabo, da se
               sodniški stroki pušča prosto pot, da se dogovarja, kakor se ji zdi.</p>
               <p>Pri sodnikih, ki so si izborili 15% višje plače ob tej recesiji, ko ljudje izgubljajo
               delovna mesta, ti sodniki pravzaprav karierno napredujejo po svoji poti. Ampak tudi
               to jim je premalo. Imajo praktično dosmrtni mandat, tudi to jim je premalo. Nimajo
               praktično nobene odgovornosti, tudi to jim je premalo. Imajo absolutno imuniteto pred
               kazenskim pregonom in tudi pred civilnim pregonom. In tudi to jim je premalo. Vem, da
               nekatere odvetnike to zelo boli, tam na moji desni, pa njihove žene, ki so sodnice
               tudi, ampak kar je res, je res! Mislim, da takšni ljudje tudi sem notri ne sodijo ali
               pa naj si vsaj jezik skrajšajo.</p>
               <p>Pa še nekaj. Če je pa ta stroka povezana še s policijo, je pa to še toliko huje.
               Dejstvo je, da sodniška stroka zlorablja svoje pozicije za lastne interese.
               Nestrokovnost slovenskega sodstva je dokazana in dokazljiva na ogromno primerih.
               Konec koncev, nemška komisija je bila izgnana s sodišča, ker je ugotovila v bistveno
               krajšem času, kot je imela določen rok, celo vrsto nedopustnih napak, kršitev, zadev,
               ki bi se jih dalo popraviti, in vendar nihče ni hotel tega popraviti. Skrajni čas je,
               da vsaj v Državnem zboru odpremo o tem razpravo in da neke stvari postavimo na svoje
               mesto. Ni rečeno, da bo uspelo, kajti vladajoča koalicija se je že pozicionirala na
               stran sodniške stroke, za kar jim bo verjetno čez tri leta in pol žal. Še marsikateri
               vladajoči poziciji je bilo žal za določene poteze, ker so se kasneje znašli v
               opoziciji in jih je njihova lastna odločitev udarila po glavi. Bojim se, da se bo
               tudi to zgodilo v tem času. Da se temu izognemo, odprimo vsaj razpravo in poskušajmo
               rešiti kakšne zadeve. Hvala.</p>
            </sp>
            <sp xml:id="SDZ5-Redna-06-2009-05-19.sp216">

               <speaker>PODPREDSEDNIK MIRAN POTRČ:</speaker>

               <p>Za resničnost, korektnost in primernost obrazložitve glasu, dokler je v okviru
               vsebine, ki je predlagana, odgovarja vsak sam, zaradi tega ne bom nikogar prekinjal,
               mora pa ostajati v okviru vsebine. Glasujemo torej o predlogu gospoda Tanka. Za je
               glasovalo 36 poslank in poslancev, proti 45.</p>
               <p><stage xml:id="SDZ5-Redna-06-2009-05-19.stage14">(Za je glasovalo 36.)</stage> <stage xml:id="SDZ5-Redna-06-2009-05-19.stage15">(Proti 45.)</stage></p>
               <p>Predlog ni sprejet.</p>
               <p>V skladu s predlogom poslanca dr. Petra Verliča, bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za promet dr. Patricka Vlačiča na poslansko vprašanje dr. Petra Verliča v
               zvezi z zamrznitvijo evropskih sredstev za gradnjo avtocest v Sloveniji.</p>
               <p>Gospod Verlič, izvolite. Dajem prijavo za razpravo v imenu poslanske skupine.</p>
               <p>Gospod Zmago Jelinčič, izvolite.</p>
            </sp>
            <sp xml:id="SDZ5-Redna-06-2009-05-19.sp217">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>V Poslanski skupini Slovenske nacionalne stranke bomo podprli predlog razprave o tej
               tematiki.</p>
               <p>Pravzaprav tematika kaže na čuden odnos Evropske unije do Republike Slovenije, do
               slovenskih ljudi, do državljanov in tudi do Vlade Republike Slovenije. Mislim, da je
               skrajni čas, da se enkrat razčistijo pojmi, kaj počne evropski komisar, ko zadržuje
               denar in zakaj ga zadržuje. Kdo je za zadevo? Zakaj se je zadeva obrnila šele takrat,
               ko je prišel na pozicijo italijanski komisar?! Zakaj se ni zgodilo prej? Zakaj se ne
               upoštevajo in primerjajo zadeve s Češko republiko, Italijo ali še s katero drugo
               državo znotraj Evropske unije, da ne bi sploh govoril o Hrvaški, katere ime in katere
               beseda ima v Evropski uniji bistveno večjo težo kot Slovenija. Na žalost je to tako.
               Jaz mislim, da si moramo tukaj odpreti oči in predvsem razčistiti pojme, na koncu pa
               tudi določiti smernice, da bomo skupaj vedeli, kaj je treba narediti, kako je treba
               reagirati tudi v pogovorih z evropskim komisarjem. Morda bi morali zavzeti bistveno
               bolj trdno stališče. Po mojem že. In mislim, da bi z bolj trdnim stališčem in bolj
               enakopravnim in enakovrednim nastopom, ne z nastopom od spodaj navzgor, kot učenec do
               učitelja, ampak vsaj enakovredno, bi mi lahko dosegli marsikaj. Še bolje bi bilo, če
               bi bil naš odnos - odnos ravnatelja do učitelja. Ampak do tega bo še dolgo, kajti kot
               kaže, je pri nekaterih Slovencih prevladujoč gen za hlapčevstvo.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp218">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Peter Verlič.</p>
            </sp>
            <sp xml:id="SDZ5-Redna-06-2009-05-19.sp219">

               <speaker>DR. PETER VERLIČ:</speaker>

               <p>Hvala lepa. Na ministra za promet sem naslovil vprašanje glede zamrznitve evropskih
               sredstev, zaradi domnevne diskriminatornosti vinjet že 30. marca. Tedaj je bilo še
               dovolj časa, da bi Vlada Republike Slovenije odločno reagirala do Evropske komisije
               in tudi skladno z evropskim pravom, ki nas v tem primeru, v to sem prepričan, tudi
               ščiti. Žal je odgovor prišel s strani ministra za promet šele včeraj, ko imamo zakon
               o spremembi vinjetnega sistema že v parlamentu. Prosil sem ministra za promet, Vlado,
               da predstavi uradne dokumente, na podlagi katerih je Slovenija že obsojena. Zlasti
               tudi zato, ker je minister za promet sam v javnosti izjavljal, da o
               diskriminatornosti uvedbe vinjet lahko odloči samo Evropsko sodišče. V roke smo
               dobili uradni opomin Evropske komisije, datiran z dne 2. oktober 2008, v katerem
               prosi Vlado Republike Slovenije za pojasnila. In ta pojasnila bi morali dostaviti v
               enem mesecu. In poglejte, 30. oktobra 2008 dobimo dopis uradnika, in ne Evropske
               komisije, v katerem že pravi, da bo Evropska komisija najbrž ustavila, in ne
               zamrzuje, ampak ustavlja postopek odločanja o evropskih sredstvih za avtocestni
               odsek. Gre za kolobocijo, ki pa ima zagotovo škodljive posledice za državo Slovenijo,
               za državljane Republike Slovenije. Zakaj škodljivo? Zato, ker po našem prepričanju
               Vlada Republike Slovenije ni zaščitila interesov kot suverena država članica,
               škodljive posledice pa bomo občutili vsi, ki bomo, če bo ta predlog zakona o
               spremembi vinjetnega sistema sprejet, plačevali za 73% dražje vinjete. In to zato,
               ker nekdo ni svojih stališč branil z vsemi pravnimi argumenti, ampak se je že na
               podlagi dopisa uradnika Evropske komisije odločil, da spremeni sistem vinjet.
               Predlagam, res predlagam, da opravimo to razpravo v Državnem zboru in da podprete, da
               se ta razprava opravi. Hvala.</p>
            </sp>
            <sp xml:id="SDZ5-Redna-06-2009-05-19.sp220">

               <speaker>PODPREDSEDNIK MIRAN POTRČ:</speaker>

               <p>Vidim prijave za razpravo v lastnem imenu. Prosim, kdo želi razpravljati, da se
               prijavi.</p>
            </sp>
            <sp xml:id="SDZ5-Redna-06-2009-05-19.sp221">

               <speaker>MILENKO ZIHERL:</speaker>

               <p>Hvala za besedo, gospod predsedujoči.</p>
               <p>Tudi sam menim, da je problematika tako pereča, da se je ne da v proceduri, kot je
               poslansko vprašanje, kjer je čas zelo omejen, pripeljati do konca, zato podpiram
               razširjeno razpravo, ki se naj opravi na eni od naslednjih sej. Oglašam se pa tudi
               zato, ker sem sam postavil ministru za promet podobno vprašanje, in sicer glede
               kakovosti izdelanih avtocest, lokalnih in regionalnih cest, saj vemo, da niso
               izdelane na najboljšem nivoju. Torej bi lahko razpravo o cestnem programu, kot jo
               predlaga kolega Verlič, opravili na eni od naslednjih sej, zato bom glasoval za.
               Hvala lepa.</p>
            </sp>
            <sp xml:id="SDZ5-Redna-06-2009-05-19.sp222">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Janko Veber.</p>
               <p/>
            </sp>
            <sp xml:id="SDZ5-Redna-06-2009-05-19.sp223">

               <speaker>JANKO VEBER:</speaker>

               <p>Hvala za besedo. Razprava o vinjetah bi zagotovo bila zelo zanimiva, ampak predvsem z
               videnja aktualne vlade. Res je, da odločitev o vinjetah je bila predvsem politična in
               povsem skregana z vsako ekonomsko in gospodarsko logiko, še posebej pa skregana z
               logiko razvoja Slovenije, predvsem enakomernega razvoja Slovenije, kajti s tem, ko
               ste se odločili, da uvedete vinjete na podlagi javnomnenjske ankete, brez resnih
               analiz, ste prekinili vir, ki je bil namenjen tudi za izgradnjo razvojnih osi. Z
               odločitvijo prejšnje vlade za vinjete se je povzročilo, da ne pokrivamo več
               obveznosti za odplačevanje kreditov, ki so najeti za izgradnjo avtocest. Sistem
               financiranja avtocest se je v prejšnjem mandatu drastično spremenil, praktično se je
               bencinski tolar namenjal v minimalni obliki in se je gradilo z najemom kreditov.
               Danes ugotavljamo, da vinjete ne zagotavljajo sredstev za poplačilo kreditov, s
               katerimi se gradijo avtoceste. In seveda se odpira vprašanje, kako rešiti ta problem,
               da poplačamo to, kar se gradi in kar je že zgrajeno, in kako zagotoviti vir za nove
               razvojne osi, ki jih vsi tako željno pričakujemo, ker želimo imeti tudi na te
               evropske poti, peti in deseti koridor, tudi ustrezno umeščene druge razvojne
               prioritete. Tega vinjetni sistem ne omogoča oziroma ga je v celoti ogrozil, zato je
               nujno sprejeti zakon, ki bo odpravil to nepravilnost, da tudi čim prej pripravimo
               rešitve, da se pripravi cestninjenje v prostem prometnem toku, da se plačuje toliko,
               kolikor prevoziš. To nam mora biti cilj, s katerim bomo sanirali obstoječe stanje, in
               bom glasoval proti tej razpravi, ker ne bo pripeljala k nobeni rešitvi.</p>
            </sp>
            <sp xml:id="SDZ5-Redna-06-2009-05-19.sp224">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Branko Marinič. Izvolite.</p>
            </sp>
            <sp xml:id="SDZ5-Redna-06-2009-05-19.sp225">

               <speaker>BRANKO MARINIČ:</speaker>

               <p>Hvala lepa za besedo, lep pozdrav vsem skupaj.</p>
               <p>Sem eden tistih, ki bom zagotovo podprl predlog kolega Verliča, da bi Državni zbor
               opravil širšo obravnavo, kajti vendarle gre v tem primeru za interes, ki bi ga bilo
               vredno predstaviti širši slovenski javnosti, ker se mi zdi, da bi morala Vlada v temu
               trenutku posvetiti tudi na področju Ministrstva za promet pozornost kakšnim drugim
               temam, ne zgolj tem, kajti prav resorni minister se je s tem vprašanjem ukvarjal, ko
               še sploh ni bil minister. To svojo pozornost bi veljalo, da bi usmerjal še na druga
               področja, kot je denimo varnost v cestnem prometu, ki je v zadnjem obdobju izrazito
               padla. Bojim se, da bodo ti negativni trendi s približevanjem tako imenovane
               počitniške sezone še slabši.</p>
               <p>Vlada Republike Slovenije bi morala torej v tem primeru zaščititi interese naših
               državljank in državljanov, se pa očitno odmika od tega interesa. Zgolj in samo to, da
               je bil izpostavljen zaradi tega prav avtocestni odsek Slivnica-Draženci, kaže na to,
               da je za vsem tem močan lobi sosednje Hrvaške, ki ima tukaj svoje interese, ki pa
               zamegljujejo in postavljajo interese Slovenije v neko drugo slabšo pozicijo, in od
               tega ne bi smeli odstopiti.</p>
               <p>Zato bom podprl ta predlog, ki omogoča širšo razpravo o tej temi v Državnem zboru.
               Hvala lepa.</p>
            </sp>
            <sp xml:id="SDZ5-Redna-06-2009-05-19.sp226">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Zvonko Černač.</p>
            </sp>
            <sp xml:id="SDZ5-Redna-06-2009-05-19.sp227">

               <speaker>ZVONKO ČERNAČ:</speaker>

               <p>Lep pozdrav.</p>
               <p>Tudi sam bom podprl razpravo, čeprav mislim, da prihaja malo pozno, glede na to, da
               ministra ni bilo nekaj časa, bi na to vprašanje, ki je bilo že pred meseci
               postavljeno, odgovoril. Predlog sprememb zakona imamo namreč v proceduri na tej seji.
               In ta predlog, ki na eni strani draži vinjete iz 55 na 95 evrov, istočasno zmanjšuje
               priliv iz tega naslova v proračun v avtocestni budžet. Kdo torej ruši ta sistem?
               Sedanji minister in sedanja Vlada, ker sta nekompetentno nesposobno predlagala
               najslabšo možno rešitev.</p>
               <p>1. julija lani, ko je bil sistem uveden, podatki stojijo, imamo poročilo za lansko
               leto Darsa, je bilo iz tega naslova zbranih 20% več sredstev. Namesto, da bi se na
               ustrezen način v zadnjega pol leta pred Evropsko komisijo utemeljilo, da sistem ni
               diskriminatoren v odnosu na 12. člen pogodbe EU, ki govori o državljanstvu in o tem
               ostalem, se je podleglo tej skušnjavi in predlagalo najslabšo možno rešitev. Ne da bi
               se ovrgel očitek o diskriminatornosti tega sistema. Tudi sedemdnevna vinjeta ne bo
               nič preprečila utemeljevanja te iste evropske skupnosti, da je sistem tudi po novem
               diskriminatoren. Sistem ni diskriminatoren, ker na enak način obravnava tiste, ki se
               vozimo po cestah in smo iz Republike Slovenije, kot vse ostale. Na enak način.
               Pravica vsake države pa je, da glede na svoje makroekonomske zmožnosti določi, kakšna
               je ta cena vinjet in to je Slovenija storila. To, kar pa počne sedanji minister za
               promet, ko draži vinjete in na drugi strani v oceni posledic zakona javno pove, da bo
               kljub temu, da draži vinjete, prihodka manj, je pa katastrofa. Je pa katastrofa,
               katastrofa! O kateri bi bilo treba govoriti v Državnem zboru in to neumnost
               preprečiti. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp228">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima gospod Bogdan Barovič.</p>
               <p/>
            </sp>
            <sp xml:id="SDZ5-Redna-06-2009-05-19.sp229">

               <speaker>BOGDAN BAROVIČ:</speaker>

               <p>Želel bi kolegicam in kolegom povedati zelo preprosto in ne bi želel politizirati in
               delati ta političnega naboja, ki vas je vse zavedel, na eni in drugi strani.
               Poglejte, 9 let delam v Komisiji in Odboru za evropske zadeve. Evropa obljublja
               enotni sistem obračunavanja cestnin. Evropa tega ni bila sposobna, zato je Evropa
               sedemindvajsetim članicam dovolila, da vsaka zase ureja svoj sistem cestninjenja.
               Naša država ga je uvedla s polletno in letno vinjeto in Evropa je kršila vso
               zakonodajo, ko je pritisnila na državo Republiko Slovenijo z zahtevo, da bo zamrznila
               kredite za avtocestni program, če se mi ne bomo odzvali tako, kot oni želijo. To je
               eklatantna kršitev. Zakonodaja na področju urejanja cestnin je v pristojnosti vsake
               države posebej, zato imajo Avstrijci tako, Nemci tako, Italijani tako. In to je tista
               vsebina, o kateri moramo govoriti. Zakaj smo pokleknili neupravičeno pred zahtevo
               Evrope, ki je absolutno neupravičena in krši avtentično nacionalno veljavno
               zakonodajo države Republike Slovenije. V tem je problem. Mi bomo v torek govorili o
               vinjetnem zakonu, bomo, pustimo zdaj vinjete in cene vinjet. Toda Evropa nas je
               neupravičeno prisila in Vlada je pokleknila neupravičeno. Neupravičeno. Naš sistem
               cestninjenja, kakršen je bil, je bil naš, upravičeno naš. Slovenski. In ni bil slab.
               Zdaj smo pa pokleknili pred nekimi zahtevami, ki niso pravno formalno s strani
               Evropske unije upravičene. Zaradi tega bom osebo absolutno podprl razpravo o tem,
               kdaj bomo vendarle Slovenci spoštovali Slovence in lastno zakonodajo tam, kjer jo še
               imamo.</p>
            </sp>
            <sp xml:id="SDZ5-Redna-06-2009-05-19.sp230">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Srečko Prijatelj.</p>
            </sp>
            <sp xml:id="SDZ5-Redna-06-2009-05-19.sp231">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Ta vinjetni sistem je za Slovenke in Slovence
               dober. In zato je potrebno podpreti to razpravo. Zato ker je dostopen, primerljiv s
               skupno močjo in mnogo Slovencev lahko zdaj gre s svojim vozilom na avtocesto, se tako
               izogne slabi državni cestni infrastrukturi, za katero vemo, da jo iz leta v leto bolj
               zanemarjamo in da so velike luknje že kar pogostokrat vsakdanjost. Za en razred otrok
               nam umre na cestah. In to, kar smo sedaj naredili, da smo povečali pretočnost na
               avtocestnem križu, seveda s tem, ko smo vinjete naredili dostopne, je tudi v prid
               povečani cestni varnosti.</p>
               <p>Gospe in gospodje, kdo pa je ta italijanski komisar, da lahko Sloveniji kar tako
               zamrzne sredstva. O tem bi moralo odločati sodišče. Bojda ni zadovoljen z zunanjo
               podobo našega ministra. Tako se govori, da je preveč podoben Sicilijancem. Pa naša
               Vlada niti malo ne reagira na to. Zato pa je tak, kot je do Slovenije. In še nekaj bi
               rad poudaril. Poslušajte dobro to, kar bom sedaj povedal. Slovenke in Slovenci bodo
               plačali ta račun. Ta račun vaših neumnih dejanj bodo plačali zopet samo Slovenci in
               Slovenke. Za skoraj 100% boste podražili vinjete. Kdo pa je Državni zbor, da si lahko
               to dovoli? Denarja pa se bo v blagajno steklo manj. Manj denarja se bo steklo v
               blagajno kot zdaj in vi boste to potrdili. Seveda, ker sledite hlapčevsko neki
               zahtevi, ki je izrečena v Bruslju. Sram naj vas bo, vse skupaj.</p>
            </sp>
            <sp xml:id="SDZ5-Redna-06-2009-05-19.sp232">

               <speaker>PODPREDSEDNIK MIRAN POTRČ:</speaker>

               <p>Za razpravo se je prijavil še gospod Pojbič. Še kdo? Potem pa se opravičujem, dajem
               za začetek prijave znak. Kdo se še želi prijaviti? Besedo ima gospod Franc Pukšič,
               obrazložitev glasu v svojem imenu.</p>
            </sp>
            <sp xml:id="SDZ5-Redna-06-2009-05-19.sp233">

               <speaker>FRANC PUKŠIČ:</speaker>

               <p>Hvala lepa. Gospod podpredsednik, kolegice in kolegi.</p>
               <p>Za začetek bom seveda povedal, da bom predlog podprl. Končno smo v prejšnjem mandatu
               tudi z podporo Liberalne demokracije in Zaresa takrat prišli do sistema vinjet in so
               se tem strinjali, saj vemo, da prav v centru ali pa okoli centra te države, torej od
               Domžal do Vrhnike pravzaprav ni bilo cestninskih postaj in, bom rekel, smetana iz
               centra se je vozila brez ABC-ja oziroma brez plačevanja cestnin. Nekateri bi danes
               ponovno radi, glede na centralizacijo ki jo peljete, pripeljali do dragega ABC-ja in
               na nek način tiste, ki so na podeželju oziroma zunaj centra, še bolj oddaljili od
               mesta.</p>
               <p>Sam sem seveda z takšnim načinom nikoli ne bom strinjal, ker se tudi glede na
               gospodarsko situacijo, glede na finančne tokove, glede na gospodarske tokove iz dneva
               v dan dogaja to, da je potrebno službe iskati okoli Ljubljane, saj so tukaj ostale
               tako rekoč vse institucije, vse državne službe, razne agencije in seveda tudi celotni
               bančni sektor. Ne nazadnje pred kratkim smo razpravljali o energetiki, kjer se je še
               tisti del energetike s financami vred preselil že pred nekaj leti v Ljubljano.</p>
               <p>Ne strinjam se s ponovnim dragim cestninjenjem in prav je, da Slovenske Gorice in
               Lendava ...<stage xml:id="SDZ5-Redna-06-2009-05-19.stage16">/Izključitev mikrofona./</stage>...</p>
            </sp>
            <sp xml:id="SDZ5-Redna-06-2009-05-19.sp234">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Branko Grims.</p>
            </sp>
            <sp xml:id="SDZ5-Redna-06-2009-05-19.sp235">

               <speaker>MAG. BRANKO GRIMS:</speaker>

               <p>Vsem, prav lep pozdrav.</p>
               <p>Seveda bo vsak pri zdravi pameti podprl predlog zato, da se obravnava to problematiko
               posebej na seji Državnega zbora, kajti razkriva eno izjemno žalostno dejstvo; ta
               Vlada zaradi svoje nestrokovnosti in neznanja vodi že protirazvojno politiko. Dodatno
               poglablja krizo. V pravi luči namreč ta drastična podražitev vinjet, ki bo v škodo
               vsem državljankam in državljanom Slovenije in hkrati v proračun prinaša manj denarja,
               zasije šele, če jo osvetlimo z vidika včerajšnje drastične podražitve naftnih
               derivatov. Prav področje prometa je očitno ta Vlada vzela za področje nebrzdane molže
               državljank in državljanov, za polnjenje svojega prenapihnjenega proračuna. To pa je
               izrazito protirazvojno ravnanje, kajti v tem trenutku je treba vedeti - vozimo se po
               avtocestah, ki so bile zgrajene z denarjem in garancijami slovenskih
               davkoplačevalcev, in že to je razlog, da bi bile rešitve njim v korist. In po drugi
               strani so v tem trenutku zaradi vladne politike napihovanja trošarin, bencin, gorivo
               in tudi kurilno olje v Sloveniji dražji, kot v sosednjih državah. Celo v Avstriji, ki
               je bistveno bolj razvita in ima bistveno višje plače kot država Slovenija. Po
               avstrijskih cestah se Avstrijci vozijo bistveno ceneje, pa imajo mnogo mnogo večji
               standard. To je perfekten prikaz tega, kam tranzicijski levičarji pripeljejo državo,
               ko se usedejo za krmilo. In zaradi tega bi bilo vredno o tem odkriti spregovoriti in
               seveda v Državnem zboru, ki je tudi primeren prostor za takšno razpravo.</p>
            </sp>
            <sp xml:id="SDZ5-Redna-06-2009-05-19.sp236">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
            </sp>
            <sp xml:id="SDZ5-Redna-06-2009-05-19.sp237">

               <speaker>MARIJAN POJBIČ:</speaker>

               <p>Spoštovani gospod predsedujoči.</p>
               <p>Jaz bom ta predlog podprl. Na kratko bom poskušal utemeljiti zakaj.</p>
               <p>Tukaj imam dobesedni zapis seje Odbora za promet, torej 4. nujne seje 15. aprila
               2009, minister Patrick Vlačič je trdil naslednje: "Poudariti moramo, da je Evropska
               komisija Sloveniji za leto 2009 zamrznila odločanje približno 40 milijonov
               kohezijskih sredstev." In gospod dr. Patrick Vlačič je včeraj na seji povedal
               naslednje, da je "bil postopek proti Sloveniji prekinjen." Torej, kaj zdaj to pomeni?
               Ne more biti, da so bila sredstva zamrznjena, če je bila zadeva šele v postopku. Se
               pravi, dr. Vlačič je enostavno zavajal vse nas, ki smo tukaj, pa ne samo zavajal -
               zavajal celotno slovensko javnost in ta argument uporabil kot ključni argument za to
               -zakaj spreminjati ceno vinjet. Jaz mislim, da je to nedopustno in da je nujno in
               najmanj kar je potrebno, zaradi takšnih argumentov, je opraviti širšo razpravo tukaj
               v Državnem zboru na to temo. Prepričan sem, da je gospod minister tukaj prestopil vse
               meje ne samo dobrega okusa tudi tistega, kar mu je po Ustavi in zakonu dovoljeno.
               Hvala lepa.</p>
            </sp>
            <sp xml:id="SDZ5-Redna-06-2009-05-19.sp238">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima dr. Pavel Gantar.</p>
            </sp>
            <sp xml:id="SDZ5-Redna-06-2009-05-19.sp239">

               <speaker>DR. PAVEL GANTAR:</speaker>

               <p>Hvala lepa. Spoštovane kolegice in kolegi!</p>
               <p>Jaz bi ta predlog podprl, če ne bi imeli prav na tej seji že zakona in bomo o tem in
               podobnih zadevah opravili temeljito razpravo že na tej seji in verjetno ne bo treba
               čakati na naslednjo sejo. Sicer bi ga pa podprl, zato, ker je prav, da se enkrat izve
               vsa resnica o vinjetah, vinjetnemu sistemu, o prikrajanju podatkov in o tem, da
               takšno vprašanje postavljajo, na žalost, prav tisti, ki so te probleme zakuhali.
               Vinjetni sistem ni dober. Vinjetni sistem je odličen. Vinjetni sistem za mene je
               odličen, meni je prihranil, zdaj sicer nekoliko, meni iz razumljivih razlogov, ampak,
               če ne bi imel funkcijo in bi se vozil sam, bi mi prihranil 300 do 400 evrov na leto,
               vsakemu od vas najmanj toliko. In vsi mi s tem vinjetnim sistemom zelo veliko dobimo
               notri. Vendar tisti, ki redko uporabljajo avtoceste, pa v bistvu plačajo bistveno
               več. In zato se moramo vprašati, gospodje, kdo vam plačuje cestnino. Ljudje, ki se
               malo vozijo po teh avtocestah. In na to vprašanje moramo odgovoriti, na vprašanje
               pravičnosti in velike družbene in gospodarske krivičnosti tega sistema in številnih
               malih trikov, ki ste jih s tem sistemom zakuhali in o tem bomo lahko razpravljali na
               že tej seji, zato predloga ne bom podprl za naslednjo sejo. Hvala lepa.</p>
            </sp>
            <sp xml:id="SDZ5-Redna-06-2009-05-19.sp240">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima dr. Luka Juri.</p>
            </sp>
            <sp xml:id="SDZ5-Redna-06-2009-05-19.sp241">

               <speaker>DR. LUKA JURI:</speaker>

               <p>Hvala lepa. Predloga ne bom podprl iz treh razlogov. Prvič, zato, ker sem iz besed
               tistih, ki predlog o razpravi podpirajo, slišal veliko zmede, na primer, še na Odboru
               za promet sem slišal oceno enega od sodelavcev, ki danes podpirajo razpravo, da so
               cestnine v Avstriji bistveno dražje kot v Sloveniji, danes pa s strani njegovega
               strankarskega kolega slišim trditev, cenejše. Torej prvi razlog zaradi katerega ne
               bom podprl je, da so očitno sodelavci zmedeni in ne vedo točno kakšni so podatki.
               Peter Verlič, predlagam, da si pogledate magnetogram pa boste videli, da je res to,
               kar sem povedal.</p>
               <p>Druga točka.</p>
               <p/>
            </sp>
            <sp xml:id="SDZ5-Redna-06-2009-05-19.sp242">

               <speaker>PODPREDSEDNIK MIRAN POTRČ:</speaker>

               <p>Gospod Juri, ne uporabljajte obrazložitev za polemiko, prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp243">

               <speaker>DR. LUKA JURI:</speaker>

               <p>To je bila utemeljitev in bom s polemiko tudi zaključil.</p>
               <p>Druga toča. Sam prejšnji predsednik Vlade je ugotovil, da bo potrebno vinjetni sistem
               spremeniti in je sam prejšnji predsednik Vlade napovedal, da bo treba uvesti
               kratkoročnejše vinjete. Torej še večja zmeda ne samo med kolegi, ampak tudi s
               predsednikom stranke in Vlade.</p>
               <p>Točka tri. Zato, ker ta sistem uvaja več možnosti izbire, dejansko omogoča tistim, ki
               uporabljajo avtocesto bistveno manj, da plačajo bistveno manj in tisti, ki jo
               uporabljajo več, plačajo več. Kot je tudi prav. Sicer bi se nadaljeval sistem, ki je
               bil že opisan, kjer dejansko državljani, ki se vozijo enkrat, dvakrat ali trikrat po
               avtocesti, plačujejo cestnino poslankam in poslancem. Ta sistem s to spremembo je
               torej bistveno bolj socialen in ga kot Socialni demokrat seveda podpiram. Zaradi tega
               se mi zdi takšna razprava nepotrebna. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp244">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima Danijel Krivec.</p>
               <p/>
            </sp>
            <sp xml:id="SDZ5-Redna-06-2009-05-19.sp245">

               <speaker>DANIJEL KRIVEC:</speaker>

               <p>Hvala za besedo. Jaz bom ta predlog podprl ravno zaradi vseh nedorečenosti in tudi
               sprenevedanja pri odgovorih ministra. Na odboru nismo izvedeli, bi rekel, s katerimi
               argumenti Evropska unija zahteva to od nas in tudi iz odgovorov v Državnem zboru to
               ni razvidno. Mislim, da je ta razprava v zadostni meri pokazala, da so bile prisile s
               strani Evropske unije do neke mere izsiljevalske in da smo na nek način, ko smo prvič
               popustili, dali možnost, da nek komisar izsiljuje tudi v naslednji fazi. Nikjer
               nimamo zadostne argumentacije, da bomo zagovarjali tudi ceno, ki smo si jo v tem
               predlogu postavili, ampak bo minister lahko popustil tudi pri tem izsiljevanju, kar
               je bilo tudi na odboru že nekako napovedano, kakšen je cilj sekretarja Evropske
               unije, ki pogojuje sedemdnevno vinjeto na 5 evrov. Se pravi, ne vemo kaj bo minister
               v končni fazi pred nas prinesel in kako se bo ta Državni zbor odločil. Vsi pa
               pozabljate, da smo pred malo manj kot enim letom vsi podprli ta vinjetni sistem kot
               dober in se je tako v praksi tudi izkazal. Ne nazadnje, zmanjšanje števila prometnih
               nesreč gre tudi na rovaš tega ukrepa in ko govorite o diskriminatornosti in o tem, da
               nekdo zdaj več plačuje, pozabljate na to, da se je v prejšnjem sistemu kar velika
               večina ljudi zastonj vozila po avtocestah, po avtocestnih "ringih", ki so jih vsi
               davkoplačevalci zgradili in iskalo se je samo možnosti, kako obiti določene
               cestninske postaje in to v veliki meri. Ta sistem je pripeljal na to, da so vsi
               državljani v enakopravnem položaju in ta diskriminatornost, ki nam jo Evropska unija
               nekako vsiljuje, ni z ničemer dokazana. Tudi ta sistem, ki ga zdaj nov zakon
               predvideva, ne bo odpravil tega pritiska Evropske unije... <stage xml:id="SDZ5-Redna-06-2009-05-19.stage17">/Izklopljen mikrofon./</stage>
            </p>
            </sp>
            <sp xml:id="SDZ5-Redna-06-2009-05-19.sp246">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp xml:id="SDZ5-Redna-06-2009-05-19.sp247">

               <speaker>FRANCO JURI:</speaker>

               <p>Hvala, gospod predsednik. Kolegi in kolegice. Tega predloga ne bom podprl iz dveh
               razlogov. Prvič, ker tudi razprava o vinjetah postane očitno priložnost za kulturni
               boj ali celo za ideološki boj.</p>
               <p>Drugič, ker to razpravo opravljamo ravnokar, zdaj. Slišal sem precej argumentov za in
               proti. Dejstvo je, da je vinjetni sistem, ki ga zdaj uvajamo, nekoliko bolj evropski,
               ampak evropski v smislu, da je primerljiv z drugimi sosednjimi državami. V dokaz naj
               navedem le to, da če želim potovati v Goriška Brda, kamor zahajam redno, potujem čez
               Italijo in od Trsta do Tržiča uporabljam avtocesto, za to pa ne plačujem niti
               tolarja. Nedavno se je pa zgodila huda nesreča v naselju Škofije, pri kateri je umrla
               deklica. In to potem, ko se je spet val avtomobilov gnetel spet po stari cesti, da ne
               bi plačali vinjete. Ker ni bilo kratkoročnih vinjet, prihaja do velikih nevšečnosti
               prav pri obmejnih krajih. Zato seveda take razprave ne bom podprl. Bi pa zagovarjal
               eno utemeljeno in resno razpravo o vinjetnem sistemu.</p>
            </sp>
            <sp xml:id="SDZ5-Redna-06-2009-05-19.sp248">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Anderlič.</p>
            </sp>
            <sp xml:id="SDZ5-Redna-06-2009-05-19.sp249">

               <speaker>ANTON ANDERLIČ:</speaker>

               <p>Meni je žal, da tudi predsedujoči spodbujate pri tej točki razpravo in nas striktno
               pozivate, da se prijavljamo k razpravi. Je pa to točka, jaz verjamem, da je "lapsus"
               in vi to zlorabljate. Jaz, seveda, tega ne bom. To je točka, pri kateri bi morali
               odločati o tem, ali bomo opravili razpravo na ministrov odgovor na poslansko
               vprašanje, ne pa o razširjeni razpravi, o temeljiti razpravi, o poglobljeni razpravi,
               o dolgi razpravi, o široki razpravi in tako naprej in tako naprej. Ne, gospodje in
               gospe, ta točka je tipična parlamentarna ura, pri kateri se postavljajo v vseh
               demokratičnih parlamentih zelo jasna kratka vprašanja. Ministrice, ministri ustno
               odgovarjajo in samo v izjemnih primerih se na tej osnovi opravi razprava. Jaz bi še
               kako rad slišal razpravo na temo vinjetni sistem v Sloveniji. Pripravite... Ne,
               gospod Jerovšek, motite se. Pripravite gradivo v katerem boste podrobno opisali, kaj
               vas je vodilo k temu, da ste uvedli vinjete v Sloveniji, kje so bile napake pri
               uvedbi, kje so nastale težave, ko je bilo potrebno te stvari prilagajati v vmesnem
               obdobju. Upam, da bomo prišli enkrat na drug način cestninjenja, ampak o tem seveda
               se v okvir te točke ne da razpravljati.</p>
               <p>Predlagam, da se za prihodnje dogovorimo, da je glasovanje o odgovorih oziroma o
               razpravi na ta vprašanja takoj, sprotno. Ne bo se zgodilo, da bo nekdo prišel sem,
               tri minute povedal svoje, ministra tako ali drugače okrcal, šel domov. Sinoči so bili
               trije ministri tukaj in dva poslanca sva bila ob devetih zvečer. Torej, ni namenjena
               ničemur ta točka, če je ne jemljemo tako kot sem rekel, torej, da poslanci sedimo v
               dvorani, vsi ministri s predsednikom Vlade na čelu tam in imamo tako imenovano
               parlamentarno uro. Ne bom podprl... ...<stage xml:id="SDZ5-Redna-06-2009-05-19.stage18">/Izklop mikrofona./</stage>...</p>
            </sp>
            <sp xml:id="SDZ5-Redna-06-2009-05-19.sp250">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Anderlič. Besedo ima gospod Ivan Grill.</p>
            </sp>
            <sp xml:id="SDZ5-Redna-06-2009-05-19.sp251">

               <speaker>IVAN GRILL:</speaker>

               <p>Hvala lepa.</p>
               <p>Seveda bom tudi sam podprl ta predlog, da se o temu vprašanju opravi splošna razprava
               oziroma poglobljena razprava. Bi bilo zelo v korist vsem nam pa tudi Vladi, še
               posebno pa ministru Vlačiču, da bi bila ta razprava že dva, tri ali pa celo štiri
               mesece prej, kajti jaz sem prepričan, da bi se tukaj lahko soočalo vse te argumente,
               ki jih tudi danes skozi obrazložitve glasu drug drugemu seveda posredujemo. En kup
               zavajanj, en kup neresnic se tukaj sliši in to, da vinjetni sistem, ki je bil uveden
               v letu 2008 prinaša v proračun DARS-a manj denarja, preprosto ne drži. Vemo, da je
               bilo več denarja zbranega s pomočjo vinjetnega sistema, kot ga je bilo s pomočjo
               pobiranja cestnin, da je bil sistem diskriminatoren. Za koga? Za slovenske državljane
               prav gotovo ne.</p>
               <p>Zdaj se bi z novim zakonom, ki se bo seveda obravnaval, ta diskriminatornost
               pojavljala, da bomo slovenski državljani plačevali več, očitno pa bi nekateri
               koalicijski poslanci za tujce očitno želeli, da bi bila cestnina brezplačna na račun
               slovenskih davkoplačevalcev. Iz šestmesečne vinjet, ki smo jo zdaj plačevali 35
               evrov, se bo zdaj uvedla mesečna vinjeta za 35 evrov. Kdo bo zopet v diskriminatornem
               položaju?</p>
               <p>In samo še to bi dodal. Če bi vsi poslušali kolega Baroviča, ki je zelo preprosto
               povedal, mislim, da bi bilo vsem razumljivo, da bi bilo treba to razpravo opraviti,
               pa tisti zakon, ki ste ga tudi vložili, zavrniti. Hvala lepa.</p>
            </sp>
            <sp xml:id="SDZ5-Redna-06-2009-05-19.sp252">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima dr. Peter Verlič.</p>
            </sp>
            <sp xml:id="SDZ5-Redna-06-2009-05-19.sp253">

               <speaker>DR. PETER VERLIČ:</speaker>

               <p>Hvala lepa. Še enkrat naj pojasnim, zakaj sem predlagal, da se opravi splošna
               razprava. Vprašanje je bilo postavljeno jasno: Katere so pravne podlage, na podlagi
               katerih lahko Evropska komisija ocenjuje diskriminatornost vinjet in katere so pravne
               podlage, na podlagi katerih lahko Evropska komisija izsiljuje državo članico s tem,
               ko zamrzne evropska sredstva za financiranje avtocest? To dvoje sem vprašal in prosil
               ministra, da dobim na to dokumente, sklepe komisije. Izkazalo se je, da tega ni, da
               teh dokumentov ni in jih ne bo. Cestnine v državi članici za osebna vozila lahko
               izbira država članica po svoji presoji, ne samo cene tudi vinjete. Ker, kar se tiče
               cen, tujci ne bodo imeli nobene prednosti, plačevali bodo isto ceno. Tedenska vinjeta
               15 evrov, za 14 dni gre preko Slovenije verjetno na Hrvaško in nazaj, plača 30 evrov.
               Torej, komisija spet ne bo zadovoljna. In samo to sem vprašal, zakaj Vlada ni
               reagirala, ko imamo že celo vrsto pravnih mnenj, ki kažejo, da naslednjega očitka
               diskriminatornosti glede na državljanstvo ni. Tukaj smo vsi enaki, Slovenci,
               Italijani, Madžari, Čehi, Slovaki, vsi plačamo vinjeto ali polletno ali letno, vsi se
               lahko vozimo po avtocesti ali pa po stranskih cestah in vsi, nesporno trdim, imamo od
               vinjet koristi. Problem, ki ga ima očitno zdaj vladajoča koalicija, je to, da je bil
               predlagatelj vinjet nekdo drug.</p>
            </sp>
            <sp xml:id="SDZ5-Redna-06-2009-05-19.sp254">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima Matjaž Han.</p>
            </sp>
            <sp xml:id="SDZ5-Redna-06-2009-05-19.sp255">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Gospe in gospodje.</p>
               <p>Jaz tega predloga gospoda Verliča ne bom podprl, sploh pa ne bom podprl zadev, ki jih
               predlagajo ljudje, ki so vse skupaj zakuhali in danes moramo mi to juho na nek način
               do konca skuhati.</p>
               <p>V dobronamernost opozicije jaz ne verjamem več in mi je beseda "dobronamernost"
               postala ena tujka v mojem življenju. Piroman, ki hoče biti poveljnik gasilske akcije,
               ljudje - to pač ne gre več. Če bi prejšnja vlada korektno speljala postopek za uvedbo
               vinjet - tako s cenovnega vidika, kot tudi komuniciranja z Evropo, potem danes takšna
               vprašanja ne bi bila potrebna in ne bi bilo treba spreminjati zakona.</p>
               <p>Zakaj ne bom podprl? Še dva razloga sta. Gospod Verlič in ekipa so predlagali izredno
               sejo. Izredna sejo smo imeli. Na tej seji imamo pet ur razprave o istem zakonu, ki ga
               danes vi predlagate in se s svojimi idejami "mečete ven". Ko govorite o ceni, da se
               je s sistemom vinjet pobralo več denarja - to ni res. Vi imate tiste podatke, ko se
               je pobiralo še pol leta po starem sistemu in pol leta se je pobiralo po vinjetnem
               sistemu. Tako, da vaši podatki ne držijo. In to je minister Patrick Vlačič jasno in
               glasno povedal. In še bi lahko veliko razlagal.</p>
               <p>Skoraj bi se strinjal z gospodom predsednikom parlamenta, ko je rekel, da bi podprl
               to razpravo, ker verjetno bi Slovenke in Slovenci videli kam stvar pelje. Vinjete so
               bile še eden od paketov političnega marketinga SDS-a v prejšnjem letu.</p>
            </sp>
            <sp xml:id="SDZ5-Redna-06-2009-05-19.sp256">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Je bilo dovolj razprave?</p>
               <p>Proceduralno, gospod Grims.</p>
            </sp>
            <sp xml:id="SDZ5-Redna-06-2009-05-19.sp257">

               <speaker>MAG. BRANKO GRIMS:</speaker>

               <p>Gospod predsednik, pričakoval sem, da boste vi reagirali, ker pa očitno niste, potem
               je pa treba zelo jasno opozoriti, da, seveda se v določeni meri polemiki tudi pri
               obrazložitvi glasu ne da izogniti, vendar to, kar je zdaj uprizoril poslanec SD-ja,
               ki ga vi, gospod predsednik, proti Poslovniku niste takoj opozorili, je bilo čisto
               osebno obračunavanje in direktna osebna polemika, ki v obrazložitvi glasu po vseh
               principih tega parlamenta nima kaj iskati. Zaradi tega, ker ste zgolj izkoristili
               priložnost, ker ste vedeli, da vam dr. Verlič ne more več odgovarjati, ker odgovor je
               zelo enostavne - ker ste se odpovedali pravici do pritožbe, ste v resnici to zakuhali
               v koaliciji. Mi smo nekaj dobrega naredili za državljane, vi boste pa s svojo kuhinjo
               to prismodili in pokvarili, ker ne poznate prava, ker se ne poslužujete tistih
               normalnih pravnih poti, ki so v Evropski uniji celo njen temelj. In pristojnost
               določanja cestnin in celo sistema v celoti je pristojnost države same, to pa ve celo
               vaš minister, gospe in gospodje, samo, zakaj, hudirja, potem tako tudi ne ravnate? Ta
               odgovor bi bil odgovor, ki bi ga lahko poiskali v okviru te razprave tukaj namesto,
               da zlorabljate obrazložitev glasov za osebna obračunavanja, da bi prekrili dejstvo,
               da zato, da se bomo zdaj dražje vozili po avtocestah z dražjim bencinom, ob bistveno
               nižjem osebnem dohodku kot Avstrijci,...</p>
            </sp>
            <sp xml:id="SDZ5-Redna-06-2009-05-19.sp258">

               <speaker>PODPREDSEDNIK MIRAN POTRČ:</speaker>

               <p>Gospod Grims, jaz vas prosim, da...</p>
            </sp>
            <sp xml:id="SDZ5-Redna-06-2009-05-19.sp259">

               <speaker>MAG. BRANKO GRIMS:</speaker>

               <p>...to veste je pa čez vse meje.</p>
            </sp>
            <sp xml:id="SDZ5-Redna-06-2009-05-19.sp260">

               <speaker>PODPREDSEDNIK MIRAN POTRČ:</speaker>

               <p>Gospod Grims, če je kdo zlorabil Poslovnik danes, ste to ponovno grobo, ampak res
               grobo storil vi. Jaz nisem niti presenečen niti ne mislim, da boste ravnali drugič
               drugače, vendar bodite vsaj delno dojemljivi za Poslovnik in za opozorila.</p>
               <p>Gospod Tanko, želite besedo?... Stališče še, obrazložitev glasu. Gospod Tanko
               izvolite... Še so prijave, opozarjam zaradi tega, da me ne bi kregal gospod Anderlič,
               da spodbujam razpravo. Besedo ima gospod Marijan Križman.</p>
            </sp>
            <sp xml:id="SDZ5-Redna-06-2009-05-19.sp261">

               <speaker>MARIJAN KRIŽMAN:</speaker>

               <p>Hvala lepa.</p>
               <p>Gospod podpredsedujoči, seveda tega predloga ne bom podprl. Danes je bilo veliko
               povedanega o vinjetah, ki so bile uvedene na pamet, ki so bile uvedene zgolj zaradi
               tega, da se je reševala zgodba v proračunu. Takoj, ko so bile vinjete uvedene, nekdo
               je danes o tem že govoril, se je ob meji v Kopru na vseh krajevnih skupnostih, ki
               gravitirajo na hitro cesto, na avtocesto, dogajal ob vikendih infarkt. Nekdo je
               govoril, da je prišlo tudi do smrti, res je in vse to ste zakuhali vi, ker vam ni
               bilo mar kaj se dogaja. ...<stage xml:id="SDZ5-Redna-06-2009-05-19.stage19">/Oglašanje s klopi./</stage>... Se opravičujem, gospod
               podpredsedujoči, za to, kar sem izrekel, nisem imel namena kršiti Poslovnika, vendar
               vse kar je bilo zakuhano in vsi zakoni, ki so bili sprejeti, jih je potrebno
               popraviti zato, da bo tej državi vladal red.</p>
            </sp>
            <sp xml:id="SDZ5-Redna-06-2009-05-19.sp262">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Rudolf Petan. Tišina v dvorani!</p>
            </sp>
            <sp xml:id="SDZ5-Redna-06-2009-05-19.sp263">

               <speaker>RUDOLF PETAN:</speaker>

               <p>Hvala za besedo, gospod predsedujoči.</p>
               <p>Jaz menim, da je razprava potrebna in še kako je potrebna. Dejstvo je, da neki
               uradnik v Evropski uniji ne more ukazovati neki državi Evropske unije, ne govorim o
               komisarju, ampak govorimo o nekem uradniku, ki je napisal neko mnenje. In to mnenje
               bi bilo treba vzeti v razpravo in odgovoriti Evropski uniji, temu uradniku
               odgovoriti. In ta minister tega ni naredil, zamuja že pol leta z odgovorom, ker Vlada
               ni ukrepala. Jaz soglašam s tem, da piromani res ne morejo biti dobri gasilci, ampak
               piromani so pred volitvami govorili, da lahko vodijo državo boljše in danes, ko so v
               vlogi gasilcev, bomo imeli najdražje vinjet ali pa ene dražjih vinjet, dvakrat bodo
               dražje, imamo enega najdražjih bencinov in naftnih derivatov, pa še marsikaj imamo
               dragega, tisto, kar pa ni drago, nam bodo pa odvzeli, da bi država financirala. In to
               drži, da piromani ne morejo biti dobri gasilci.</p>
               <p>Dejstvo je tudi, da smo se tega ali so se tega lotili v naši Vladi nestrokovno in
               nesposobno. To kaže na nestrokovnost in nesposobnost te Vlade, ki ne zna niti Bruslju
               odpisati, temu uradniku, ki bi rad državi Sloveniji ukazoval. Niti odpisati ne znajo
               ali pa se jim ne ljubi, kar je pa še hujše, če se jim ne ljubi. Neznanje se še mogoče
               da tolerirati, lenobe pa ne več. in v tem primeru gre za to, da Vlada že skoraj pol
               leta ni odgovorila na pismo tistega uradnika. Zato menim, da je potrebno o tem
               opraviti razpravo, da se slučajno ne bi kaj takšnega zgodilo še v primeru Hrvaške, da
               ne bi odreagirali na mnenje nekega uradnika ali pa tudi komisarja. In bojim se, da bi
               se to lahko zgodilo. Zato je potrebno v tem primeru spomniti na to, da je na mnenja,
               na pisma raznih uradnikov iz Evropske unije potrebno "promptno" odgovoriti, da Vlada
               ne bo pokazala poleg nestrokovnosti in nesposobnosti še lenobo.</p>
            </sp>
            <sp xml:id="SDZ5-Redna-06-2009-05-19.sp264">

               <speaker>PODPREDSEDNIK MIRAN POTRČ:</speaker>

               <p>Hvala lepa. Renata Brunskole ima besede.</p>
               <p/>
            </sp>
            <sp xml:id="SDZ5-Redna-06-2009-05-19.sp265">

               <speaker>RENATA BRUNSKOLE:</speaker>

               <p>Lepo pozdravljeni!</p>
               <p>Predloga ne bom podprla. Nisem pa tudi prepričana, da bi si dodatno razpravo želel,
               vsaj tukaj ne vidim zabeleženega, da bi si to želel morebiti tudi bivši minister za
               promet, da bi o tem še kaj več govorili. Diskriminatornost res ni prijetna beseda, še
               posebej, če danes res ni pravic za vse enako, posebej za tiste, ki se vozimo po
               cestah, ki niso dokončane, pa mislim, da za to ni kriva vlada zadnjega pol mandata.
               Morebiti bi se dalo kaj pospešiti že v preteklosti, vendar preteklost je minila. O
               nesposobnosti te vlade pa tudi sama ne bi nikakor govorila in tudi mislim, da ni
               korektno, da nekateri od naših tukaj prisotnih kolegov, oziroma kakorkoli, sodelavcev
               razpravljajo o tem, da je nekdo nesposoben, saj po navadi pravijo, da je bolj
               primerno, da vsak pomete pred svojim pragom. In če je imel nekdo priložnost še kakšno
               dobro stvar narediti za Slovenke in Slovence, za to, da bi vsi imeli tudi enake
               pogoje dostopnosti, predvsem prometne povezave do osrednje Slovenije, mislim, da je
               bilo priložnosti. Zatorej včasih rečejo, da priložnost zamujena, ne vrne se nobena.
               Zatorej vem, da tej vladi res ni enostavno, predvsem na področju prometa.</p>
               <p>Bodimo korektni in si pomagajmo.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-19.sp266">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Breda Pečan.</p>
            </sp>
            <sp xml:id="SDZ5-Redna-06-2009-05-19.sp267">

               <speaker>BREDA PEČAN:</speaker>

               <p>Jaz tega sklepa ne bom podprla, pa ne zaradi tega, ker mislim, da bi bilo škoda
               razpravljati o tem. Strinjam se s predsednikom Državnega zbora, da bomo imeli
               priložnost govoriti o vinjetah še na dolgo in široko, prav na tej seji.</p>
               <p>Rada pa bi povedala, da se mi zdi škoda, da bi v takšni razpravi prišle na dan tudi
               nekatere resnice, o katerih nihče od desnice noče govoriti. Na primer to, da je Umar;
               tisti, ki ne vedo kaj to pomeni; Urad za makroekonomske analize in razvoj; izračunal
               že lansko leto, preden so bile vinjete uvedene, da bi morala biti maksimalna cena za
               letno vinjeto 150 evrov, bolj zmerna cena, ki je še sprejemljiva, pa 120 evrov. In
               tisti, ki danes na veliko govorijo in razpravljajo, kako je grozna ta letna cena, ki
               jo predlaga aktualna vlada, seveda molčijo in niti z besedico ne omenijo, da so bili
               seznanjeni z dejstvom, ko so uvajali vinjete, določili ceno 55 evrov za letno
               vinjeto, so vedeli, da je za več kot 100% prenizka cena, če hočejo pokriti stroške
               oziroma sredstva; to ni nobena polemika, da ne bi kdo mislil, ampak samo razlaga,
               zakaj mislim, da bi bilo škoda, da bi se nekateri osramotili v razpravi o odgovoru
               ministra na vprašanje v zvezi z vinjetnim sistemom. Tako, da mislim, da je boljše, da
               tudi vi glasujete proti, kolegi.</p>
               <p/>
            </sp>
            <sp xml:id="SDZ5-Redna-06-2009-05-19.sp268">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod France Cukjati.</p>
            </sp>
            <sp xml:id="SDZ5-Redna-06-2009-05-19.sp269">

               <speaker>FRANCE CUKJATI:</speaker>

               <p>Hvala za besedo. Jaz bi želel, da bi bila ta razprava o odgovoru ministra. Kajti še
               vedno ni jasno, zakaj minister vstopa v spremembo vinjetnega sistema, v podražitev
               letne vinjete. Kajti, prvi motiv, da se iz sistema vinjet nateče premalo denarja, ne
               drži. Kajti minister sam pravi, po novem se bo še manj, za 30% manj nateklo.</p>
               <p>Drugi razlog, da zahteva Evropska unija, tudi ni dokazan. Mi smo dobili s strani
               ministra nek dopis nekega uradnika, ne vem čemu služi, samo to ni dokument na podlagi
               katerega neka država ukrepa. Bojim se, da je tukaj zadaj, v ozadju nekaj drugega. Ali
               se nek hlapčevski odnos pojavlja do Evropske unije, kar bi me zelo skrbelo. Kajti
               pred šestimi leti, ko smo govorili o združitvi z Evropsko unijo, o članstvu, je bilo
               tričetrt govora o tem, kako obvarovati nacionalno samostojnost, da ne bomo zopet
               zapadli v jugoslovansko federativno odvisnost in tudi to verjetno ni vzrok. Še bolj
               pa se bojim, da je vzrok to, da sprejemamo neko nesmiselno zadevo samo zato, da bi
               lahko rekli: "Prejšnja Vlada je delala napake in moramo to popraviti." Poglejte samo
               primer Kazenskega zakonika. Nek nesmiseln člen smo sprejemali in se ne vem kako
               ukvarjali s tem problemom v želji, da bi dokazali, da je bil Šturmov zakon zanič.
               Mislim, da tukaj pa se pojavlja nevarnost za slovensko državo in to, taka motivacija,
               taki nameni, pa so vredni resne razprave v Državnem zboru, zato bom predlog
               podprl.</p>
               <p/>
            </sp>
            <sp xml:id="SDZ5-Redna-06-2009-05-19.sp270">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jože Tanko.</p>
               <p/>
            </sp>
            <sp xml:id="SDZ5-Redna-06-2009-05-19.sp271">

               <speaker>JOŽE TANKO:</speaker>

               <p>Hvala lepa za besedo. Tu je bilo veliko besed o diskriminatornosti. Če je ta projekt,
               ki ga je uvedla prejšnja vlada tako diskriminatoren, zakaj ga tega pol leta, ko ste,
               niste ukinili in odpravili, ampak ste diskriminatornost nadgradili s tem, ko ste cene
               bistveno dvignili, s tem, ko ste povečali število razredov in s tem, ko ste javno
               povedali, da se bo virov nateklo v ta cestninski del bistveno manj. Normalna vlada bi
               naredila obraten proces. Zakaj pravim, da je ta sprememba diskriminatorna? Zato, ker
               bodo tisti, ki imajo nizke plače in morajo recimo iz Jesenic v Ljubljano, plačali
               dvakrat toliko, kot so plačevali do zdaj. Dvakrat težje bodo delavci plačali to ceno,
               ki velja zdaj, in ob tem bo še incaso bistveno nižji. Tudi na področju gradnje
               avtocest se ni nič spremenilo. Prej je bilo izjemno veliko razprave o tem, koliko in
               kako gradimo avtoceste s krediti. Vi imate v postopku zakon za 320 milijonov evrov
               poroštev za izgradnjo avtocest, vaša vlada ga je predlagala in samo ta zakon pomeni
               polovico letnega programa obsega izgradnje avtocest. Zakaj tega ne spremenite? Zakaj
               peljete to medgeneracijsko solidarnost naprej? Ker so zadeve, ki jih je izvajala
               prejšnja vlada tako slabe? Potem bi od nove vlade pričakoval, da bo zadeve
               spremenila, radikalno spremenila. Ne, da tisto, za kar govorite, da je slabo
               nadgrajujete in zadevo še na nek način "dispergirate".</p>
               <p>Jaz bom predlog za razpravo podprl, ker mislim, da je smiselna in smiselna zaradi
               tega, ker tisti, ki kritizirate uvedbo vinjet, pozabite, da se je zaradi tega tudi
               zmanjšalo število prometnih nesreč in število žrtev, invalidnih in tudi smrtnih
               žrtev. Vsekakor je temu doprinesel tudi vinjetni sistem.</p>
            </sp>
            <sp xml:id="SDZ5-Redna-06-2009-05-19.sp272">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlagam, da pristopimo h glasovanju. Glasujemo. Navzočih je 82 poslank
               in poslancev, za je glasovalo 36, proti 45.</p>
               <p><stage xml:id="SDZ5-Redna-06-2009-05-19.stage20">(Za je glasovalo 36.)</stage> <stage xml:id="SDZ5-Redna-06-2009-05-19.stage21">(Proti 45.)</stage></p>
               <p>Predlog sklepa ni sprejet.</p>
               <p>Prehajamo na predlog poslanca Zvonka Černača, da zbor odloča o naslednjem predlogu:
               "Državni zbor bo na naslednji seji opravil razpravo o odgovoru generalnega sekretarja
               Vlade mag. Milana Martina Cvikla na poslansko vprašanje Zvonka Černača v zvezi z
               vladnim letalom falcon in letalskimi prevozi." V imenu poslanske skupine, gospod
               Černač.</p>
            </sp>
            <sp xml:id="SDZ5-Redna-06-2009-05-19.sp273">

               <speaker>ZVONKO ČERNAČ:</speaker>

               <p>V Poslanski skupini Slovenske demokratske stranke bomo podprli razpravo o odgovoru,
               ker praktično odgovora nismo dobili. Nismo dobili odgovora o tem, koliko znašajo
               skupni stroški letalskih prevozov, ki so jih Vlada, ministrstva, predsednik države in
               ostali proračunski uporabniki opravili v času, ko falcon stoji nekje v Ameriki in kot
               smo slišali, je v nekaj mesecih davkoplačevalcem povzročil za preko 100.000 evrov
               stroškov.</p>
               <p>Falcon je bivša LDS-ova vlada kupila pred šestimi leti za 35 milijonov dolarjev
               namesto prvotno predvidenega brata, za katerega naj bi davkoplačevalci plačali kar 42
               milijonov dolarjev. Falcon pa ni bil niti eno uro v Sloveniji. Potem ga je bivša
               Ropova vlada dala v petletni najem, ki se je končal februarja letos. Pogodba pa je
               bila sestavljena tako, da najemodajalec pogodbe ni mogel prekiniti, pač pa je to
               lahko storil samo najemnik. Torej se falcon ne vrača v svoje gnezdo, kot je bilo pred
               dnevi rečeno, pač pa se vrača k svojim nekdanjih gospodarjem. Stroški, s tem, da že
               nekaj časa stoji, bodo slovenske davkoplačevalce stali preko 100.000 evrov, za
               popravilo tistih nekaj prask, kot je bilo rečeno, naj bi namenili vsaj 1,5 milijonov
               evrov. Vrednost tega letala trenutno po ocenah strokovnjakov znaša 14 milijonov
               dolarjev. V petih letih je torej bila na njemu realizirana izguba oziroma je
               izpuhtelo 20 milijonov dolarjev, ki so jih plačali Slovenke in Slovenci. V petih
               letih smo za najem letala dobili toliko, kot bi letalo zaslužilo v enem letu. Včeraj
               je generalni sekretar povedal, da tako letalo leti povprečno 800 ur letno. Cena ure
               takega letala znaša okrog 9.000 dolarjev. Pomeni 7,200.000 dolarjev. 7,500.000
               dolarjev je znašal 5 letni najem. In zdaj, ko bo to letalo, kot slišimo, prešlo
               slovensko mejo, bodo davkoplačevalke in davkoplačevalci samo za davek plačali 7
               milijonov dolarjev.</p>
               <p>Približujemo se torej tretji napačni odločitvi. Žal se kuha v istem političnem kotlu,
               kot se je skuhala tudi odločitev o nabavi tega letala. Še je čas, da preprečimo še
               večje neumnosti, zaradi tega je razprava o odgovoru nujna. Gre za znatno oškodovanje
               javnih financ in računam, da se bo aktivnost sedanje ministrice za notranje zadeve,
               ki je zelo aktivna pri raziskovanju nekih metel, našla tudi pri raziskovanju
               odgovornosti za ta posel stoletja. Vendar pa na drugi strani ocenjujemo, da te moči
               ne bo. Če bi kakšna metla iz letala se kje izgubila, bi verjetno preiskava že tekla.
               Tako, ko je izpuhtelo celo letalo, pa verjetno temu ne bomo priča. Podprli bomo
               razpravo. Hvala lepa.</p>
            </sp>
            <sp xml:id="SDZ5-Redna-06-2009-05-19.sp274">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na glasovanje. Glasujemo. Za je glasovalo 36 poslank in
               poslancev, proti 46.</p>
               <p><stage xml:id="SDZ5-Redna-06-2009-05-19.stage22">(za je glasovalo 36.)</stage> <stage xml:id="SDZ5-Redna-06-2009-05-19.stage23">(Proti 46.)</stage></p>
               <p>Prelog sklepa ni sprejet.</p>
               <p>V skladu s predlogom poslanca mag. Andreja Vizjaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Franca Križaniča na poslansko vprašanje mag. Andreja Vizjaka
               v zvezi s slabimi naložbami slovenskih bank in Banke Slovenije. V imenu poslanske
               gospod Vizjak, izvolite.</p>
            </sp>
            <sp xml:id="SDZ5-Redna-06-2009-05-19.sp275">

               <speaker>MAG. ANDREJ VIZJAK:</speaker>

               <p>Hvala lepa. Najprej še enkrat.</p>
               <p>Seveda bo poslanska skupina to podprla, ampak še enkrat želim protestirati, namreč,
               včeraj sem postavil poslansko vprašanje tako ministru za razvoj gospodu Mitju
               Gaspariju kot ministru za finance. Gospoda Gasparija ni bilo v dvorani, ni mi
               odgovarjal na vprašanja, niti se ni temu visokemu zboru opravičil. Jaz predlagam,
               gospod predsednik, da protestiramo v imenu parlamenta glede na takšno obnašanje člana
               Vlade.</p>
               <p>Kreditne aktivnosti so vitalnega pomena za obstoj, razvoj slovenskega gospodarstva,
               banke pa pravzaprav ne kreditirajo slovenskega gospodarstva in tudi tisto malo
               kreditov, ki jih je na voljo, so seveda nedostopni, ker so dragi. In, ko smo seveda
               raziskovali podrobnosti, smo najprej ugotovili, da pravzaprav nobeden izmed ukrepov,
               ki jih je doživel, ta zbor še ni v praksi oživel, zaradi slabe operativnosti Vlade
               pri sprejemanju podzakonskih aktov kakor tudi bank. Nekaj vzrokov pa je tudi v tako
               imenovanih slabih naložbah oziroma toksičnih naložbah in ne nazadnje tudi v
               tajkunskih kreditih, ki so jih te banke odobravale mimo soglasij nadzornih svetov.
               In, ko je Komisija za nadzor javnih financ od Banke Slovenije terjala podrobne
               podatke o tako imenovanih toksičnih naložbah, je prišla do zanimive informacije.
               Banka Slovenija namreč razpolaga z dvema obveznicama Lehman Brothers v skupni višini
               osemintrideset milijonov evrov. Osemintrideset milijonov evrov ima torej Banka
               Slovenije naložb, ki jih nikoli ne bo mogla unovčiti, ker je to propadla banka.</p>
               <p>Spraševal sem, kdo bo za to odgovoren, kdo bo poravnal to in, ker pravzaprav sklepam,
               da to izhaja iz preteklega mandata, ko je vodil Banko Slovenije sedanji minister, da
               bo tudi potegnjena kakšna posledica, kakšna odgovornost. Žal nobenega odgovora na to
               vprašanje. Še več, ko sem ministra, pristojnega za finance, vprašal, ali bo podprl in
               ali bo vztrajal na tem, da se na plečih davkoplačevalcev reprogramirajo tajkunski
               krediti; namreč večina teh tako imenovanih tajkunskih kreditov in prevzemov se seveda
               zdaj ne more več financirati in odplačevati kreditov, zato iščejo reprograme pri
               bankah; mi je pravzaprav odgovoril zelo dvoumno. Da namerava legalizirati in seveda
               tudi sprostiti te reprograme, pričajo tudi predlogi zakonov, ki prihajajo v
               parlament, namreč Zakon o jamstvenih shemi, novela tega zakona, je omogočala, preden
               je bil sprejet opozicijski amandma, da so reprogrami dovoljeni.</p>
               <p>Torej o teh vprašanjih, spoštovani podpredsednik in spoštovani zbor, bi želeli javno
               razpravo, ker odgovorov nismo dobili, sploh pa ne takšnih, ki bi bili uporabni.</p>
            </sp>
            <sp xml:id="SDZ5-Redna-06-2009-05-19.sp276">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na glasovanje. Lahko glasujemo? Ne. Potem dajem besedo gospodu
               Jerovšku.</p>
            </sp>
            <sp xml:id="SDZ5-Redna-06-2009-05-19.sp277">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Spoštovani, v zvezi s slabimi naložbami slovenskih bank in Banke Slovenije in tem
               ravnanjem tajkunov in z njimi povezanimi bankirji, ki so dajali nezavarovane kredite,
               ki jih bodo v okviru nove sanacije slovenskih bank plačevali slovenski državljani, je
               tukaj potrebno opraviti temeljito razpravo in dobiti temeljite odgovore, ampak ne
               samo od finančnega ministra, tudi od notranje ministrice Kresalove, od pravosodnega
               ministra. Kajti, to da država ne reagira ob dejstvu, da je šlo za izdajo domovine,
               kajti s tem se je Slovenijo spravljalo v podrejen položaj, šlo je za napad na njeno
               neodvisnost in šlo je za sabotažo. Kaj piše v sabotaži: Kdor prikrito, zahrbtno ali
               na drug način povzroči pri opravljanju svoje delovne obveznosti veliko škodo
               državnemu organu ali organizaciji se kaznuje tako in tako." Vendar nihče ne preganja
               teh ljudi, priča smo drugi situaciji, država je dala poroštvo, da bi se pomagalo
               malim podjetjem, ta sredstva je zdaj Vlada legalizirala, da se lahko uporabljajo za
               reprogramiranje teh tajkunskih kreditov.</p>
               <p>Poglejte, dogaja se tudi marsikaj drugega; policijska ministrica uvaja dejansko ali
               pa na prikrit način velike spremembe Zakona o policiji in policijsko državo. Zdaj smo
               izvedeli, da hočejo že sedanjega direktorja policije zamenjati zato, ker si je
               napačno razlagala, da je policija neodvisna. Ni hotel preprečiti preiskave zoper
               Jankovića in Čepina za tisto nakazilo milijona evrov, za fiktivno nakazilo, to je
               prazno. Vaša koalicija je baje zahtevala, da je Jankovića treba pustiti pri miru. To
               se dogaja v državi in odgovore na to je treba dobiti tukaj v tem parlamentu. Hvala.
            </p>
            </sp>
            <sp xml:id="SDZ5-Redna-06-2009-05-19.sp278">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo želi gospod Jože Tanko. Še kdo? Jaz bi vas prosil, kdor želi, da
               se zdaj prijavi, da bomo lahko zaključili ta krog. Če je možno, bom tudi grozno
               hvaležen, pa najbrž ne samo jaz, če bo še kdo res obrazlagal, zakaj želi razpravo, ne
               pa govoril o vsem drugem. Praviloma to vsi delate.</p>
               <p>Prosim za prijavo za obrazložitev glasu. Besedo ima gospod Zmago Jelinčič Plemeniti.
            </p>
            </sp>
            <sp xml:id="SDZ5-Redna-06-2009-05-19.sp279">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Delovanje slovenskih bank je bilo netransparentno že
               od leta 1992 naprej. Zato se je dogajalo marsikaj in glede na to, da so bile v tistem
               času drugačne razmere, se je marsikaj dalo tudi prikriti. Tako smo morali potem vsi
               skupaj, davkoplačevalci in državljani Republike Slovenije, plačevati denar in to
               ogromna sredstva, da smo sanirali te banke. Nihče ni vedel, koliko denarja je šlo
               kam, kdo ga je "pobasal", kam so ga peljali. Še danes se ne ve, kaj je z raznimi
               ekspoziturami Ljubljanske banke po svetu. Ne ve se tudi, kam so šla določena finančna
               sredstva teh bank, ne ve se, kdo je bil tisti, ki je odnašal denar iz teh bank, tudi
               v raznih kovčkih, raznih drugačnih posodah in odnašal marsikaj, tudi na razna otočja
               in tam ustvarjal določene finančne raje za nekatere, ki se danes zelo lepo skrivajo
               za paravanom nedotakljivosti. To nedotakljivost jim je pravzaprav omogočila bivša
               vladajoča struktura v različnih časovnih obdobjih in mislim, da je skrajni čas, da
               vsaj nekaj od tega odpremo. Dejstvo je, da v Banki Slovenije nista samo ti dve
               delnici Lehmans Brothers sporni. Tam nori je še marsikakšen papir, o katerem bi se
               bilo treba pogovarjati in pojasniti, zakaj je sploh prišlo do vlaganja v nekatere
               papirje, tudi v času, ko se je že vedelo, da so kakšne zadeve na zelo trhlih nogah in
               da se lahko zamajejo. Jaz tudi upam, da bo policijska ministrica odprla kakšno
               preiskavo na tem področju. Zagotovo pa je razprava v Državnem zboru o tej tematiki
               nujno potrebna.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-19.sp280">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jože Tanko.</p>
            </sp>
            <sp xml:id="SDZ5-Redna-06-2009-05-19.sp281">

               <speaker>JOŽE TANKO:</speaker>

               <p>Hvala lepa.</p>
               <p>Jaz sem v tem mandatu postavil dve pisni vprašanji, s katerima sem želel pridobiti
               podatke o naložbah Banke Slovenije in drugih bank v večinski lasti v takšne propadle
               projekte kot je Lehman Brothers. Če boste pogledali na našo stran in si prebrali
               odgovore Vlade, potem boste videli, kaj so tam zapisali - izredno omalovažujoče do
               poslancev.</p>
               <p>Tudi ob nastopu Vlade Republike Slovenije sem predsednika Vlade vprašal, kaj bo
               storil, če se bo ugotovilo, da je katerikoli od ministrov vpleten v naložbe, v
               papirje, ki ne obstajajo več, v vrednostne papirje, ki so propadli. Ni bilo odgovora.
               Zdaj, ko smo dobili to poročilo Banke Slovenije, vidimo, da je eden od guvernerjev
               Banke Slovenije kupil za 38 milijonov evrov teh naložb in tega denarja ni več možno
               vrniti v Banko Slovenije, ker je Lehman Brothers Holdings propadel. Tega denarja je
               toliko, kot znaša letni znesek za vso dijaško prehrano. To je tisti projekt, ki ga
               skuša sedanja vlada modernizirati. In moram reči, da je treba o tako veliki izgubi,
               ki je bila povzročena v Banki Slovenija, in za katero smo izvedli zdaj skozi poročilo
               Banke Slovenije, opraviti razpravo v Državnem zboru in tudi ugotoviti ali se
               dogovoriti, kaj storiti s tistimi, ki so povzročili takšno veliko izgubo v finančnem
               sistemu. Mislim, da odlaganje, izmikanje tem vprašanjem in razpravam ni na nivoju te
               Vlade, ki hoče delati transparentno in pregledno.</p>
               <p>Če to želite, potem podprite predlog za razpravo.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-19.sp282">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prijavil se je gospod Franc Pukšič.</p>
            </sp>
            <sp xml:id="SDZ5-Redna-06-2009-05-19.sp283">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, podpredsednik.</p>
               <p>Okrog teh slabih naložb in tajkunskih kreditov je bilo v tej državi dvignjenega
               veliko prahu, ampak nekih rezultatov še ni, čeprav imamo v 13. poglavju Kazniva
               dejanja zoper suverenost Republike Slovenije in njeno demokratično ustavno ureditev
               tudi 350. člen, Napad na neodvisnost države in pravi tako: "Državljan Republike
               Slovenije, ki poskuša spraviti Republiko Slovenijo v podrejenost, se kaznuje" in tako
               dalje. Slovenija je v tem trenutku v podrejenem položaju, ker je bruto domači produkt
               začel zaostajati. V prejšnjih štirih letih smo se začeli približevati povprečju
               Evropske unije in seveda zdaj ostajamo v podrejenem položaju na tem gospodarskem
               področju, kar seveda čutijo državljanke in državljani tudi z vsakodnevnimi odpusti.
               In danes bi se morali pravzaprav pogovarjati o tem, kako te ljudi kaznovati. Potrebno
               bi bilo, da bi institucije pregona zakonodajo uporabljale in da bi, tako rekoč,
               spreminjali kazensko zakonodajo v smeri, da bi pomagali institucijam pregona, da bi
               ti odgovarjali za ta napad na neodvisnost države.</p>
               <p>Vprašajmo se, na kakšen način in od kod je lahko, recimo, mislim, da sem včeraj
               prebral v časopisu o županskih plačah, ubogi Janković ima, ne vem, 1.800 evrov plače,
               ampak premoženja 9 milijonov evrov. Od kod in na kakšen način je lahko direktor
               nekega Mercatorja obogatel z 9 milijoni evrov? Torej, kje so tukaj sedaj organi, da
               bi to naredili? Kaj z Bavčarjem, z milijonom evrov kredita in tako dalje in tako
               dalje. Jaz bom ... Milijardo, pardon. Jaz bom to razpravo podprl.</p>
               <p/>
            </sp>
            <sp xml:id="SDZ5-Redna-06-2009-05-19.sp284">

               <speaker>PODPREDSEDNIK MIRAN POTRČ:</speaker>

               <p>Besedo ima še gospod Branko Grims.</p>
               <p/>
            </sp>
            <sp xml:id="SDZ5-Redna-06-2009-05-19.sp285">

               <speaker>MAG. BRANKO GRIMS:</speaker>

               <p>Hvala, gospod predsednik, da ste me opazili. Razprava o bančništvu in bančnem sistemu
               bi bila zelo dobrodošla in zelo koristna iz mnogih razlogov. Prav nadzor oziroma, če
               smo natančni, pomanjkanje nadzora v finančnem sistemu na svetovni ravni je temelji
               krivec za sedanjo gospodarsko krizo. S tem se lahko mi ukvarjamo posredno. S tem pa,
               da je nesporno dejstvo, da tudi v slovenskem bančnem sistemu ni bilo vse tako, kot
               mora biti, ko je šlo za odobravanje določenih kreditov, zlasti tako imenovanih
               tajkunskih, ki so bili mnogi odobreni v nasprotju z uveljavljenimi bančnimi
               standardi, s tem pa se moramo ukvarjati in zaradi tega je ta razprava ne samo
               dobrodošla, ampak tudi nujna. Kajti komedija, ki se je začela takrat, ko je
               predsednik Vlade šel na televizijo in rekel: "Ne bom dovolil, da bi en evro šel za
               tajkune, in se je dva dni kasneje izkazalo, da je 150 milijonov evrov šlo za tajkune
               v Sloveniji. Ta komedija se še kar nadaljuje. Dejstvo je, da tisti, ki je takrat to
               podpisal in zaradi katerega je bila potem uprizorjena ena precej tragikomična
               komedija zmešnjav tudi v vladajoči koaliciji, ki se še ni končala, in na nek način to
               dokazuje prav izjava ključnega akterja, ko je na to, da je ponudil odstop in bil
               razrešen s strani nadzornikov, reagiral s presenečenjem, bil je v šoku, kako je
               možno. Verjetno je dobil politična zagotovila, da se mu to ne bo zgodilo in da je
               zgolj uresničeval tisto, kar vsi vemo, s stegnjenim prstom smo videli to tudi na
               sliki, da je bil temelj za volilno zmago, to se pravi..<stage xml:id="SDZ5-Redna-06-2009-05-19.stage24">/Opozorilni znak za konec
               razprave./</stage>... denar iz virov, ki so potem omogočili spremembo na zadnjih volitvah in
               s tem žal odprli pot neznanju in nestrokovnosti katerega sadove bomo sedaj plačevali,
               ne samo mi, ampak...<stage xml:id="SDZ5-Redna-06-2009-05-19.stage25">/Izklop mikrofona/</stage>...</p>
            </sp>
            <sp xml:id="SDZ5-Redna-06-2009-05-19.sp286">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na glasovanje. Glasujemo. Za je glasovalo 36 poslank in
               poslancev, proti 45.</p>
               <p><stage xml:id="SDZ5-Redna-06-2009-05-19.stage26">(Za je glasovalo 36.)</stage> <stage xml:id="SDZ5-Redna-06-2009-05-19.stage27">(Proti 45.)</stage></p>
               <p>Predlog ni sprejet.</p>
               <p>V skladu s predlogom poslanca Branka Mariniča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               okolje in prostor Karla Viktorja Erjavca na poslansko vprašanje Branka Mariniča v
               zvezi s postopki sprejemanja prostorskih aktov. V imenu poslanske skupine? Gospod
               Marinič ima besedo.</p>
               <p/>
            </sp>
            <sp xml:id="SDZ5-Redna-06-2009-05-19.sp287">

               <speaker>BRANKO MARINIČ:</speaker>

               <p>Hvala lepa za besedo. V Poslanski skupini Slovenske demokratske stranke ocenjujemo z
               ozirom na odgovor ministra, pristojnega za okolje in prostor, da je včeraj bil dokaj
               klavrn in v nekaterih mojih vprašajih vsebinsko premalo obdelan. Že samo dejstvo, da
               155 slovenskih občin v Republiki Sloveniji čaka na občinske prostorske načrte daje
               jasno vedeti, da se na tem področju nikomur od uradnikov, ki so za to zadolženi,
               pretirano ne mudi. Iz enostavnega razloga lahko utemeljimo, da bi ministrstvo,
               odgovorno za okolje in prostor, moralo tudi v teh kriznih časih upoštevati napoved
               Vlade, da bo to krizo v nekaterih vsebinah treba pozitivno izkoristiti. To bi
               pomenilo, če bi vsi akterji urejanja prostora delovali resnično v tej smeri, da bi se
               nekateri postopki in pa nekatere formalnosti v zvezi z urejanjem prostora
               poenostavili ali celo skrajšali, bi pomenilo to za marsikatera gradbena podjetja tudi
               neko priložnost, predvsem pa za tiste, ki bi želeli del sredstev vložiti v gradnjo,
               zaradi širitve svoje dejavnosti zagotovo v tem kriznem času bi pomenilo kar veliko
               pozitivnega.</p>
               <p>Pa vendarle je minister v odgovoru zatrjeval, da to ni res, kar sem ga vprašal, da
               nekateri akti čakajo v kabinetu ministra tudi po tri tedne in potem zastarajo vsi
               ostali roki in ponovno se zadeva zavrti v vseh postopkih, je minister zatrjeval, da
               je to laž, čeprav sem se oprl na vsebino, ki sem jo dobil od tistih služb, ki so
               odgovorne za te postopke, ki jih vodijo. Seveda se nam zdi, da bi bilo v tej zvezi,
               kar zadeva urejanje okolja in prostora in z nerazumno dolgimi čakalnimi dobami, še
               enkrat poudarjam, za 155 občin v Republiki Sloveniji, bi veljalo o tem spregovoriti v
               Državnem zboru in pričakujemo v naši poslanski skupini, da boste kolegice in kolegi
               to tudi podprli. Hvala lepa.</p>
            </sp>
            <sp xml:id="SDZ5-Redna-06-2009-05-19.sp288">

               <speaker>PODPREDSEDNIK MIRAN POTRČ:</speaker>

               <p>Besedo želi gospod Černač. Izvolite.</p>
            </sp>
            <sp xml:id="SDZ5-Redna-06-2009-05-19.sp289">

               <speaker>ZVONKO ČERNAČ:</speaker>

               <p>Glede na ustaljeni način glasovanja predvidevam, da ta razprava ne bo podprta. Zaradi
               tega bi predlagal, da minister sliši teh nekaj besed ali pa da si pridobi magnetogram
               te seje.</p>
               <p>V letošnjem letu naj bi vse občine sprejele občinske prostorske načrte. Gre za
               temeljni planski dokument, od katerega je odvisna pozicija oziroma so odvisne
               razvojne možnosti občin. Do zdaj mislim, da je bilo teh občinskih prostorskih
               načrtov, ki so šli skozi vladna oziroma ministrska sita, eden do dva. Vsekakor pa
               manj, kot je prstov na eni roki. Slišali smo, da jih je v proceduri 155. S takšnim
               načinom ne bomo uspeli oziroma tisti, ki jih ta zadeva tangira, ne bodo uspeli
               uresničiti svojih ambicij. Res pa je, resnici na ljubo, da to ni problem samo
               Ministrstva za okolje in prostor, pač pa tudi drugih ministrstev, ker se akti
               dotikajo različnih področij delovanja in mislim, da bi bilo prav, da ministrstvo na
               nek način s spremembo podzakonskih aktov in s sprejetjem ustreznih navodil, ki jih
               lahko sprejme, omogoči sprostitev tega krča. Kajti tudi tukaj se je zgodil nek krč na
               tem področju. To je v interesu tako razvoja lokalnih skupnosti kot razvoja celotne
               države.</p>
               <p>Sam bom seveda razpravo o tem vprašanju podprl, ker mislim, da bi lahko v razpravi
               razčistili, kje so problemi in kaj so ovire, da ne moremo tega problem, ki nastaja že
               nekaj časa in se kot neka snežna kepa veča iz dneva v dan, iz meseca v mesec,
               enostavno razbiti in omogočiti, da bi stvari na tem področju potekale normalno.</p>
               <p>Jaz bom razpravo podprl.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp290">

               <speaker>PODPREDSEDNIK MIRAN POTRČ:</speaker>

               <p>Gospod Marinič, želi obrazložiti glas tudi v svojem imenu.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp291">

               <speaker>BRANKO MARINIČ:</speaker>

               <p>Hvala lepa, za besedo.</p>
               <p>Veste, jaz se načeloma tam, kjer se mi ne zdi, ne vključujem, ampak zdi se mi, da smo
               na izredno zahtevnem področju. Verjamem, da kolegice in kolegi, ne glede na to,
               kateri politični opciji pripadamo, smo se v okviru svojega dela srečali tudi z
               marsikaterim stanovanjskim problemom posamezne družine, predvsem izven mestnih
               središč. Veljalo bi podpreti to razpravo, da bi spregovorili in morda dobili kakšno
               številko, koliko posameznikov čaka na ustrezno gradbeno dokumentacijo za individualno
               gradnjo in s tem tudi reševanje svojih stanovanjskih problemov.</p>
               <p>Vsaj zase lahko rečem, da sem se pri svojem delu v okviru dela v poslanski pisarni
               srečal s številnimi željami posameznikov, ki bi skušali rešiti svoj stanovanjski
               problem z individualno gradnjo. Res je nemogoče, vsakdo v Republiki Sloveniji ne more
               imeti svoje hiše, ampak vendarle je v nekih zaokroženih urbanih naseljih veliko
               takšnih želja, in veljalo bi spregovoriti in dobiti ustrezno število.</p>
               <p>Ali Ministrstvo za okolje in prostor sploh razpolaga s številom teh želja po
               individualni gradnji in s tem tudi rešitvijo stanovanjskega problema?</p>
               <p>Vsekakor se splača podpreti ta predlog, da bi se v okviru odgovora ...<stage xml:id="SDZ5-Redna-06-2009-05-19.stage28">/Opozorilni
               znak za konec razprave./</stage>... ministra na moje poslansko vprašanje opravila širša
               razprava v Državnem zboru, zato bom sam seveda to tudi podprl.</p>
            </sp>
            <sp xml:id="SDZ5-Redna-06-2009-05-19.sp292">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Cveta Zalokar Oražem.</p>
            </sp>
            <sp xml:id="SDZ5-Redna-06-2009-05-19.sp293">

               <speaker>CVETKA ZALOKAR ORAŽEM:</speaker>

               <p>Hvala lepa za besedo.</p>
               <p>Jaz predloga ne bom podprla, čeprav se zelo dobro zavedam problema, v katerem so se
               znašle občine pri tem, da se pravzaprav srečuješ s številnimi težavami pri pripravi,
               predvsem pri usklajevanju prostorskih dokumentov na državni ravni. Vendar se mi zdi,
               da tudi predlagatelji te razprave še kako dobro poznajo vso problematiko, težave in
               probleme, kajti občine so te zadeve pripravljale še globoko v času vlade gospoda
               Janeza Janše in tudi mnoge vlagale in iskale odgovore in soglasja na svoje prostorske
               akte v tistem času. Zato sem prepričana, da morajo zelo dobro vedeti, kje so tisti
               problemi. In je svojevrstno sprenevedanje danes zahtevati takšno razpravo, če pač
               vemo, da se ti akti pripravljajo že tri oziroma štiri leta na lokalnih ravneh, torej
               občinah. In danes govoriti, da je krivda pri teh zadeva izključno v zadnjih nekaj
               mesecih, da ljudje ne morejo priti do gradbenih dovoljenj, se mi zdi, da je res malo
               huda zgodba. Ta krč, o katerem je bilo govora, ta krč ni krč zadnjih šestih mesecev,
               ampak je krč zadnjih treh let. In pri njem je, mislim, da je še kdo sodeloval, ki
               zelo dobro ve, morda tudi odgovore na to, kaj se dogaja. Ni bilo sprememb zakona, ni
               bilo poenostavitev tudi ne v mandatu vlade gospoda Janeza Janše, zato mislim, da je
               še marsikdo odgovoren, ne samo aktualna vlada, ki naj bi zdaj odgovarjala na te
               očitke v tem trenutku.</p>
            </sp>
            <sp xml:id="SDZ5-Redna-06-2009-05-19.sp294">

               <speaker>PODPREDSEDNIK MIRAN POTRČ:</speaker>

               <p>Hvala. Glasujemo. Za je glasovalo 36 poslank in poslancev, proti 46.</p>
               <p><stage xml:id="SDZ5-Redna-06-2009-05-19.stage29">(Za je glasovalo 36.)</stage> <stage xml:id="SDZ5-Redna-06-2009-05-19.stage30">(Proti 46.)</stage></p>
               <p>Predlog sklepa ni sprejet.</p>
               <p>V skladu s predlogom poslanca Marijana Pojbiča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               delo, družino in socialne zadeve dr. Ivana Svetlika na poslansko vprašanje Marijana
               Pojbiča v zvezi z naraščajočo brezposelnostjo. V imenu poslanske skupine ima besedo
               gospod Pojbič.</p>
            </sp>
            <sp xml:id="SDZ5-Redna-06-2009-05-19.sp295">

               <speaker>MARIJAN POJBIČ:</speaker>

               <p>Spoštovani predsedujoči, kolegice in kolegi!</p>
               <p>V Slovenski demokratski stranki z odgovorom gospoda ministra za delo, družino in
               socialne zadeve seveda nismo bili zadovoljni. Prav tako smo v Slovenski demokratski
               stranki prepričani, da je izjemno problematično in kaotično stanje na področju izgube
               delovnih mest, saj je samo v mesecu aprilu izgubilo delo 10.000 zaposlenih. In če to
               ni alarmanten podatek, potem res ne vem, kje živimo. Prav tako je v postopku
               približno 60 stečajev podjetij. Lahko si mislite, kakšne bodo posledice. Ko mi je
               gospod minister odgovarjal, je nekajkrat zatrdil, da slovenska vlada obvladuje
               položaj na področju brezposelnosti. Zato bi bilo prav, da ta gospod minister vpraša
               tistih 24.000 ljudi, ki so v borih šestih mesecih izgubili službo, kaj oni mislijo o
               Vladi in o ministru, ki vodi resor za delo, družino in socialne zadeve.</p>
               <p>Kot sem povedal že včeraj, in s tem se je strinjal tudi minister, je bila najnižja
               brezposelnost ob koncu mandata vlade Janeza Janše, in sicer okrog 59.000, sedaj pa se
               je ta številka v borih šestih mesecih ponovno povzpela na neverjetnih 83.000. Razlika
               je 24.000 brezposelnih več kot pred šestimi meseci, ko je zaključila svoj mandat
               vlada Janeza Janše.</p>
               <p>Zato smo v Slovenski demokratski stranki lahko upravičeno zaskrbljeni in nam ne more
               in nam ni vseeno, kaj se dogaja z našimi državljankami in državljani in kam Vlada
               pelje pred nedavnim še eno izmed najuspešnejših tranzicijskih držav. Prav iz tega
               razloga, da bi preprečili nadaljevanje povečanja nezaposlenosti in padanje
               gospodarske kondicije naše države, smo v Slovenski demokratski stranki pripravili
               sklop ukrepov in zakonov, ki imajo neposredne, predvsem pa hitre in učinkovite
               rešitve. Prepričani smo, da je sedaj trenutek, ko več ne moremo čakati na počasno,
               slabo in predvsem nedomišljeno ravnanje Vlade Republike Slovenije, ki pelje državo
               vse bližje bankrotu in socialni krizi.</p>
               <p>V Slovenski demokratski stranki ocenjujemo, da so ti argumenti tako pomembni, da je
               nujno potrebno opraviti širšo razpravo v Državnem zboru o tem vprašanju. In v
               Slovenski demokratski stranki bomo to podprli. Hvala lepa.</p>
            </sp>
            <sp xml:id="SDZ5-Redna-06-2009-05-19.sp296">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod mag. Branko Grims.</p>
            </sp>
            <sp xml:id="SDZ5-Redna-06-2009-05-19.sp297">

               <speaker>MAG. BRANKO GRIMS:</speaker>

               <p>Hvala za besedo. Moram reči, da še kakšen problem, od danes omenjenih, bi si zaslužil
               vašo pozornost. Tudi zdaj, ko ste vsi tam na nasprotni vladni strani tako lepo
               klepetali, je to problem nezaposlenosti. Hrup, ki ste ga s svojim klepetom
               povzročali, je tudi izraz vašega nespoštovanja do nezaposlenih. Število teh
               nezaposlenih se je povečalo tudi zaradi tega, ker sami niste predlagali nobenih
               učinkovitih ukrepov, kar je konec koncev ugotavljala zdaj tudi Vlada sama. Ob tem pa
               zavračate ukrepe, ki jih predlaga opozicija, česar podobnega ne boste našli v nobeni
               drugi državi. Povsod se ponuja sodelovanje, mi ponujamo dobre predloge, vi jih
               zavračate. Še več, ko pripravimo cel paket ukrepov, omejite drastično razpravo, da se
               ne bi videlo, kakšno pomanjkanje argumentov in kakšne neznanje je v vaših vrstah. In
               točno to je vaš projekt za ta petek. Že to je razlog za to, da bi do te razprave
               prišlo. Kajti treba je za te ljudi, za nezaposlene, ustvarjati nova produktivna
               delovna mesta, kajti če kaj, je to tisto, kar daje potem osnovo za vse drugo. In temu
               je namenjen paket gospodarskega razvoja, ki ga je pripravila opozicija. In večna
               sramota na vladni strani, ne samo, da tega niste podprli, ne samo da tega ne
               sprejemate, ampak da to z aroganco zavračate, v posmeh vsem nezaposlenim, v posmeh
               vsem tistim, ki v tem trenutku znižujejo plače in trepetajo pred izgubo službe. Sami
               nimate predlogov, samo neznanje vas je, sama nestrokovnost, obenem pa toliko napuha,
               da niste sposobni niti dovoliti razprave o ukrepih za oživitev slovenskega
               gospodarstva.</p>
               <p/>
            </sp>
            <sp xml:id="SDZ5-Redna-06-2009-05-19.sp298">

               <speaker>PODPREDSEDNIK MIRAN POTRČ:</speaker>

               <p>Hvala lepa. Proceduralno, gospod Luka Juri.</p>
               <p/>
            </sp>
            <sp xml:id="SDZ5-Redna-06-2009-05-19.sp299">

               <speaker>DR. LUKA JURI:</speaker>

               <p>Hvala, predsedujoči. Glede na to, da je sodelavec in kolega sedaj dal odličen primer
               dobre prakse, kako se res obrazloži glas, predlagam, da mu damo priznanje z minuto
               molka.</p>
               <p/>
            </sp>
            <sp xml:id="SDZ5-Redna-06-2009-05-19.sp300">

               <speaker>PODPREDSEDNIK MIRAN POTRČ:</speaker>

               <p>Hvala lepa. Minute molka ne bom dal. Kaj si mislim o vaših razpravah, na žalost ne
               želim na glas govoriti, ker ne bo čisto nič koristilo. Temeljna vljudnost in
               medsebojna korektnost pri vas ne obstaja. Zato predlagam, da glasujemo o predlogu.
               Gospod Vizjak misli, da mora še sam razpravljati. Izvolite mag. Vizjak.</p>
               <p/>
            </sp>
            <sp xml:id="SDZ5-Redna-06-2009-05-19.sp301">

               <speaker>MAG. ANDREJ VIZJAK:</speaker>

               <p>Saj veste, spoštovani predsedujoči oziroma podpredsednik, da ni čas za razpravo. Jaz
               ne želim razpravljati. Jaz želim obrazložiti svoj glas.</p>
               <p/>
            </sp>
            <sp xml:id="SDZ5-Redna-06-2009-05-19.sp302">

               <speaker>PODPREDSEDNIK MIRAN POTRČ:</speaker>

               <p>Izvolite. Hvala.</p>
            </sp>
            <sp xml:id="SDZ5-Redna-06-2009-05-19.sp303">

               <speaker>MAG. ANDREJ VIZJAK:</speaker>

               <p>Jaz mislim, da je razprava o tej pereči problematiki naraščajoče brezposelnosti več
               kot potrebna, ker zareže v usodo številnih ljudi, družin. Ukrepi Vlade na tem
               področju so neučinkoviti in ne prijemljejo. Zato smo tudi predlagali paket ukrepov.
               Menimo, da je Vlada brez idej in celo se sprevrača nekatera dejstva. Tu imam dopis,
               papir Ministrstva za finance, predstavitev ukrepov Ministrstva za finance v času
               finančne krize, ki pravi: "V mandatu te vlade smo v podpori ukrepom za blažitev
               posledic finančne gospodarske krize pripravili 20 sprememb zakonov." In glej ga
               zlomka kateri zakoni so med njimi: zakon o DDV-ju, ki ga je pripravila opozicija,
               zakon o dohodnini, ki ga je pripravila opozicija, zakon o dohodku pravnih oseb, ki ga
               je pripravila opozicija, zakon o bančništvu, ki ga je pripravila opozicija, zakon o
               javnih financah, ki ga je pripravila opozicija. Ne samo, da ni idej, še celo
               prevzemanje oziroma kraja tistih idej, ki jih je dala opozicija. Jaz mislim, da je
               razprava o teh vprašanjih več kot potrebna tudi zaradi dejstva, ker jo preprečujete v
               okviru izredne seje. Ne želite soočenja, ne želite razprave takrat, ko je opozicija
               predlagala tudi rešitve. Zato so ti odgovori, ki so bili dani s strani ministra za
               delo na vprašanje glede naraščajoče brezposelnosti pomanjkljivi, zavajajoči in ne
               dajejo konkretnih rezultatov. Sicer ne bi imeli takšnih žalostnih podatkov.</p>
               <p>In še to. Ob taki ignoranci bomo priča še bolj žalostnim številkam v prihodnosti in
               seveda najhuje nas očitno še čaka.</p>
               <p/>
            </sp>
            <sp xml:id="SDZ5-Redna-06-2009-05-19.sp304">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima mag. Franc Žnidaršič.</p>
               <p/>
            </sp>
            <sp xml:id="SDZ5-Redna-06-2009-05-19.sp305">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovane kolegice in kolegi! Sam te razprave ne
               mislim podpreti iz enega povsem praktičnega razloga. Namreč ta razprava bi bila
               preuranjena toliko časa, kolikor je potrebno, da bi gospodje, ki imajo paket,
               brezplačni paket takoj delujočih in vrhunskih ukrepov na zalogi, lahko te stvari
               patentirali in uspešno izvažali na tuje trge, denimo v Nemčijo, kjer o tem ne vedo
               nič, in ne morejo takoj zaustaviti krize, pa v Ameriko, kjer se tudi gospod Obama
               ubada s to krizo že kar nekaj časa brez resnih rezultatov. Oni so rekli, "naše bi
               delovalo takoj, učinkovito, edino to je pravo, vsi drugi so praktično brez kakšne
               pameti v tej zgodbi." In zaradi tega priporočam, da se to patentira, to vrhunsko
               odkritje, in na ta način reši, ne samo pri nas, ampak tudi v tujini in širšem svetu,
               gospodarska in finančna kriza, ki je tukaj in zdaj in ki jo mi sami, spoštovana
               koalicija, z vsem, kar premoremo, ne moremo tako rekoč v hipu zaustaviti, kar bi
               uspelo, žal, gospodom v opoziciji ta trenutek.</p>
               <p>In kot rečeno, da bo vse to mogoče uresničiti za velik denar in tudi v korist naše
               države, te razprave danes ne smemo podpreti, da ne bi izdajali neke stvari, ki je
               lahko veliko vredna, pa še ni patentirana. Hvala.</p>
            </sp>
            <sp xml:id="SDZ5-Redna-06-2009-05-19.sp306">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Melita Župevc.</p>
            </sp>
            <sp xml:id="SDZ5-Redna-06-2009-05-19.sp307">

               <speaker>MELITA ŽUPEVC:</speaker>

               <p>Hvala lepa za besedo, predsedujoči.</p>
               <p>Ker v tej dvorani sedijo številni strokovnjaki, vrhunski strokovnjaki s področja
               ekonomije, javnih financ, mednarodnih financ, sem prepričana, da so prebrali kakšno
               poročilo o finančni krizi, o vzrokih, o posledicah, ki so ga pripravile znane
               mednarodne organizacije, na katere se sklicujejo nekajkrat na dan. In ker so jih
               prebrali, so v njih prebrali tudi, da nekatere države, ki jih finančna kriza ni tako
               zelo prizadela kot druge, so v času svetovne gospodarske konjunkture izvedle obsežne
               strukturne reforme. In te države, ki so v zlatih časih izvedle obsežne strukturne
               reforme, danes stojijo malo bolje kot druge države. In v preteklem mandatu so se tudi
               v naši državi izvajale spremembe evidenc, statistična telovadba in številke so bile
               malce drugačne, kot pa so bile v realnosti. In da, gospodje, tudi mi z vami delimo
               skrb. Mene je strah, kaj se bo še dogajalo. Upravičeno smo lahko vsi zaskrbljeni,
               ampak to, kar izvajate danes v tej dvorani - to je navadna politična demagogija. Jaz
               vaši dobronamernosti, kot je prej dejal moj kolega, sploh ne verjamem. In to, kar je
               povedal kolega Žnidaršič, pove vse.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp308">

               <speaker>PODPREDSEDNIK MIRAN POTRČ:</speaker>

               <p>Besedo ima gospa Cveta Zalokar Oražem.</p>
            </sp>
            <sp xml:id="SDZ5-Redna-06-2009-05-19.sp309">

               <speaker>CVETKA ZALOKAR ORAŽEM:</speaker>

               <p>Hvala lepa.</p>
               <p>Res je težko, da se človek ne bi ob takšnih razpravah oglasil, enostavno mora se
               oglasiti in obrazložiti svoj glas, ker se mi zdi, da gremo res v neke takšne vode in
               govorimo na takšen način in neprestano po nekih doktrinah ponavljamo neka dejstva in
               resnice, ki naj bi bile takšne, da pač vsi, ki v tem trenutku delujejo v Vladi, so
               nesposobni, vsi ukrepi so nikakršni, vse kar se v Sloveniji počne, je nično,
               nevredno, nestrokovno in izgleda tako, da z brezposelnimi, ki so v resnično veliki
               stiski, znajo čutiti in takšno stanje prizadene samo tiste, ki sedijo v opoziciji,
               ostali pa smo malce da ne veseli tega, da vsak dan tudi mi prebiramo te novice.</p>
               <p>Razprava je popolnoma brezpredmetna. Tudi če mi tu ure in ure govorimo o tem, kar je
               bilo v tem trenutku predlagano tu v parlamentu, mislim, da ne bomo ustvarili niti
               enega delovnega mesta tu v parlamentu. In to je ena takšna demagogija, da enostavno
               mislim, da manipuliranje se vsakemu nekoč maščuje in bo tudi sam zmanipuliran. In
               laži so najbolj sprevrženo dejanje, karkoli se dogaja. In tisto, kar mene neprestano
               moti je to, da od vlade gospoda Janeza Janše nismo dobili, po tem, ko smo živeli v
               zlatih časih, prav nobene popotnice in prav nobene dote. Danes bi nam bilo lažje, če
               bi nam kaj tega zapustili, pa nam niste. Še celo cel kup stvari ste nam pustili
               neurejenih. Finance za dijaško prehrano smo iskali v tem mandatu, ne pri vas.
               ...<stage xml:id="SDZ5-Redna-06-2009-05-19.stage31">/Opozorilni znak za konec razprave./</stage>... za vrtce tudi v tem mandatu s temi
               proračuni. Vi ste samo obljube podelili, vse zapravili, danes pa ste veliki
               rešitelji, ki se ponujate Sloveniji.</p>
            </sp>
            <sp xml:id="SDZ5-Redna-06-2009-05-19.sp310">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker se vedno znova dvigajo roke, bom dal prijavo za začetek obrazložitve glasu.</p>
               <p>Besedo ima gospa mag. Majda Potrata.</p>
            </sp>
            <sp xml:id="SDZ5-Redna-06-2009-05-19.sp311">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Seveda ne bom podprla predloga za razpravo o
               odgovoru ministra za delo, družino in socialne zadeve, ker brezposelnost, o kateri
               smo govorili, je bila marsikdaj tema tudi že v prejšnjem mandatu in statistične
               podatke o brezposelnosti je mogoče tudi prikrajati. Vemo, kako je padala
               brezposelnost zaradi tega, ker so se čistile evidence, in smo na to opozarjali. Ni mi
               iz spomina ušla tudi razprava, kako so bili sprejeti ukrepi, ki so bili s prejšnjem
               zakonom, ki je že sprejet, usmerjeni ravno v ohranjanje delovnih mest. In če bi bila
               v resnici v središču pozornosti opozicije skrb za tiste, ki iščejo delo, in za tiste,
               ki so izgubili delo, potem bi se v prejšnjem mandatu morebiti kdaj vprašali, zakaj
               niso našli nobenega ukrepa proti likvidaciji podjetij, ob katerih je tudi veliko
               število delavcev izgubljalo delo. Mene skrbi, ali je res vsak stečaj, ki se zdaj
               obeta, posledica težkih gospodarskih razmer. Ampak ko iščemo poti, je veliko obljub o
               tem, kaj vse bo opozicija pametnega pomagala narediti. Ampak nič drugega od
               pljuvanja, omalovaževanja, izničevanja dela ni mogoče slišati in s številnimi
               razpravami obremenjevati delovna telesa in Državni zbor, da se ne ukvarjajo z
               razpravami o tistem, kar bi prineslo kakšne ukrepe. Vse je tudi vprašanje, kdo je
               tisti, ki opoziciji pomaga prihajati do teh tako zelo dobrih predlogov zakonov. Kje
               pa so zrastli ti predlogi? To bi se bilo treba enkrat vprašati. Hvala.</p>
            </sp>
            <sp xml:id="SDZ5-Redna-06-2009-05-19.sp312">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima dr. Vinko Gorenak.</p>
            </sp>
            <sp xml:id="SDZ5-Redna-06-2009-05-19.sp313">

               <speaker>DR. VINKO GORENAK:</speaker>

               <p>Hvala lepa. Nisem imel namena se oglašati pri tej razpravi, ampak to, kar se zdaj
               dogaja, je pa absurd. In ker dopuščate, predsednik, absurde in obtožbe, bo to
               dopuščeno tudi meni. Patentiranje šestih ali petih zakonov in pošiljanje ne vem, kam,
               temu se reče pritlehno dejanje enega izmed poslancev, ki ni napisal verjetno še
               nobenega od zakonov. Demagogija, ena "blontna" gospa je o tem govorila. Jaz imam
               danes x telefonskih pozivov. Gospodje, dragi moji, te dni, tri dni nazaj je šlo na
               cesto 300 delavcev Steklarske Nove, ki so delali...<stage xml:id="SDZ5-Redna-06-2009-05-19.stage32">/oglašanje iz klopi./</stage>.. Ali ga
               lahko umirite, prosim, ali pa mu poveste, da mu dajo kakšna pomirjevala?</p>
            </sp>
            <sp xml:id="SDZ5-Redna-06-2009-05-19.sp314">

               <speaker>PODPREDSEDNIK MIRAN POTRČ:</speaker>

               <p>Imate besedo, samo opozarjam vas, ne tudi vi polemizirati....</p>
            </sp>
            <sp xml:id="SDZ5-Redna-06-2009-05-19.sp315">

               <speaker>DR. VINKO GORENAK:</speaker>

               <p>Tako kot so drugi z menoj. 300 delovnih mest v Steklarski Novi. Dragi moji, ti ljudje
               so delali za 400 evrov. Žalitev za te ljudi je to, ki prihajajo z mojega okolja, in
               dolžan sem se oglasiti na ta račun. Zagotovo. Čiščenje evidenc je potrebno v vsakem
               primeru, ker med temi ljudmi, ki so dobivali socialne podpore, so bili tudi ljudje,
               ki niso upravičeni do tega. To bi bilo dobro, da nadaljujete. Ni greh,
               seveda,..<stage xml:id="SDZ5-Redna-06-2009-05-19.stage33">/oglašanje iz klopi./</stage>... ja tudi gospa Potrata bo potrebna enega persena, pa
               dajte ji ga. Nadalje je treba povedati...</p>
            </sp>
            <sp xml:id="SDZ5-Redna-06-2009-05-19.sp316">

               <speaker>PODPREDSEDNIK MIRAN POTRČ:</speaker>

               <p>Gospod Gorenak..</p>
            </sp>
            <sp xml:id="SDZ5-Redna-06-2009-05-19.sp317">

               <speaker>DR. VINKO GORENAK:</speaker>

               <p>Ali mi boste dal minuto?</p>
            </sp>
            <sp xml:id="SDZ5-Redna-06-2009-05-19.sp318">

               <speaker>PODPREDSEDNIK MIRAN POTRČ:</speaker>

               <p>Prosim, nadaljujte razpravo, dobite 10 sekund več, samo ne opozarjajte druge na
               tisto, kar sami delate.</p>
            </sp>
            <sp xml:id="SDZ5-Redna-06-2009-05-19.sp319">

               <speaker>DR. VINKO GORENAK:</speaker>

               <p>Ne, to so počeli drugi. Nobeno pljuvanje, omalovaževanje. Paket zakonov smo prinesli,
               o katerem nočete razpravljati. To je resnica. Hvala lepa.</p>
            </sp>
            <sp xml:id="SDZ5-Redna-06-2009-05-19.sp320">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Miro Petek.</p>
            </sp>
            <sp xml:id="SDZ5-Redna-06-2009-05-19.sp321">

               <speaker>MIRO PETEK:</speaker>

               <p>Hvala lepa. To razpravo bom podprl. Mislim, da ne bi nič škodovala, mogoče bolj
               škodujejo te ostre besede, s katerimi se zdaj tukaj obmetavamo. Ne strinjam se s
               svojimi poslanskimi kolegi, da ta vlada, vlada Boruta Pahorja ni naredila nič. Ta
               vlada dela senco, kadar stoji na soncu, kadar pa sonca ni, pa še od nje niti sence
               ni. Hvala.</p>
            </sp>
            <sp xml:id="SDZ5-Redna-06-2009-05-19.sp322">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Marijan Pojbič.</p>
            </sp>
            <sp xml:id="SDZ5-Redna-06-2009-05-19.sp323">

               <speaker>MARIJAN POJBIČ:</speaker>

               <p>Spoštovani predsedujoči! Ena izmed poslank je govorila o mednarodnih institucijah in
               institutih in bom zdaj poskušal citirati opozorilo OECD-ja, in sicer 13. maja v
               Financah. Na vse bolj zaostrene gospodarske razmere je opozorilo tudi poročilo
               OECD-ja v Sloveniji, ki je bilo konec minulega tedna objavljeno v medijih. Po mnenju
               OECD-ja bi morala Pahorjeva vlada čim prej odpraviti socialni ukrep o
               subvencioniranju delovnega časa, s katerim se vladni predstavniki sicer najbolj
               hvalijo. Na drugi strani OECD predlaga, naj Vlada znova razmisli o znižanju socialnih
               prispevkov za delodajalce, ki ga je sama Vlada konec prejšnjega leta ocenila kot
               najboljši protikrizni ukrep, vendar ga je na zahtevo sindikatov umaknila. OECD s
               kritiko protikriznih ukrepov Pahorjeve vlade posredno tudi sporoča, da je
               najpomembnejši proti krizni za razbremenitev gospodarstva in izboljšanje likvidnosti
               podjetja letošnja dokončna odprava davka na izplačane plače, ki se uvršča med
               podedovane ukrepe davčne politike vlade Janeza Janše.</p>
               <p>Spoštovana kolegica, spoštovani kolegi! Toliko o tem, kaj govorijo mednarodne
               institucije o soočanju vlade Boruta Pahorja s krizno situacijo v Republiki
               Sloveniji.</p>
               <p>In na koncu še. Neverjetno je, nesprejemljivo in nerazumno, da v Državnem zboru, ko
               nekdo izvaja popolno demagogijo, ena največjih odgovornih političnih strank ploska v
               Državnem zboru. To je čisto norčevanje iz problema, o katerem diskutiramo. Če za vas
               brezposelnost ni akutni problem, potem vas drage kolegice in kolegi tukaj v Državnem
               zboru sprašujem: Kaj pa za vas je problem? In če niste v Državnem zboru zato, da bi
               reševali te probleme, vas lepo prosim, da daste možnost, da bodo to delali drugi,
               tisti, ki bodo čutili svojo pripadnost in odgovornost do tistih ljudi, ki so za njih
               glasovali.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp324">

               <speaker>PODPREDSEDNIK MIRAN POTRČ:</speaker>

               <p>Gospod Pojbič, to na koncu ni bila obrazložitev glasu. To tudi sami veste.
               Izkoristili ste priložnost, kot večina nas. In če smem reči samo en stavek. Če kdo od
               vas misli, da bo problem brezposelnosti rešen s takšnimi diskusijami, kot so danes,
               potem vsaj mojega mnenja ne deli. To je čista demagogija in strankarski nastopi, ki
               jih danes delamo, sebi v veselje, imamo pravico in formalno vam dajem glas.</p>
               <p>Naslednji je gospod Anton Kampuš.</p>
            </sp>
            <sp xml:id="SDZ5-Redna-06-2009-05-19.sp325">

               <speaker>ANTON KAMPUŠ:</speaker>

               <p>Spoštovani podpredsednik, spoštovane kolegice in kolegi!</p>
               <p>Prav to, kar je bilo zdaj rečeno, me je sploh privedlo do tega, da vstanem in
               poskušam kakšno reči. Ampak poskušam kaj reči z umirjeno glavo, z mirnim glasom in
               tako naprej. In jaz vseeno ocenjujem, da je treba malo ustaviti konje, spoštovani
               prijatelji. Kriza je po celem svetu. In vzrok za krizo je pomanjkanje dela na celem
               svetu. Vzrok za krizo v Sloveniji je pomanjkanje dela. In tudi na račun tega je
               nekoliko upad delovnih mest, kar je normalno in pač tako je. Vendar to ni tako
               rigorozno, ker sem prepričan, da ukrepi, ki jih je pripravila naša vlada na račun
               preprečevanja krize, počasi prijemajo. In znotraj teh ukrepov je tudi precej takšnih,
               ki so omejili ali pa omejili upad delovnih mest v Sloveniji. Mislim, da počasi vseeno
               se naše gospodarstvo nekoliko pobira. Imam najnovejše podatke. Večina dobrih firm v
               Sloveniji ima delo, delo se povečuje, ni več upad, tako da je pričakovati
               izboljšanje. Kar se pa tiče nekaj ukrepov, ki so bili predstavljeni pred kratkim, pa
               jih je treba uvrstiti v tri skupine.</p>
               <p>Večina teh ukrepov je že v izvajanju, nekaj jih je v pripravi, nekaj pa je takih, ki
               so nerelevantni in jih je treba zavrniti. Vsi tisti strokovnjaki, ki se na zadeve
               spoznajo, vedo, kaj pomeni prestrukturiranje gospodarstva. Spoštovani prijatelji,
               kolegi, to ni delo enega leta, dveh. To je dolgotrajni postopek, ki traja leto, dve
               in k temu se moramo počasi spraviti in preudarno ravnati, kar mislim, da bomo vseeno
               zmogli, ne glede na krizo, ki danes nastaja. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp326">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Borut Sajovic.</p>
               <p/>
            </sp>
            <sp xml:id="SDZ5-Redna-06-2009-05-19.sp327">

               <speaker>MAG. BORUT SAJOVIC:</speaker>

               <p>Hvala lepa, spoštovani predsednik. Jaz mislim, da tisti Slovenci, ki nas danes
               gledajo in politično niso opredeljeni, so ob taki razpravi, kot jo vodimo danes
               popoldan, razočarani.</p>
               <p>Za kaj gre? Nekateri očitno, tisti, ki niso zadovoljni z domovino Slovenijo, kot jo
               imamo, jaz med tiste ne sodim, bi radi drugo, tretjo republiko pa vse do kakšne hunte
               ali tretjega rajha, če bo potrebno. Tako daleč bodo šli po preprosti logiki. Čim
               slabše za koalicijo, tem boljše za nas. Jaz bom odgovor ministra gospoda Ivana
               Svetlika podprl, ker sem prepričan, da je povedal tisto najbolje in največ, kar je
               zmogel in znal in sama beseda do rešitev ne pripelje. Jaz se bom pa osredotočil na
               to, da takrat, ko ministru, ki je minister ne opozicijske ali pa te vlade, je
               minister slovenske vlade, se trudi, daje vse od sebe, se bom oglasil takrat, kadar mu
               lahko pri dejanjih in ravnanjih pomagam, zato razprave ne bom podprl.</p>
               <p/>
            </sp>
            <sp xml:id="SDZ5-Redna-06-2009-05-19.sp328">

               <speaker>PODPREDSEDNIK MIRAN POTRČ:</speaker>

               <p>Hvala lepa. Da ne bom kregan, gospod Sajovic. Tudi za vas velja, da ste malo poprčka
               dodali izven pravice, ki gre v zvezi z obrazložitvijo glasu. Besedo ima gospod Silven
               Majhenič.</p>
            </sp>
            <sp xml:id="SDZ5-Redna-06-2009-05-19.sp329">

               <speaker>SILVEN MAJHENIČ:</speaker>

               <p>Hvala, gospod predsedujoči za besedo. Oglasil sem se zaradi tega, da vam povem, da ta
               razprava ni produktivna in nihče ne pove nič novega. Samo se naklada. S takim načinom
               kradete bogu čas, državi pa denar. Glasoval bom za.</p>
               <p/>
               <p/>
            </sp>
            <sp xml:id="SDZ5-Redna-06-2009-05-19.sp330">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa Alenka Jeraj.</p>
               <p/>
            </sp>
            <sp xml:id="SDZ5-Redna-06-2009-05-19.sp331">

               <speaker>ALENKA JERAJ:</speaker>

               <p>Hvala za besedo. Jaz bom glasovala za razpravo o tem, ker nisem zadovoljna z
               odgovorom ministra. Minister je najprej povedal v svojem odgovoru, da smo nekoč imeli
               tudi 140.000 brezposelnih, kar je res. Ampak imeli smo jih tudi 59.000, in to v
               časih, ko nekateri govorijo, da so bili zlati časi, sončni časi, vse je bilo super.
               Čeprav smo pa mi poslušali eno leto o sami revščini in malo manj, da ljudje na ulicah
               umirajo.</p>
               <p>Ves čas se nam podtika, da v resnici sploh ni bilo tako malo brezposelnih, da smo jih
               prelagali iz enega seznama v drugega. Tisočkrat smo povedali, da brezposelnosti ne
               meriš samo po tem, koliko ljudi je prijavljenih na Zavodu za zaposlovanje, ampak
               meriš tudi zaposlenost in meriš jo tako, koliko ljudi je zavarovanih in koliko, je
               zavarovancev, ki plačujejo v pokojninsko blagajno. In od leta 2004, ko je bilo takih
               836.000, smo v letu 2008 imeli 894.000. Očitno od nekje so se ti ljudje, ki so
               dodatno plačevali zdravstveno, in pokojninsko zavarovanje le znašli, najbolj verjetno
               v službi in so zato to lahko plačevali.</p>
               <p>Minister je rekel, da smo imeli v marcu 5% stopnjo brezposelnosti, kar nas uvršča na
               4. mesto in s tem je on zadovoljen. Pravi, da to pomeni, da problem obvladujemo.
               Ampak seveda ste to rekli tudi za gospodarsko rast. In Slovenija je imela 6,8%
               gospodarsko rast in Evropa je res rekla: "Vi pa ne boste imeli tako nizke gospodarske
               rasti v prihodnjem letu." Seveda pa zdaj te ocene popravlja. Popravlja jih pa zato,
               ker vaša vlada stvari ne dela tako, kot bi jih morala in ne sprejema tistih ukrepov,
               ki bi ...<stage xml:id="SDZ5-Redna-06-2009-05-19.stage34">/Opozorilo za konec razprave./</stage>... prinesle spremembe. Zato smo mi predlagali
               cel kup stvari, ki jih nočete slišati. Zagotovili ste 230 milijonov za subvencioniran
               delovni čas. Od tega je porabljenih 10, jutri bomo že obravnavali nov zakon.</p>
               <p/>
            </sp>
            <sp xml:id="SDZ5-Redna-06-2009-05-19.sp332">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp xml:id="SDZ5-Redna-06-2009-05-19.sp333">

               <speaker>FRANKO JURI:</speaker>

               <p>Hvala, gospod predsednik.</p>
               <p>Jaz bom glasoval proti takšni razpravi, kajti spet se dokazuje opozicija, da
               obrazložitev glasu se sprevrže v eno nesmiselno debato in tudi v obračunavanje, kjer
               sem slišal nekaj žalitev.</p>
               <p>In se sprašujem, ali ne bi bila boljša razprava o tem, kam izginja denar Državnega
               zbora. Prebral sem nekje, da se plačuje celo izobraževanje, pa nekateri doktorati in
               tukaj ne vidim učinkov teh doktoratov. Nekateri doktorji, ki so postali doktorji na
               podlagi denarja Državnega zbora, danes izkazujejo takšno neznanje, takšno
               nestrokovnost, takšno v bistvu nesmiselnost....</p>
            </sp>
            <sp xml:id="SDZ5-Redna-06-2009-05-19.sp334">

               <speaker>PODPREDSEDNIK MIRAN POTRČ:</speaker>

               <p>Gospod Juri, jaz vas lepo prosim, edini efekt ki ga boste dosegli je, da bo še deset
               razprav. To ne spada k dnevnemu redu...</p>
            </sp>
            <sp xml:id="SDZ5-Redna-06-2009-05-19.sp335">

               <speaker>FRANKO JURI:</speaker>

               <p>...Ampak jaz pravim, da je potrebno glasovati proti in jaz bom glasoval proti, ker bi
               si želel takšno razpravo in razpravo tudi o tistih poslancih, ki ne hodijo v službo,
               kot je poslanec Janez Janša, tudi danes.</p>
            </sp>
            <sp xml:id="SDZ5-Redna-06-2009-05-19.sp336">

               <speaker>PODPREDSEDNIK MIRAN POTRČ:</speaker>

               <p>Najbrž ste vsi ugotovili, da je brezplodno vsako opozorilo in dajte, če je možno, se
               malo vzdržati, ker drugače bomo imeli še deset praznih razprav brez vsakega haska.
               Gospod Rudolf Petan</p>
               <p/>
            </sp>
            <sp xml:id="SDZ5-Redna-06-2009-05-19.sp337">

               <speaker>RUDOLF PETAN:</speaker>

               <p>Hvala za besedo, gospod predsedujoči.</p>
               <p>Jaz seveda podpiram takšno razpravo, ki je predvidena in zato bom tudi za glasoval.
               Ampak spoštovani gospe in gospodje, en pregovor pravi, da je bolje prižgati najmanjšo
               luč, kot pa preklinjati temo. Očitno to ve tudi vaš predsednik ali naš predsednik
               slovenske vlade, gospod Pahor, ki je dejal v ponedeljek, da bi vsi skupaj pomagali,
               pa bi vsi skupaj dajali predloge, pa bi vsi skupaj vlekli ta voz iz blata, v katerem
               je. Ampak poglejte, mi predlagamo ukrepe, mi predlagamo zakone, mi ne kritiziramo
               samo, dajemo konkretne predloge kako bi se dalo boljše delati. Ampak vi ste a priori
               proti, niti poslušati nočete. Naenkrat ste užaljeni, ko mi govorimo, da je ta vlada
               prepočasna ali kot je nekdo dejal, da trdimo, da je ta vlada zanič. Poglejte,
               gospodje in gospe, še prede pol leta smo bili ena najuspešnejših dražv v Evropi, bili
               smo država blaginje, to so nam tudi drugi priznavali. Ampak vi ste govorili o
               revščini, govorili ste samo o revščini, kako je v Sloveniji revščina in da, kot je
               dejala kolegica, da ljudje na cesti že umirajo od lakote. To ste dejali. In kaj je
               danes? Dvignili ste vse možne trošarine, imamo enega najdražjih bencinov, vinjete
               boste podražili, ukinili bi malico za otroke, otroške vrtce bi naredili ne
               brezplačne, in samo v pol leta vam je to uspelo. Fantastično.</p>
               <p>Danes pa se norčujete iz naših predlogov in ploskate stvarem, ki se norčujejo iz
               naših predlogov. Mi bi pa radi pomagali, kar tudi predsednik Vlade pravi, da bi bilo
               prav. Vi se norčujete in namesto da bi prižgali najmanjšo lučko in podprli kašen naš
               predlog, verjetno je kaj dobrega, če smo v prejšnjem mandatu lahko toliko dobrega za
               Slovenijo naredili, da je bila država trikrat bolj uspešna kot v Evropi, bi verjetno
               tudi kakšen naš predlog bil danes dober. Ampak ne, vi nočete prižgati nobene lučke,
               ampak rajši zmerjate opozicijo. Zakaj ne dovolite razprave o naših predlogih, ki smo
               vam jih dali, in ste nas v petek popolnoma omejili in nočete niti slišati o naših
               predlogih? V tem je vaša težava.</p>
            </sp>
            <sp xml:id="SDZ5-Redna-06-2009-05-19.sp338">

               <speaker>PODPREDSEDNIK MIRAN POTRČ:</speaker>

               <p>Gospod Petan, niti povedali niste, ali boste za ali proti. Tako vas je zaneslo, da
               ste govorili o drugih stvareh, ne pa o vsebini. Gospod Levanič ima proceduralni
               predlog.</p>
            </sp>
            <sp xml:id="SDZ5-Redna-06-2009-05-19.sp339">

               <speaker>DEJAN LEVANIČ:</speaker>

               <p>Gospod predsedujoči, jaz prosim, da resnično spoštujemo Poslovnik Državnega zbora in
               govorimo o tem, čemur je ta točka namenjena, to je obrazložitev glasu glede pobude,
               glede ministrovega odgovora. Poslanke in poslanci, daljši staž imate v tem Državnem
               zboru kot mnogi med nami, dajte se držati tega, jaz verjamem, da ste si prebrali
               Poslovnik in da veste, kako to gre. Hvala lepa.</p>
            </sp>
            <sp xml:id="SDZ5-Redna-06-2009-05-19.sp340">

               <speaker>PODPREDSEDNIK MIRAN POTRČ:</speaker>

               <p>Gospod Levanič nas je opozoril, da se govori o vsebini, ki je na dnevnem redu.
               ...<stage xml:id="SDZ5-Redna-06-2009-05-19.stage35">/oglašanje iz klopi./</stage>.. Že zdavnaj bi se takšno opozorilo moralo dati, samo vi ga
               ne slišite. Gospod Petan, izvolite.</p>
            </sp>
            <sp xml:id="SDZ5-Redna-06-2009-05-19.sp341">

               <speaker>RUDOLF PETAN:</speaker>

               <p>Hvala za besedo, gospod predsedujoči. Bo proceduralni predlog, samo ne ga narobe
               razumeti. Ne želim nič slabega, ampak želel bi vas opozoriti, da bi si prebrali
               magnetogram in bi ugotovili, da sem na začetku povedal, kako bom glasoval in na koncu
               še enkrat, res pa je, da mi je takrat za zadnjo besedo zmanjkalo. Dvakrat sem
               povedal, kako bom glasoval in se vam opravičujem zdaj, ampak to se mi je zdelo
               potrebno, da vam povem, ker ne dovolim, da se iz mene norčuje kdo, pa nisem mislil,
               da ste namenoma to naredili, mogoče niste pazili. Zato sem dejal, da preberete
               magnetogram in boste ugotovili, da sem dvakrat opozoril, kako bom glasoval. Hvala
               lepa.</p>
            </sp>
            <sp xml:id="SDZ5-Redna-06-2009-05-19.sp342">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Milenko Ziherl.</p>
               <p/>
            </sp>
            <sp xml:id="SDZ5-Redna-06-2009-05-19.sp343">

               <speaker>MILENKO ZIHERL:</speaker>

               <p>Hvala za besedo. Se opravičujem, ker sem bil prej v zadregi, se nisem prijavil v ta
               redni proces, ki je tekel, vendar želim tudi sam obrazložiti glas. Menim, da je širša
               razprava še kako potrebna v teh težkih časih in ne morem mimo tega arogantnega
               odnosa, ki je bil danes že izpričan v tej stavbi. Pa niti to ni problem. Hujši
               problem je, da do takšnega arogantnega odnosa pride na terenu, recimo konkretno v
               Škofja Loki. Imamo podjetje LTH. Agonija tega podjetja z zdravo proizvodnjo, s pol
               leta naprej naročil, s strenirano delovno silo, tristo zaposlenih, ki obvladajo svoj
               posel, so se znašli v stiski ne po svoji krivdi. In ravno v vodstvu tega podjetja
               imamo tudi take, ki so si recimo v preteklosti privoščili osmrtnico za našega bivšega
               kolega Pavla Ruparja in danes je v vodstvu podjetja, ki bije bitko za obstanek. To je
               pa res huda aroganca.</p>
               <p>In na koncu bi želel še povedati. Kriza v svetu ja, pljusknila je v našo državo,
               ampak LTH pa ti dogodki okrog LTH in sorodnih podjetij in še nekaterih drugih, tem,
               ki smo jih danes obravnavali, o slabo plasiranih sredstev bank in tako naprej. To pa
               ni kriza iz sveta, ampak je doma pridelana kriza.</p>
               <p/>
            </sp>
            <sp xml:id="SDZ5-Redna-06-2009-05-19.sp344">

               <speaker>PODPREDSEDNIK MIRAN POTRČ:</speaker>

               <p>Ne bom vas opozoril, da niste povedali, kako boste glasoval, ker je to brezsmiselno.
               Gospod Jerovšek, imate besedo.</p>
               <p/>
               <p/>
            </sp>
            <sp xml:id="SDZ5-Redna-06-2009-05-19.sp345">

               <speaker>JOŽEF JEROVŠEK:</speaker>

               <p>Jaz bom glasoval za ta predlog, da se opravi razprava. Javljam pa se zaradi tega, ker
               je bilo rečeno, da govoriti o brezposelnosti v parlamentu je brezpredmetno. Pomislite
               to aroganco. Če to prevedemo v vsakdanji jezik: "Ker naša vlada in naša oblast ni
               sposobna sprejeti ukrepov, ki bi vsaj malo zajezili naraščanje brezposelnosti in
               propad slovenskega gospodarstva, se v tem parlamentu naj ne govori. In to je tudi
               strašno brezčutje do brezposelnih. Ne samo, da imate nesposobno Vlado, tudi brezčutni
               ste in žal vas tegobe, stiske brezposelnih ne ganejo in ne prizadenejo. In v takih
               razmerah je meni jasno, da tudi ukrepov ne sprejemate. Milijarde denarja, milijonov,
               ki so šle za vaše tajkune, se na svojevrsten način pretakajo tudi v stranke, ki so na
               oblasti in ki govorijo, da je govoriti o brezposelnosti brezpredmetno. Jaz
               protestiram proti temu, da se na tak nezaslišan način lahko v Državnem zboru, v nekem
               parlamentu govori o najhujši rani, ki se dotika tistega človeka, ki je brezposeln. To
               so socialne in drugačne stiske in o tem se ne bi smelo tu govoriti. Jaz vam, kolegice
               in kolegi priporočam, da niste tako arogantni, da skušate narediti nekaj, za kar ste
               bili od tega ljudstva izvoljeni, tudi od današnji brezposelnih, tudi od njih ste
               dobili glasove. Tudi njih ste zavajali, kako se da Slovenijo vladati boljše. To je
               bila vaša parola. Če bi takrat povedali ...<stage xml:id="SDZ5-Redna-06-2009-05-19.stage36">/Izključitev mikrofona./</stage>...</p>
            </sp>
            <sp xml:id="SDZ5-Redna-06-2009-05-19.sp346">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu, Zvonko Černač. Prosim.</p>
            </sp>
            <sp xml:id="SDZ5-Redna-06-2009-05-19.sp347">

               <speaker>ZVONKO ČERNAČ:</speaker>

               <p>Jaz bom podprl razpravo o tem vprašanju, kajti resnično smo upravičeno lahko
               zaskrbljeni, ker se bo napoved sedanjega predsednika vlade o sto tisoč nezaposlenih
               uresničila prej, kot je on to napovedal. Napovedoval je to številko do konca tega
               leta, uresničila se bo, kot vse kaže, do sredine tega leta.</p>
               <p>Upravičeno smo lahko zaskrbljeni, če mora opozicija predlagati rešitve, vladajoči pa
               jih zavračajo oziroma ne želijo, preprečujejo celo razpravo tem. Upravičeno ste lahko
               zaskrbljeni, če Ministrstvo za finance ob pomanjkanju idej med svoje ukrepe pripiše
               predloge oziroma zakone opozicije. Razpravo je treba podpreti, ker smo upravičeno
               lahko zaskrbljeni, če ministri bežijo v Bruselj. Upravičeno smo lahko zaskrbljeni nad
               tem, da je ta vlada v prej kot pol leta pokurila ves presežek in nas iz drugega iz
               drugega mesta med najmanj zadolženimi državami v evroobmočju, pripeljala med najbolj
               zadolžene države v evroobmočju in to na takšen način, da začenjamo zaostajati za
               tistimi napovedmi, ki smo si jih nedavno tega v resolucijskih dokumentih predpisali.
               Upravičeno ste lahko zaskrbljeni, če izpuhti v Lehman Brothers osemintrideset
               milijonov evrov, vi pa ne želite niti razpravljati o tem. Upravičeno smo lahko vsi
               skupaj zaskrbljeni, če nekdo pozitivne spremembe Ustave, ki nadgrajujejo v skladu s
               časom, prinašajo obvezno srednje šolstvo, določajo regionalizacijo in tako naprej,
               primerja s huntom in tretjim rajhom. To res zmore samo LDS. Ampak upravičeno smo
               lahko vsi nad tem zaskrbljeni. Zaradi tega mislim, da je treba odpreti oziroma
               podpreti razpravo o tem vprašanju. Hvala lepa.</p>
            </sp>
            <sp xml:id="SDZ5-Redna-06-2009-05-19.sp348">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu gospod Tanko, prosim.</p>
            </sp>
            <sp xml:id="SDZ5-Redna-06-2009-05-19.sp349">

               <speaker>JOŽE TANKO:</speaker>

               <p>Hvala lepa za besedo.</p>
               <p>Tudi sam bom podprl predlog za razpravo o odgovoru predsednika Vlade. Pred približno
               dvema mesecema smo se tukaj ukvarjali z rebalansom državnega proračuna kot enem izmed
               svežnjev ukrepov za rešitev krize. Rebalans je bil postavljen na nivo 0,6 gospodarske
               rasti. Predsednik Vlade je prišel v Državni zbor povedat, da ta podatek ne drži in da
               je gospodarska rast po dan prej objavljenih podatkih Umar-ja 4 odstoten. Se pravi, da
               je padec. Vendar kljub temu je koalicija vztrajala s sprejemanjem tega ukrepa.</p>
               <p>Vse, kar se sedaj gradi na tako sprejet rebalans proračuna, zagotovo ne more roditi
               dobrih rezultatov. Vse, kar ste dejansko počeli v tem obdobju je to, da ste
               zagotovili revolvinge velikim lastnikom slovenskega premoženja, tako imenovanim
               tajkunom, tukaj ni bilo nobenega problema. Za vso ostalo gospodarstvo pa vlada
               kreditni krč. In ker vlada za vso ostalo gospodarstvo kreditni krč, se gospodarstvo
               utaplja v težavah, ko ne more do sredstev, ko ne more zagotoviti virov za obnovo
               svoje proizvodnje za realizacijo naročil in se srečuje s problemi brezposelnosti. In
               dejansko je treba o teh problemih, s katerimi se srečujemo, ker se odvijajo z
               bistveno višjo in hitrejšo dinamiko, kot je povedal samo nekaj tednov pred tem
               predsednik Vlade, ker se to odvija bistveno hitrejše, opraviti razpravo. Ugotoviti je
               potrebno vzroke, in ne samo vzroke, ampak tudi pogovoriti se o tem, kateri ukrepi so
               za odpravo posledic brezposelnosti potrebni. Taki, ki stojijo na napačnih podatkih,
               na prirejenih podatkih, zagotovo ne. In temeljni ukrep drugega svežnja je že tak.
               Podprl bom razpravo.</p>
            </sp>
            <sp xml:id="SDZ5-Redna-06-2009-05-19.sp350">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Odpiram prijavo. Tako je, imate prav... Niste bili... ...<stage xml:id="SDZ5-Redna-06-2009-05-19.stage37">/Oglašanje iz
               klopi./</stage>... Imel je proceduralno. Ni imel besede, odpiram prijavo za obrazložitev
               glasu v lastnem imenu. Gospod Tanko, proceduralno.</p>
            </sp>
            <sp xml:id="SDZ5-Redna-06-2009-05-19.sp351">

               <speaker>JOŽE TANKO:</speaker>

               <p>Hvala za besedo, spoštovani predsednik. Predlagam, da za nekaj minut prekinete sejo
               in preverite, kakšno razpravo je imel gospod Juri, ki je prijavljen za ta predlog.
               Dejstvo je, da je v svojem predlogu govoril o minuti molka poslancem, predlog ni bil
               proceduralne narave, ampak je bil vsebinske narave in je razpravljal o vsebini in nas
               poučeval o tem, kako naj govorimo. Mislim, da na tak način, spoštovani predsednik,
               kot se vodijo seje v Državnem zboru, ko se za nekatere prekine glasovanja, za druge
               ne, ko se za nekatere, in to se je danes ponovno zgodilo, ko se nekaterim dovolijo
               razprave pri isti točki dvakrat, drugim ne. To ni v skladu s Poslovnikom Državnega
               zbora. Pravzaprav bi bilo treba tudi o uporabi Poslovnika v Državnem zboru opraviti
               eno obširno razpravo, kajti predsedujoči, to knjigico, ki jo imamo, kot podlago za
               delo, uporabljate sila različno, ne samo do poslancev, tudi do poslanskih skupin.
               Tudi tisti, ki vodite sejo, to uporabljate na zelo različne načine.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp352">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vaše navedbe moram zavrniti. Vmes sem nedvoumno preveril, kolega poslanec dr. Luka
               Juri je govoril pod oznako proceduralno, tako ima možnost, da obrazloži svoj glas.
               Glasovanja s tipko sploh še nisem začel, zato sem omogočil - tako kot vedno,
               komurkoli, dam možnost, da obrazloži svoj glas.</p>
               <p>Besedo pri obrazložitvi glasu ima najprej gospod Joško Godec.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp353">

               <speaker>JOŠKO GODEC:</speaker>

               <p>Spoštovani gospod predsednik, hvala lepa. Spoštovane kolegice in kolegi!</p>
               <p>Moja obrazložitev glasu je ta, da ne bom podprl te razprave. Vsekakor pa moram reči,
               da je z moje leve strani v tej dvorani danes prišlo toliko enih takšnih žaljivih
               predlogov, da bi kdo verjetno res moral presekati po poslovniku to razpravo. Takšno
               razpravo je težko poslušati...</p>
            </sp>
            <sp xml:id="SDZ5-Redna-06-2009-05-19.sp354">

               <speaker>PREDSEDNIK DR. PAVEL GANTAR:</speaker>

               <p>Prosim brez polemike pri obrazložitvi glasu.</p>
            </sp>
            <sp xml:id="SDZ5-Redna-06-2009-05-19.sp355">

               <speaker>JOŠKO GODEC:</speaker>

               <p>Moja obrazložitev glasu je...</p>
            </sp>
            <sp xml:id="SDZ5-Redna-06-2009-05-19.sp356">

               <speaker>PREDSEDNIK DR. PAVEL GANTAR:</speaker>

               <p>Prosim, ja.</p>
            </sp>
            <sp xml:id="SDZ5-Redna-06-2009-05-19.sp357">

               <speaker>JOŠKO GODEC:</speaker>

               <p>...sledeča. Poznam enega pesnika, ki se piše Goethe. Pa ni pisal samo dobrih pesmi,
               pisal je tudi dobre pregovore. In med njimi je njegov pregovor, ki je meni najbolj
               všeč, je čisto kratek in sicer, "da so bili bogovi vedno tako pametni, da se niso
               nikoli z norci prepirali."</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp358">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Luka Juri oziroma obrazložitev glasu.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp359">

               <speaker>DR. LUKA JURI:</speaker>

               <p>Hvala lepa.</p>
               <p>Glasoval bom proti zaradi dveh razlogov.</p>
               <p>Prvi, ker razprave ne potrebujemo, saj je razprava pravkar bila.</p>
               <p>In drugi, zaradi vsebine dosedanje razprave, kjer je, po mojem mnenju, argumentom že
               potekel rok trajanja in če bomo čakali še en mesec, se bodo ti argumenti, poleg tega,
               da je že potekel rok trajanja, še skisali.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp360">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na glasovanje. Glasujemo. Glasovanje teče. Navzočih je 81 poslank in
               poslancev, za je glasovalo 34, proti 47.</p>
               <p><stage xml:id="SDZ5-Redna-06-2009-05-19.stage38">(za je glasovalo 34.)</stage> <stage xml:id="SDZ5-Redna-06-2009-05-19.stage39">(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Vinka Gorenaka bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za notranje zadeve Katarine Kresal na poslansko vprašanje dr. Vinka
               Gorenaka v zvezi s povezanostjo dopolnilnih odločb tako imenovanim izbrisanim z
               odškodninami.</p>
               <p>Obrazložitev glasu v imenu poslanske skupine? Prosim za prijavo za obrazložitev glasu
               v imenu poslanskih skupin.</p>
               <p>Predem dam besedo, bi opozoril, da pri obrazložitvah bom prekinil obrazložitev, če se
               bo nanašala na polemiko z drugimi poslanci, in seveda vas naprošam, da predvsem
               poveste, zakaj boste glasovali tako, kot boste glasovali. Prosim, gospod Zmago
               Jelinčič Plemeniti.</p>
               <p/>
            </sp>
            <sp xml:id="SDZ5-Redna-06-2009-05-19.sp361">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Glasoval bom za to, da se razprava opravi; in sicer
               bom glasoval iz več razlogov. Prvič zaradi tega, ker se v Sloveniji nemarno
               prikrivajo dejstva, kako je prišlo do teh tako imenovanih izbrisanih, zakaj se
               deklarirajo kot izbrisani, kdo je naredil tukaj, da je sploh do tega prišlo, kdo je
               pripravljen tudi danes kršiti slovensko zakonodajo, pljuvati na slovensko ustavo, na
               slovenski narod in tiste državljane, ki so si ob času naše osamosvojitve v redu in v
               skladu z zakonodajo uredili svoj status.</p>
               <p>Mislim, da je nedopustno, da se dogajajo te zadeve in da se potem v okviru nekakšnih
               popravkov krivic, kakor pravijo nekateri dušebrižniki, ki jim je malo mar slovenskega
               naroda, da ti ljudje že dobivajo določena finančna sredstva, za katera je bilo
               rečeno, da jih nihče ne bo dobil. Zadeve so v nebo vpijoče. Edinstvene na svetu. Kaj
               podobnega se ni zgodilo do danes še nikjer v nobeni državi, kaj šele v kakršni koli
               demokratični državi. Slovenci in naše politične, nekatere politične sfere res, bi
               rekel, dajejo upravičen dvom v možnost razmišljanja, ki ga zmorejo nekateri. Kajti ne
               bi si upal trditi, da jih pri teh zadevah vodi lastna korist, premišljenost in
               razmislek o morebitnem zaslužku. Ampak kot se kaže, je tudi to nekaj tistega, kar je
               zadaj. Finance, ki jih na ta način nekateri dobijo, pa če se spustim samo na
               govorice, ki krožijo po Štajerskem v zvezi s finančnimi sredstvi, v zvezi s 64.000
               evri, ki jih je sodišče prisodilo "šiptarki" Buti Krasniqi v višini 64.000 evrov, še
               enkrat, se že govori, da je polovico od tega dobil odvetnik in da naj bi 10.000 evrov
               šlo v žepe sodniku. Jaz sicer tega ne verjamem ravno, ampak govorice so takšne in
               takšne govorice zahtevajo razpravo v Državnem zboru. Hvala lepa.</p>
            </sp>
            <sp xml:id="SDZ5-Redna-06-2009-05-19.sp362">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak, prosim.</p>
            </sp>
            <sp xml:id="SDZ5-Redna-06-2009-05-19.sp363">

               <speaker>DR. VINKO GORENAK:</speaker>

               <p>Hvala lepa.</p>
               <p>Poslanska skupina bo glasovala za to razpravo, sicer pa naj v obrazložitvi rečem
               nekaj citatov.</p>
               <p>Nisem spraševal v poslanskem vprašanju o temah, ki so že bile izdane, ki so že bile
               razčiščene in tako dalje, ampak o temah, ki so postale aktualne po interpelaciji
               zoper ministrico, zato bi bil zelo vesel, če bi me koalicija tudi poslušala. "Večino
               ljudi lahko zavajaš kratek čas, nekatere ljudi lahko zavajaš ves čas, ampak ne moreš
               pa vsem lagati ves čas." - gospa Kresal 1. aprila na interpelaciji.</p>
               <p>Ministrica je 1. aprila povedala in odgovor na interpelacijo oprla na dve zelo
               pomembni stvari; prva stvar je, odločbe nimajo nobene zveze z odškodninami. To je
               utemeljevala zelo dolgo časa, zelo natančno, tudi številke je povedala, vse tisto,
               kar smo v opozicij pred letom 2004 pa zdaj govorili, vse številke je povedala in nas
               "zabila". Rekla je "nič evrov je", konec, odločbe torej nimajo nobene zveze z
               odškodninami. Ampak, glej si ga zlomka, sodišče je v sodbi, ki jo je omenjal Jelinčič
               reklo: Po presoji sodišča je rok za zastaranje - torej je sodišče reklo, da je
               "podlaga za takšno odločbo spoznanje oškodovanke gospe Krasniqi, kdaj ji je bilo
               konec tega protipravnega stanja, podlaga z izdajo odločbe. Torej je jasno povedalo,
               da gospa Kresalova ni govorila resnice.</p>
               <p>Nadalje je ministrica oprla in zelo jasno povedala: "Zagovarjam pravno državo, kjer
               vlada moč argumentov, ne argument moči nad pravno državo." In povedala je, da seveda
               začnejo teči roki za zastaranje z dnem odločbe Ustavnega sodišča. Z dnem odločbe
               Ustavnega sodišča! Sodišče je pa reklo: "Po presoji sodišča je rok za zastaranje
               obravnavanega tožbenega zahtevka pričel teči takrat, ko je Ministrstvo za notranje
               zadeve, to je 5. 3. 2004, izdalo dopolnilno odločbo."</p>
               <p>Ergo! Ministrica je - kaj? Zavajala ali kaj? Ne vem, kaj je počela. Nisem hotel biti
               žaljiv do nje, zato včeraj nisem rekel, da ji je eventualno odpovedalo pravno znanje.
               Ne verjamem v to, ...<stage xml:id="SDZ5-Redna-06-2009-05-19.stage40">/Opozorilni znak za konec razprave./</stage>... verjamem pa seveda v to,
               da je razprava potrebna, ker je tako koalicijo kot nas informirala z napačnimi
               podatki.</p>
            </sp>
            <sp xml:id="SDZ5-Redna-06-2009-05-19.sp364">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za prijavo za obrazložitev glasu v lastnem imenu. Besedo ima gospa
               Melita Župevc. Prosim.</p>
            </sp>
            <sp xml:id="SDZ5-Redna-06-2009-05-19.sp365">

               <speaker>MELITA ŽUPEVC:</speaker>

               <p>Hvala lepa za besedo, gospod predsednik. To, kar je govoril moj predhodnik, v nobenem
               primeru ni bila polemika ministrice za notranje zadeve...</p>
            </sp>
            <sp xml:id="SDZ5-Redna-06-2009-05-19.sp366">

               <speaker>PREDSEDNIK DR. PAVEL GANTAR:</speaker>

               <p>Spoštovana kolegica, prosim, da se omejite na obrazložitev glasu.</p>
            </sp>
            <sp xml:id="SDZ5-Redna-06-2009-05-19.sp367">

               <speaker>MELITA ŽUPEVC:</speaker>

               <p>Bom še enkrat ponovila. To, kar je govoril moj predhodnik, nikakor ni bila polemika.
            </p>
            </sp>
            <sp xml:id="SDZ5-Redna-06-2009-05-19.sp368">

               <speaker>PREDSEDNIK DR. PAVEL GANTAR:</speaker>

               <p>Ne, to ni bila polemika. V striktnem pomenu to ni bila polemika. Lahko razložim
               pozneje, če želite...</p>
            </sp>
            <sp xml:id="SDZ5-Redna-06-2009-05-19.sp369">

               <speaker>MELITA ŽUPEVC:</speaker>

               <p>Prosim. Glasovala bom proti razpravi. Zakaj? Zato, ker smo imeli v tem parlamentu že
               ure in ure razprav na to temo, zato ker jih je predlagala opozicija. In nismo prišli
               nikamor, zato ker za opozicijo argumenti ne štejejo.</p>
               <p>Drugič, glasovala bom proti, ker je opozicija v tem mandatu na to temo dobila
               parlamentarno preiskovalno komisijo, na kateri bo lahko imela možnost, da do
               onemoglosti zlorabi to temo.</p>
               <p>Drugič, na kateri bo imela ponovno možnost, da to temo javno eksploatira. Da iz
               preiskovalne komisije naredi hitro sodišče, kot je to počela že v preteklem mandatu.
               Zato bom torej glasovala proti.</p>
            </sp>
            <sp xml:id="SDZ5-Redna-06-2009-05-19.sp370">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franci Kek. Prosim.</p>
            </sp>
            <sp xml:id="SDZ5-Redna-06-2009-05-19.sp371">

               <speaker>FRANCI KEK:</speaker>

               <p>Hvala za besedo. Glasoval bom proti temu, da bi razpravljali o tej zadevi. Namreč en
               cel dan smo o tem razpravljali, rezultat vsega je bil pa edino ta, da so se LDS-u
               nekoliko procenti zvišali, nič drugega.</p>
            </sp>
            <sp xml:id="SDZ5-Redna-06-2009-05-19.sp372">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Franc Žnidaršič.</p>
            </sp>
            <sp xml:id="SDZ5-Redna-06-2009-05-19.sp373">

               <speaker>MAG. FRANC ŽNIDARŠIČ:</speaker>

               <p>Hvala lepa. Te razprave ne bom podprl zaradi tega, ker očitate tej vladi neko
               skrivanje. Prva rezerva bivše vlade oziroma bivše koalicije, ki je imela štiri leta
               časa, da reši problem, pa ga ni, in očita se, da bo ta vlada v šestih mesecih rešila
               - kakorkoli že.</p>
               <p>To so razlogim zaradi katerih te stvari podpreti ne morem, kajti enkrat se štiri leta
               molči, drugič se pa v šestih mesecih hoče skozi glavo v zid.</p>
            </sp>
            <sp xml:id="SDZ5-Redna-06-2009-05-19.sp374">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Bogdan Barovič. Prosim.</p>
            </sp>
            <sp xml:id="SDZ5-Redna-06-2009-05-19.sp375">

               <speaker>BOGDAN BAROVIČ:</speaker>

               <p>Hvala lepa. Bom podprl ta predlog. Pa veste, zakaj? Jaz ne verjamem niti, da je
               18.000 izbrisanih, kaj šele 25.000, verjamem pa, da jih je 2 ali 3 tisoč. In dolžni
               smo Slovenkam in Slovencem enkrat jasno povedatim kdo so ti ljudje, zakaj so ti
               ljudje in kakšne posledice bo država, govorim moralne in materialne, do teh ljudi
               tudi prevzela. Zatorej verjamem, da jih je dva ali tri tisoč, najmanj verjamem, da
               jih je 18000, še manj pa da jih je 25000, razen, če so med njimi vsi tisti, ki so,
               tako kot nekateri že, zavohali denar. To pa je grdo od te države. "Za" sem, da vemo
               enkrat, kdo so ti ljudje, kje so in kaj jim pripada.</p>
            </sp>
            <sp xml:id="SDZ5-Redna-06-2009-05-19.sp376">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Branko Grims. Prosim.</p>
            </sp>
            <sp xml:id="SDZ5-Redna-06-2009-05-19.sp377">

               <speaker>MAG. BRANKO GRIMS:</speaker>

               <p>Hvala. Glasoval bom za in to zaradi tega, ker so politični propagandisti vladajoče
               koalicije in Vlade razglasili interpelacijo kot triumf. Sodba sodišča pa je to
               razkrinkala kot triumf neznanja, nestrokovnosti in prevarantstva, saj se je ključni
               argument, ki ga je zagovarjala tako ministrica, predsednik Vlade in vi vsi v tej
               dvorani, izkazal za nestrokovnega in odraz pravnega neznanja. S tem, da dodatni
               argument je tudi reakcija ministrice, potem ko jo je razkrinkalo sodišče kot
               nestrokovno. Šla je v politizacijo...</p>
            </sp>
            <sp xml:id="SDZ5-Redna-06-2009-05-19.sp378">

               <speaker>PREDSEDNIK DR. PAVEL GANTAR:</speaker>

               <p>Ministrica ni tu in ne more polemizirati z vami. Prosim, da obrazložite samo svoj
               glas in ne polemizirate z drugimi, posebej ne, če niso v dvorani.</p>
            </sp>
            <sp xml:id="SDZ5-Redna-06-2009-05-19.sp379">

               <speaker>MAG. BRANKO GRIMS:</speaker>

               <p>Prosim, da mi podaljšate ustrezno čas zaradi vašega neustreznega posega, kajti
               dodaten argument, gospe in gospodje, je politizacija, ki jo izvaja gospa ministrica,
               ki na mesto, prav tisto, ki je strokovno zadolženo za tako imenovane izbrisane, v tem
               trenutku imenuje gospoda Vučka, bivšega poslanca ene od sedanjih vladnih strank in
               dolgoletnega političnega aktivista in funkcionarja. To je čista politizacija
               Ministrstva za notranje zadeve in tudi dokaz, kako zelo spolitizirano je s strani
               vladajoče koalicije to vprašanje tako imenovanih izbrisanih. In da ne verjamem, da bi
               v tem primeru lahko računali na etiko, me prepričuje dejstvo, da je prej na roganje
               ene do vladnih strank ob omembi nezaposlenih in pomena ukrepov za ustvarjanje novih
               delovnih mest za razvoj slovenskega gospodarstva vsa vladajoča koalicija pospremila
               to posmehovanje z burnim aplavzom. To je pa resnično dno politične kulture.</p>
               <p/>
            </sp>
            <sp xml:id="SDZ5-Redna-06-2009-05-19.sp380">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Grims. Mislim, da si ne smete vzeti v roko to, da ocenjujete druge
               poslance. Besedo ima gospod Rudolf Petan. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp381">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani. Torej jaz bom za to, da se opravi
               razprava o odgovoru ministrice zato, ker je ta razprava potrebna, in zato, ker
               trditve, ki jih je ministrica v odgovoru na poslansko vprašanje navedla, ne držijo.
               Zakaj pa gre? Problem tako imenovanih izbrisanih, to, kar je bilo tudi poslansko
               vprašanje, postaja finančni problem Republike Slovenije. Izdajanje dodatnih odločb je
               seveda podlaga za to. In zakaj lahko to trdim, da je tako? Namreč, dejanje ali
               razsodbe sodišč na Ptuju in Mariboru so pokazale, da odgovori ministrice ne držijo in
               da je zavajala. Dejstvo je, da so bile izdane odločbe za 18.000 evrov odškodnine in
               pa 65.000 brez obresti. Če dodamo obresti, pride približno 65.0000 in 150.000 evrov
               za ti dve razsodbi. Če to pomnožimo s 25.000, kolikor smo jih naenkrat našteli in
               pridelali na Ministrstvu za notranje zadeve, smo v območju nekaj milijard evrov in te
               dodatne odločbe, za katere je ministrica trdila, da pomenijo "zero" odškodnin, nula
               odškodnin, se v tej luči pokaže popolnoma drugačna. Zato mislim, da je takšna
               razprava potrebna in v tem času, ko so nekako dodatno pridelali še 7.000 novih tako
               imenovanih izbrisanih, seveda celo zadevo postavi v še bolj tragično luč in
               odškodnine bodo prav gotovo, to se je dokazalo z odločbo teh sodišč z razsodbo, bodo
               šle v nebo in bodo prav gotovo zablokirale življenje v Republiki Sloveniji. Zato
               menim, da je prav, da se opravi razprava o odgovoru ministrice na poslansko vprašanje
               našega kolega dr. Gorenaka. Bom glasoval za. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp382">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp383">

               <speaker>DR. LUKA JURI:</speaker>

               <p>Hvala lepa. Glasoval bom proti. Glasoval bom proti zato, ker si želim, da bi lahko
               Slovenija naredila korake naprej in ne korakov nazaj. Zato ker danes v Sloveniji, na
               primer na dan boja proti homofobiji še vedno slišimo homofobne izjave. Zato ker
               samskim ženskam, pa z vso ljubeznijo do tega sveta, ni važno, v Sloveniji še vedno ni
               omogočeno, da imajo svojega otroka. Ker smo v Sloveniji v zadnjih 15-ih letih, žal,
               storili nekaj napak in kršili človekove pravice, za katere bi nas moralo biti sram in
               ne na podlagi katerih bi morali zdaj govoriti, koliko nas bodo te napake stale.
               Žalosti me, da se na račun človekovih pravic gremo javne finance. Žalosti me, da se
               izkorišča strasti in strah ljudi v Sloveniji, ki trepetajo za svoja delovna mesta,
               trepetajo za prihodnost sebe in svojih otrok zato, da se vzbuja novo ksenofobijo,
               novo sovraštvo in da se pobira politične točke.</p>
               <p>Mislim, da je to sramotno, žalosti me in upam, da bomo morda čez leto dni, morda čez
               štiri, morda čez 20 sposobni narediti korak naprej.</p>
               <p>Moj mali delček k temu bo današnji glas proti tej razpravi.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-19.sp384">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Vinko Gorenak. Prosim.</p>
            </sp>
            <sp xml:id="SDZ5-Redna-06-2009-05-19.sp385">

               <speaker>DR. VINKO GORENAK:</speaker>

               <p>Torej, glasoval bom za, v štartu, hkrati pa sem seveda dolžan, glede na razpravo
               predhodnika, reči v bistvu naslednje...</p>
            </sp>
            <sp xml:id="SDZ5-Redna-06-2009-05-19.sp386">

               <speaker>PREDSEDNIK DR. PAVEL GANTAR:</speaker>

               <p>Prosim dr. Gorenak, da ne polemizirate z njim, ker tudi on neposredno ni polemiziral
               z vami.</p>
            </sp>
            <sp xml:id="SDZ5-Redna-06-2009-05-19.sp387">

               <speaker>DR. VINKO GORENAK:</speaker>

               <p>Predsednik. Vsaj desetič ste me že prekinili. Prosim, če to prenehate!</p>
            </sp>
            <sp xml:id="SDZ5-Redna-06-2009-05-19.sp388">

               <speaker>PREDSEDNIK DR. PAVEL GANTAR:</speaker>

               <p>Ne ne bom.</p>
               <p>..<stage xml:id="SDZ5-Redna-06-2009-05-19.stage41">/Nemir, smeh v dvorani./</stage>...</p>
            </sp>
            <sp xml:id="SDZ5-Redna-06-2009-05-19.sp389">

               <speaker>DR. VINKO GORENAK:</speaker>

               <p>Kakor želite, jaz bom pa govoril.</p>
               <p>Nihče na naši strani nikoli ni povedal in nikoli ni rekel, da smo generalno za
               kakršnokoli prepoved odškodnin ali izdajanja odločb vsem tistim, ki jim je to treba
               izdati zaradi tega, ker jim je bila storjena krivica - da, ostalim pa ne.</p>
               <p>Sicer pa bom glasoval za ta predlog tudi zato, ker ministrica, ko je odgovarjala na
               moje vprašanje, ni odgovorila. Ni pa odgovorila tudi zato, ker pravzaprav pozna
               odločbo sodišča. In pozna odločbo sodišča, o kateri bi morala govoriti, in nato
               seveda je prišlo do tega, da bi se morala opredeliti do dejstev. Zato se je
               opredelila do te odločbe, tako, naokoli, in jo komentirala. Nekaj dni pred tem je pa
               mene pozvala k odstopu, ker sem komentiral neko drugo odločbo in mnogi tukaj navzoči
               tudi.</p>
               <p>Včeraj pa je predsednik Vlade v zvezi s to temo - jaz spoštujem to izjavo, 18. 5.
               2009 ob 15.36 je bila izrečena - je rekel naslednje: "Tukaj ni nikogar, ki bi
               oporekal temu, da zakoni veljajo za vse, da nihče od nas ne sme komentirati sodb
               sodišč oziroma te veljajo in jih je treba spoštovati." ...<stage xml:id="SDZ5-Redna-06-2009-05-19.stage42">/Opozorilni znak za konec
               razprave./</stage>...</p>
               <p>Bil sem mu izjemno hvaležen in v tisti razpravi, ki jo pričakujem, pričakujem tudi
               opravičilo vseh tistih, ki ste me pozivali k odstopu.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-19.sp390">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno prosim za prijavo za obrazložitev glasu v lastnem imenu. Prijava teče.</p>
               <p>Besedo ima Andrej Magajna.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp391">

               <speaker>ANDREJ MAGAJNA:</speaker>

               <p>Lep pozdrav vsem navzočim.</p>
               <p>Glasoval bom proti, kajti vprašanja, ki so se postavljala ministrici, pravzaprav ne
               vključujejo ključnega vprašanja, ki se tudi navezuje na odškodnine - kdo je povzročil
               to stanje, da danes skoraj po toliko letih, da ne bom sešteval...</p>
            </sp>
            <sp xml:id="SDZ5-Redna-06-2009-05-19.sp392">

               <speaker>PREDSEDNIK DR. PAVEL GANTAR:</speaker>

               <p>Kolega Magajna, obrazložitev glasu ne, obrazložitev glasu ne razprava o teh
               zadevah.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp393">

               <speaker>ANDREJ MAGAJNA:</speaker>

               <p>Zato bom glasoval proti, ker ne vključuje ključnega vprašanja o odgovornosti za to
               stanje. To pa je, kdo je povzročil protipravno stanje izbrisa in posledično tudi
               odškodnin.</p>
               <p>Relevantno bi bila le vprašanja v današnjem času, kateri so bili ti ljudje, katera je
               bila vlada, ki je povzročila protipravna ravnanja in stanja. Vemo za takratnega
               premierja, ministra in vse, ki so povzročili, in od tam naprej izvirajo tudi
               odškodnine. Če so oškodovanci, bodo tudi odškodnine. Vprašajmo se, kdo je leta, kmalu
               po osamosvojitvi, povzročil izbris in to stanje, o katerem moramo danes še vedno
               govoriti.</p>
            </sp>
            <sp xml:id="SDZ5-Redna-06-2009-05-19.sp394">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospo Jože Tanko.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp395">

               <speaker>JOŽE TANKO:</speaker>

               <p>Hvala lepa za besedo.</p>
               <p>Ustavno sodišče je v svoji odločbi o tako imenovanih izbrisanih na več mestih
               zapisalo, da je...</p>
            </sp>
            <sp xml:id="SDZ5-Redna-06-2009-05-19.sp396">

               <speaker>PREDSEDNIK DR. PAVEL GANTAR:</speaker>

               <p>Vsi mir v dvorani.</p>
            </sp>
            <sp xml:id="SDZ5-Redna-06-2009-05-19.sp397">

               <speaker>JOŽE TANKO:</speaker>

               <p>... 18305 izbrisanih. Zanima me, ker je ta obrazložitev Ustavnega sodišča pravzaprav
               enako težka, kakor sama odločitev, me zanima, ali je to kršitev ustavne odločbe, kar
               se je zgodilo, ko se je ugotovilo, da je število izbrisanih bistveno večje.</p>
               <p>To je eno pomembno vprašanje, na katerega je treba odgovoriti, in to je treba tudi v
               Državnem zboru o tem razpravo opraviti. In ta skok je najbrž treba tudi patentirati,
               ker takih skokov ni veliko. Da ne bo posledic, ne drži. Posledice bodo na osnovi teh
               prvih sodb, ki so velike, tolikšne na to število izbrisanih, kot je sedaj znano, kot
               je vrednost avtocestnega programa. Približno 4 milijarde evrov. Toliko je bila ena od
               vrednosti v Nacionalnem programu izgradnje avtocest - samo da vemo, o čem
               govorimo.</p>
               <p>In tretja stvar, zaradi katere je treba opraviti razpravo, so pa dejansko odškodnine.
               V odgovoru na moje poslansko vprašanje je Ministrstvo za delo zapisalo, da so
               odškodnine za žrtve vojnega nasilja med 0,8 do 1,25 evra. Recimo, gospa Ivica
               Žnidaršič, ki je predsednica Društva izgnancev je dobila za mesec izgnanstva, 1,25
               evra, eden izmed tako imenovanih izbrisanih pa bo za isti mesec dobil najmanj 500
               evrov, toliko kot znaša minimalna ali pa zajamčena plača. Če bo uveljavljal višji
               znesek odškodnine, bo dobil še več odškodnine. S tega vidika je zagotovo treba v
               Državnem zboru o tej temi opraviti razpravo, da dobimo vsaj podatke, da dobimo vsaj
               razmerja, da se vemo potem tudi v bodoče obnašati. Hvala.</p>
            </sp>
            <sp xml:id="SDZ5-Redna-06-2009-05-19.sp398">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Darja Lavtižar Bebler. Prosim.</p>
            </sp>
            <sp xml:id="SDZ5-Redna-06-2009-05-19.sp399">

               <speaker>DARJA LAVTIŽAR BEBLER:</speaker>

               <p>Hvala lepa za besedo. Nisem se nameravala oglašati, tudi ne z obrazložitvijo svojega
               glasu, ampak vendarle stvari gredo v neko smer, ki je popolnoma nerazumljiva in je
               izven vsakršnega racionalnega okvira. Sama ne bom podprla tega predloga prvič zato,
               ker ne želim ponovno poslušati neresnic, ne sodim med tiste, ki bi me večkrat
               ponovljena neresnica prepričala, da je postala resnica.</p>
               <p>In drugič, ker ne želim poslušati, da koalicijski poslanci nimamo nobenega pravnega
               znanja, medtem pa z večkratnim ponavljanjem celo geologi in bivši policisti sami
               verjamejo, da so čez noč postali pravniški eksperti. Hvala lepa.</p>
            </sp>
            <sp xml:id="SDZ5-Redna-06-2009-05-19.sp400">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Srečko Prijatelj. Besedo ima Srečko Prijatelj,
               proceduralno...</p>
            </sp>
            <sp xml:id="SDZ5-Redna-06-2009-05-19.sp401">

               <speaker>SREČKO PRIJATELJ:</speaker>

               <p>Hvala lepa. Ta razširjena razprava je na nek način nujna. Predvsem zaradi tega, ker
               moramo ugotoviti dejstvo, ki ga ministrica v poročilu ni zapisala, čeprav je to v
               pismu enemu od poslancev pisno odgovorila, da bo naredila poročilo o izbrisih iz
               evidenc. Tega pisnega poročila nimamo in predvsem zaradi tega, ker je teh 7.000
               izbrisanih več, kot jih je bilo leta 1992. Nenormalno hitro jim raste nataliteta.
               Mogoče lahko dobimo tudi Slovenci kakšen poduk v tem smislu, da se tudi mi
               organiziramo tako kot oni.</p>
               <p>In nenazadnje, nujno je, da opravimo razširjeno razpravo tudi zaradi tega, ker bo to
               Slovenke in Slovence stalo, seveda te odškodnine, o katerih govorimo, 2 milijardi
               evrov. To je nujno, ker to bodo na koncu koncev plačali davkoplačevalci. In če lahko
               povem, ni tudi slučaj, da smo spreminjali zakon o odvetniški tarifi, kajti tam smo
               dali odvetnikom možnost, da sami zaračunajo, koliko hočejo, in da tudi sami sebi
               sodijo okoli kvalitete dela. Mogoče pa, če pomislimo, kdo je kdo, kdo je od kod
               prišel, kdo kaj dela, je to resna povezava. Iz tega naslova se lahko kujejo novi
               dobički, seveda LDS, ki je pa komaj prišel v parlament, pa lahko računa tudi na
               kakšen glas več, kar je pa pošteno, če bo priskrbel 25.000 izbrisanim papirje. To pa
               mislim, da tudi njim gre kakšna zasluga v tem smislu.</p>
               <p>Zato je treba, da razpravo opravimo in da Slovenkam in Slovencem natočimo malo
               čistega vina, da bodo videli, kdo je kdo. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp402">

               <speaker>PREDSEDNIK DR. PAVEL GANTAR:</speaker>

               <p>Dajemo na glasovanje. Gospod Jerovšek, proceduralno? Ste želeli proceduralno? Prosim
               za proceduralni predlog.</p>
               <p/>
            </sp>
            <sp xml:id="SDZ5-Redna-06-2009-05-19.sp403">

               <speaker>JOŽEF JEROVŠEK:</speaker>

               <p>Gospod predsednik, prej je en poslanec govoril o nestrpnosti in sovražnem govoru.
               Ampak tudi v predzadnjem nastopu je bilo z nestrpnostjo govorjeno in skušali ste
               žaliti poslance ...</p>
               <p/>
            </sp>
            <sp xml:id="SDZ5-Redna-06-2009-05-19.sp404">

               <speaker>PREDSEDNIK DR. PAVEL GANTAR:</speaker>

               <p>Imeli ste proceduralni predlog, zdaj komentirate stvari ...</p>
               <p/>
            </sp>
            <sp xml:id="SDZ5-Redna-06-2009-05-19.sp405">

               <speaker>JOŽEF JEROVŠEK:</speaker>

               <p>Bom dal proceduralni predlog zaradi tega, ...</p>
               <p/>
            </sp>
            <sp xml:id="SDZ5-Redna-06-2009-05-19.sp406">

               <speaker>PREDSEDNIK DR. PAVEL GANTAR:</speaker>

               <p>Prosim, proceduralni predlog, ja.</p>
               <p/>
            </sp>
            <sp xml:id="SDZ5-Redna-06-2009-05-19.sp407">

               <speaker>JOŽEF JEROVŠEK:</speaker>

               <p>... morali protestirati pa opomniti tako poslanko, da tako ne more. Tudi iz te klopi
               jih poslušamo, da je predsednik naše poslanske klošar, da so osamosvojitelji šerifi,
               vi pa nereagirate. Vidite samo na eno stran, ko obračate kritike. To je nedopustno.
               Poslanci kateregakoli poklica so, imajo pravico govoriti v parlamentu in vi tu
               uveljavljate vzorec, da bi mene utišali in ne protestirate. Prosim, da poslanko
               opomnite za nekorektno ravnanje in nedopustno ravnanje. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp408">

               <speaker>PREDSEDNIK DR. PAVEL GANTAR:</speaker>

               <p>Torej moram zavrniti vaše očitke na moj račun. Moram reči predvsem to, da
               kvalifikacija, ki je bila dana, jaz je ne morem smatrati kot žaljivko, tudi če je
               bila tako mišljena. Vendar je ne morem smatrati kot žaljivko, ker če bi na to
               pristal, potem seveda bi... Tako prosim vas, da prisodite meni, da reagiram, ne morem
               vedno jamčiti, da bom vedno prav reagiral, to ni tako enostavno, toda v temu trenutku
               sem presodil, da te kvalifikacije, takšna, kot je bila dana, ne morem soditi za
               žaljivko, četudi je nemara bila tako mišljena. Hvala lepa.</p>
               <p>Prehajamo na glasovanje, glasujemo. Navzočih je 81 poslank in poslancev, za je
               glasovalo 34, proti 45.</p>
               <p><stage xml:id="SDZ5-Redna-06-2009-05-19.stage43">(Za je glasovalo 34.)</stage> <stage xml:id="SDZ5-Redna-06-2009-05-19.stage44">(Proti 45.)</stage></p>
               <p>Ugotavljam, da sklep ni bil sprejet.</p>
               <p>V skladu s predlogom poslanca Mirana Györeka bo Državni zbor odločal o naslednjem
               predlogu sklepa: "Državni zbor bo na naslednji seji opravil razpravo o odgovoru
               ministra za šolstvo in šport dr. Igorja Lukšiča na poslansko vprašanje Mirana Györeka
               glede reorganizacije slovenskega šolskega sistema." Obrazložitev v imenu poslanske
               skupine. Prosim za prijavo za obrazložitev glasu v imenu poslanskih skupin. Prosim,
               gospod Miran Györek.</p>
            </sp>
            <sp xml:id="SDZ5-Redna-06-2009-05-19.sp409">

               <speaker>MIRAN GYÖREK:</speaker>

               <p>Hvala za besedo, gospod predsednik.</p>
               <p>Prepričan sem, da moja pobuda oziroma poslansko vprašanje ne bo dvignilo toliko prahu
               in polemike, kot so prejšnje točke, kajti to me po svoje veseli, po svoje pa žalosti,
               kajti moje poslansko vprašanje se nanaša na naše otroke v vrtcih, osnovnih šolah,
               srednjih šolah in da ti, žal, niso politično toliko atraktivni kot izbrisani,
               vinjete, trošarine in podobne zadeve. Nad tem se lahko zamislimo. Ampak kljub temu
               upam, da boste za to, da razpravljamo tudi o njih.</p>
               <p>Ministru za šolstvo in šport sem omenil kar nekaj zadev, odprtih vprašanj, ki se
               večinoma nanašajo na Zakon o organizaciji in financiranju vzgoje in izobraževanja.
               Tukaj sem mislil predvsem na odprta vprašanja o določenih členih v predlogu
               reorganizacije tega zakona oziroma spreminjanje zakona, to je vodenje, organizacija
               zavodov, šolskih zavodov, javnih vrtcev, o sestavah svetov zavodov, o imenovanju in
               razrešitvah ravnateljev in tako naprej, da ne naštevam vsega.</p>
               <p>Zavedam se, da bomo o tem razpravljati in tudi na matičnem odboru in pa tudi v
               Državnem zboru, ko bo prišlo do razprave o predlogih sprememb zakona ZOFVI. Ampak sem
               pa omenil eno zadevo, o kateri v tem zakonu sigurno ne bomo razpravljali, to je
               predvsem v prvi vrsti nujnost drugačnega pristopa k reševanju problematike zlorabe
               prepovedanih drog in alkohola v naših srednjih in, žal, tudi osnovnih šolah.</p>
               <p>V Državnem zboru na to temo poglobljene debate še ni bilo, to kaže naš dvolični odnos
               do naših otrok, se pravi do otrok, to je do osebkov, ki jih imajo v življenju
               najraje. In jaz mislim, da ta pobuda, ki sem jo dal ministru, da Ministrstvo za
               šolstvo in šport pripravi podrobne analize v zvezi s to problematiko, ki je danes
               kruta realnost in se tega vsi zavedamo, deklarativno to tudi odobravamo, da o tem
               razpravljamo, ampak ko je pa treba nekaj storiti, sistemsko storiti, se pravi uvesti
               v šolsko okolje to problematiko v razpravo, v predmetnik in tako dalje, takrat pa
               odpovemo.</p>
               <p>Zato predlagam, da poslanke in poslanci to mojo pobudo podprete, ker je to zelo
               pomembno področje, ki nas bo še zelo zelo teplo kasneje, ko bomo morali pokopavati
               naše mlade otroke, ki so se predali..<stage xml:id="SDZ5-Redna-06-2009-05-19.stage45">/Opozorilni znak za konec razptave./</stage>..., žal
               predali po tuji krivdi tej zasvojenosti. In mi smo tudi sokrivi tega, da je prišlo v
               tej mali Sloveniji do tako velikega števila zasvojencev...<stage xml:id="SDZ5-Redna-06-2009-05-19.stage46">/Izklop mikrofona./</stage>...</p>
            </sp>
            <sp xml:id="SDZ5-Redna-06-2009-05-19.sp410">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Prekinitev. Želite obrazložitev glasu v lastnem imenu? Jaz sem
               vas razumel, da želite že kar glasovati. Prosim, prijava za obrazložitev glasu v
               lastnem imenu. V vsakem primeru je bila to moja napaka. Besedo ima gospod Jožef
               Jerovšek.</p>
               <p/>
            </sp>
            <sp xml:id="SDZ5-Redna-06-2009-05-19.sp411">

               <speaker>JOŽEF JEROVŠEK:</speaker>

               <p>Hvala lepa. Podprl bom to pobudo, kajti o sistemu vodenja ministrstva in o tej
               problematiki je treba opraviti razpravo. Tudi s tem, glejte, so na nek način nekatere
               odločitve ministra zelo nekonsistentne, čudne in se moramo vprašati, ali kompetentno
               vodi ta resor. Ko so na kongresu Socialne demokracije volili podpredsednika, je
               stranka proglasila in naročila medijem, da je zmaga 24 let starejšega kandidata zmaga
               mladosti. Vsi časopisi so to drugi dan zapisali, da je zmagala mladost. Ampak s tem
               je stranka svojega ministra proglasila za dementnega in ....</p>
               <p/>
            </sp>
            <sp xml:id="SDZ5-Redna-06-2009-05-19.sp412">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, to je pa malo preveč. Vi ste rekli, s tem je stranka proglasila
               svojega ministra za dementnega. Prosim, da se držite nekih ustaljenih metod
               komuniciranja, in ni nujno, da čisto vsak izraz z ulice ali pogovor iz gostilne pride
               v Državni zbor. Prosim vas, da se tega držite.</p>
            </sp>
            <sp xml:id="SDZ5-Redna-06-2009-05-19.sp413">

               <speaker>JOŽEF JEROVŠEK:</speaker>

               <p>Jaz sem čutil ponižanje takrat, da so poniževali ministra Lukšiča, ampak seveda se pa
               ob nekaterih njegovih predlogih sprašujem, ali so ti predlogi v redu. Zdaj, ukiniti
               toplo malico za dijake, na drugih področjih ne sprejema pravih ukrepov in jaz mislim,
               da je o tem, kar predlaga poslanec, treba opraviti razpravo. Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp414">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič.</p>
               <p/>
            </sp>
            <sp xml:id="SDZ5-Redna-06-2009-05-19.sp415">

               <speaker>BOGDAN BAROVIČ:</speaker>

               <p>Hvala. Seveda podpiram predlog poslanca, ki je popolnoma drugačen in ne politizira
               levega in desnega pola, kar se vidi tudi po tem, da vsi - njihova pravica je,
               klepetajo med sabo in sploh ne slišijo klica po pomoči otrokom, ki so v osnovnih in
               srednjih šolah zasvojeni z alkoholom in mamili. Na veliko žalost je teh preveč.
               Mogoče bi kdo pomislil, da je to vsebina kakšnega drugega pristojnega ministrstva.
               Ne. Rad bi poudaril, da je naš spoštovani kolega, gospod Miran Györek povedal, da je
               to vsebina, ki je ZOFVI, o katerem bomo govorili, ne zajema. Da pa je to vsebina in
               problematika, s katero se bomo soočali ali se soočamo vsi; vseh nas 90 in vseh 2
               milijona Slovencev. Takšnih otrok je na veliko žalost, na veliko žalost, preveč, a o
               njih nihče ne govori. Kot je zapisal Ivan Cankar: "vi, ki imate v srcu mladost, potem
               šele v pesti moč, vi glejte, na vaših plečih, boste imeli življenje." Zato mislim, da
               je treba reči vsaj "da" razpravi, ali ta vsebina sodi v ZOFVI v kakšni vsebini in
               obliki sodi v ta zakon in kako lahko pomagamo našim otrokom.</p>
               <p/>
            </sp>
            <sp xml:id="SDZ5-Redna-06-2009-05-19.sp416">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Zmago Jelinčič Plemeniti. Prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp417">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Zagotovo zakon ne bo govoril še o enem segmentu; o
               segmentu, kaj se dogaja nasploh v naših šolah in kakšni so razlogi, da se na naših
               šolah ne samo preprodaja in kupuje droga ali pa alkohol, ampak da se vršijo razne
               oblike nasilja nad sošolcih, nad tistimi iz nižjih razredov, celo nad učitelji.
               Slovenija je od 1992. leta zabredla v "eno totalno godljo": nobenih obveznosti,
               nobenih obvez, nobenih dolžnosti, same pravice in pravice so se spuščale na nivo
               kogarkoli. In če učitelj da "šus" enemu, ki je len in butast, "prileti" v šolo
               "foter" in reče, z odvetnikom seveda, da bo učitelja tožil. Potem ravnatelj reče:
               "Veš kaj, daj ti raje doma ostani, da ne bo še kaj hujšega narobe." Mislim, da je v
               sami osnovi marsikaj zgrešenega in naši ljubi sindikati na področju šolstva - kaj
               delajo, prerivajo se za višje plače, pa naj uredijo še kaj drugega. In tukaj je
               treba, da stopi skupaj Ministrstvo za šolstvo in Ministrstvo za notranje zadeve in da
               skupaj kaj naredijo. Konec koncev že okoli osnovnih šol se potikajo dilerji z drogo,
               pa tudi na marsikakšen poziv s strani Slovenske nacionalne stranke policiji, da so
               tam takšni in takšni dilerji, da prodajajo, ni bilo odziva, zaradi tega, kakor se
               govori med ljudmi, da je mnogo policajev, ki so vključeni v dilanje z drogo. Ja, ali
               bomo mi kaj naredili za naše otroke ali se bomo morali mi sami organizirati, da bomo
               branili lastne otroke? Ali bomo s "šrotarcami" okoli hodili, pa s pendreki, pa z
               elektro šokarji ali kaj? Mislim, da je skrajni čas, da se o tem odpre razprava in da
               se najdejo neke rešitve.</p>
            </sp>
            <sp xml:id="SDZ5-Redna-06-2009-05-19.sp418">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 75 poslank in poslancev. Za je glasovalo 33, proti
               41.</p>
               <p><stage xml:id="SDZ5-Redna-06-2009-05-19.stage47">(Za je glasovalo 33.)</stage> <stage xml:id="SDZ5-Redna-06-2009-05-19.stage48">(Proti 41.)</stage></p>
               <p>Ugotavljam, da sklep ni bil sprejet.</p>
               <p>V skladu s predlogom poslanca Srečka Prijatelja bo Državni zbor odločal o naslednjem
               predlogu sklepa: "Državni zbor bo na naslednji seji opravil razpravo o odgovoru
               ministra za kmetijstvo, gozdarstvo in prehrano dr. Milana Pogačnika na poslansko
               vprašanje Srečka Prijatelja v zvezi z vračilom nepovratnih sredstev EU za razvojne
               programe, ki jih je prejelo podjetje MIP." Obrazložitev glasu v imenu poslanske
               skupine. Prosim za prijavo. Besedo ima gospod Prijatelj.</p>
            </sp>
            <sp xml:id="SDZ5-Redna-06-2009-05-19.sp419">

               <speaker>SREČKO PRIJATELJ:</speaker>

               <p>Hvala lepa, spoštovani predsednik.</p>
               <p>Ne samo v Slovenski nacionalni stranki, tudi minister se je strinjal, da se v
               Državnem zboru opravi širša razprava. Zakaj? Propad in načrtno uničevanje MIP-a je
               posledica naklepnega izvajanja gospodarskega kriminala s strani družine Volk in to
               ima posledico 270 družin, ki so brez kruha v Pomurju, in preko tisoč družin, ki so
               brez kruha na Primorskem. Če upoštevamo ta multiaplikativni faktor, je teh družin
               verjetno še več. In Slovenija bo morala zdaj še zaradi tega, ker je nekdo načrtno
               uničil to podjetje in proizvodnjo speljal v svoja vzporedna podjetja, plačati milijon
               in pol evrov nazaj v evropsko blagajno, ker so bila ta sredstva netransparentno
               porabljena in ker je pred časom ugasnila ta dejavnost v podjetju, kot bi sicer
               smela.</p>
               <p>Mene zanima, kako bodo danes glasovali moji primorski poslanci, in mojega kolega
               gospoda Györeka zanima, kako bodo glasovali prekmurski poslanci. To bo zanimivo. Mi
               prosimo samo za razširjeno razpravo. Jaz bi v tej razširjeni razpravi seveda hotel
               slišati tudi odgovor gospe ministrice za notranje zadeve zakaj se "Volkovi" še vedno
               sprehajajo na prostosti. Za naravne volkove na štirih nogah smo znali poskrbeti in
               odrediti odstrel skupaj z okoljskim ministrom, bilo bi smotrno, da bi tudi tu
               naredili kakšno hišno preiskavo, zaplenili dokumentacijo in ugotovili izvor
               premoženja pri tej družini, ki je gentelmensko sestopila z vodstvenih položajev,
               seveda proizvodnjo pa speljala tudi v tuja podjetja.</p>
               <p>In ne nazadnje, prihajam iz druge volilne enote, kjer je največja brezposelnost, s
               Primorske, in tam je vladajoča stranka dobila največ poslancev. Samo en sam ni prišel
               v parlament. Res je, da je nekaj rezervistov, ker so kandidirali potem tudi že
               izvoljene poslance za ministre, in gospod Pahor je dolžan dati odgovor, seveda skozi
               ažurnost dela svoje vlade, zakaj je v MIP-u prišlo do takšne situacije. Konec koncev
               to je blagovna znamka, ki je uveljavljena, in jaz od te vlade pričakujem, da bo
               ponudila nek paket rešitev, ki bo omogočil, da gre ta blagovna znamka naprej. Seveda
               tu morajo biti tudi banke, tu mora biti tudi finančni minister pripravljen
               subvencionirati te programe in poiskati neko drugo pravno osebo, ki bo to peljala.
               Odgovornost pa nemudoma poiskati pri nosilcih takratne odgovornosti oziroma
               vodstvenih strukturah. Saj vemo, direktor je po zakonu odgovoren za spremljanje
               zakonitosti poslovanja v podjetju, ampak gospod Volk, kot že rečeno, je hišo prepisal
               na ženo in sam se je zavaroval tako, da je dobičkonosne posle speljal v svoja
               privatna podjetja v tujini. Pa nič se ne zgodi.</p>
               <p>Pričakujem, da bo danes podprta ta razprava in da na skupni seji terjamo odgovor od
               Vlade.</p>
               <p>Hvala.</p>
               <p/>
            </sp>
            <sp xml:id="SDZ5-Redna-06-2009-05-19.sp420">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu, prosim za prijavo. Besedo ima gospod
               Milenko Ziherl, prosim.</p>
            </sp>
            <sp xml:id="SDZ5-Redna-06-2009-05-19.sp421">

               <speaker>MILENKO ZIHERL:</speaker>

               <p>Hvala za besedo.</p>
               <p>Tudi sam bom z veseljem podprl to razširjeno razpravo, kajti problematiko, ki jo je
               moj poslanski kolega izpostavil v vseh teh dosedanjih razpravah, je na las podobna
               tisti, ki sem jo že sam omenil v Škofji Loki okoli LTH-ja. Cel kup nepravilnosti, vsi
               si zatiskajo oči, v konkretnem primeru v Škofji Loki je tristo delavcev ogroženih, z
               dobrim programom, s pol leta vnaprej naročil, pa vendar zaradi čudnih oziroma
               prepovedanih in z zakonom skreganih ukrepov so ogrozili tristo delavcev.</p>
               <p>V primeru MIP je šlo še za druge zadeve, za temi delavci, ki so zaposleni, je še cel
               kup kmetov, blagovna znamka, ki se je ne ustvari čez noč, in težko si predstavljam,
               kako uspešno promovirati kmetijstvo, če lahko z ribarjenjem v kalnem izginjajo
               blagovne znamke in se ogroža poleg tistih, ki delajo v živilskopredelovalni
               industriji tudi baza, ki proizvaja surovine, to je kmečko prebivalstvo.</p>
               <p>Glasoval bom za razširjeno razpravo. Hvala.</p>
            </sp>
            <sp xml:id="SDZ5-Redna-06-2009-05-19.sp422">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Zmago Jelinčič Plemeniti. Prosim.</p>
            </sp>
            <sp xml:id="SDZ5-Redna-06-2009-05-19.sp423">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Reševanje takšnih problemov se začne vedno in povsod s sankcioniranjem krivcev. V
               Sloveniji to ni običajen postopek in pri nas krivci so še nagrajeni več ali manj.
               Nagrajeni s kakšnim dodatnim kreditom s strani državne banke, da bodo lahko še več
               pobasali v žep. In ravno to se dogaja v primeru MIP, vse skupaj se je spravilo v
               privatne žepe, zvlekla se je že v pravem času v tujino, zaprle so jo najboljše dele
               podjetja v Sloveniji, odprlo se jih je v Italiji in v Švici; pa nikomur nič! Ne vem
               kaj dela naša policija, ne vem kaj dela naša obveščevalna služba, včasih, ko je bila
               v Jugoslaviji SDV, so takšne tiče hitro spravili za zapahe. Zdaj pa, izgleda, je to
               preveč prepleteno in so kakšni preveč žepe nastavljali, da bi se spuščali v kakšne
               takšne stvari.</p>
               <p>In še to, če pogledamo, da je ta gospod oziroma da je ta gospoda dobila skoraj 3
               milijone evrov iz evropskih sredstev, ki jih bo vrnila država, se človek vpraša, ali
               smo država bebcev ali morda smo Butalci ali kaj smo, da to dopustimo. Takega
               dopuščanja ni nikjer na svetu! Nikjer na svetu, razen v Sloveniji. Možnosti pa sta
               dve: ali smo tako butasti ali pa smo tako zelo prepleteni in imamo tako veliko
               požrešno dušo, da se nekateri morajo basati tudi s takim denarjem žepe. Mislim, da je
               skrajni čas, da se odpre debata o tem, čeprav sem prepričan, da predlog ne bo
               sprejet, kajti vladajoči koaliciji zagotovo ni do tega, da bi se pralo njihovo
               umazano perilo. Hvala.</p>
            </sp>
            <sp xml:id="SDZ5-Redna-06-2009-05-19.sp424">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Györek. Prosim.</p>
            </sp>
            <sp xml:id="SDZ5-Redna-06-2009-05-19.sp425">

               <speaker>MIRAN GYÖREK:</speaker>

               <p>Hvala za besedo, gospod predsednik. Ja, meni se zdi, da je to vprašanje mojega
               prijatelja Prijatelja bilo naslovljeno, bi prej moral nasloviti na policijsko in
               pravosodno ministrstvo, kajti v tem primeru gre tukaj očitno za pohlep in grabež brez
               primere, ki je prizadel toliko in toliko ljudi, jih vrgel na cesto in spravil v
               socialne težave. Seveda, posledično se pa ukvarjata sedaj dve ministrstvi, to je za
               kmetijstvo in gospodarstvo. Na koncu nas bo pa vse udarilo po žepu.</p>
               <p>Hočem povedati, da ne gre samo za MIP, gre tudi Pomurko. To je nekoč briljantni
               primerek nekdanje jugoslovanske živilskopredelovalne industrije s še in še blagovnimi
               znamkami. Vse to je zdaj propadlo. 270 delavcev je šlo na cesto in to zaradi enega
               človeka, ki, kot smo v nadaljevanju izvedeli, je bil kar v navezi z drugim človekom
               iz Prekmurja. To je bil pa predsednik nadzornega sveta, nekoč tudi sam vpleten v neke
               kazenske postopke kot stečajnega upravitelja. Se pravi, je šlo za načrtovano rušenje
               firm, za grabež, za krajo po domače in ni mi jasno, kako je lahko to naša družba
               zraven gledala in dovolila.</p>
               <p>In seveda, zdrav razum nam pravi, da je o tem treba opraviti razpravo, da se bomo
               vsaj iz te razprave naučili za v prihodnje, da takih napak več ne bomo delali. Hvala.
            </p>
            </sp>
            <sp xml:id="SDZ5-Redna-06-2009-05-19.sp426">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 72 poslank in poslancev, za je glasovalo 30, proti
               39.</p>
               <p><stage xml:id="SDZ5-Redna-06-2009-05-19.stage49">(Za je glasovalo 30.)</stage> <stage xml:id="SDZ5-Redna-06-2009-05-19.stage50">(Proti 39.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ5-Redna-06-2009-05-19.title15">prekinjeno 2. točko dnevnega reda - tretja obravnava Predloga
                  zakona o spremembah in dopolnitvah Zakona o davčni službi v okviru rednega
                  postopka.</title>
               </p>
               <p>Ker amandmaji k dopolnjenem predlogu zakona niso bili vloženi, prehajamo na odločanje
               o predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen. Glasujemo. Navzočih je 73 poslank in poslancev, za je
               glasovalo 72, proti nihče.</p>
               <p><stage xml:id="SDZ5-Redna-06-2009-05-19.stage51">(Za je glasovalo 72.)</stage> <stage xml:id="SDZ5-Redna-06-2009-05-19.stage52">(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Nadaljujemo s <title xml:id="SDZ5-Redna-06-2009-05-19.title16">prekinjeno 3. točko dnevnega reda - tretja obravnava Predloga
                  zakona o spremembah in dopolnitvah Zakona o carinski službi v okviru rednega
                  postopka.</title> Ker amandmaji k dopolnjenem predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev sprejetih na
               matičnem delovnem telesu, predlog zakona neusklajen. Glasujemo. Navzočih je 73
               poslank in poslancev, za je glasovalo 72, proti 1.</p>
               <p><stage xml:id="SDZ5-Redna-06-2009-05-19.stage53">(Za je glasovalo 72.)</stage> <stage xml:id="SDZ5-Redna-06-2009-05-19.stage54">(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na prekinjeno <title xml:id="SDZ5-Redna-06-2009-05-19.title17">4. točko dnevnega reda - druga obravnava Predloga zakona
                  o dopolnitvah Zakona o zavarovalništvu v okviru rednega postopka.</title>
               </p>
               <p>Prehajamo na odločanje o vloženih amandmajih k 2. členu. Odločamo o amandmaju
               Poslanske skupine SDS k 2. členu. Glasujemo. Navzočih je 74 poslank in poslancev, za
               je glasovalo 26, proti 42.</p>
               <p><stage xml:id="SDZ5-Redna-06-2009-05-19.stage55">(Za je glasovalo 26.)</stage> <stage xml:id="SDZ5-Redna-06-2009-05-19.stage56">(Proti 42.)</stage></p>
               <p>Ugotavljam, da amandma ni bil sprejet.</p>
               <p>Odločamo o amandmaju poslanskih skupin Zares in LDS k 2.a členu, pri tem vas
               opozarjam, da če bo ta amandma sprejet, je amandma številka 2 k temu členu
               brezpredmeten. Glasujemo.</p>
               <p>Glasovanje teče. Glasovalo je 75 poslank in poslancev, za je glasovalo 63, proti
               6.</p>
               <p><stage xml:id="SDZ5-Redna-06-2009-05-19.stage57">(Za je glasovalo 63.)</stage> <stage xml:id="SDZ5-Redna-06-2009-05-19.stage58">(Proti 6.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Državni zbor bo tretjo obravnavo predloga zakona opravil na naslednji seji, predlog
               za trejo obravnavo bodo pripravile službe zbora. S tem zaključujem to točko dnevnega
               reda.</p>
               <p>Nadaljujemo s prekinjeno 5. točko dnevnega reda. Pardon. Gospod Tanko, ste želeli
               proceduralno? Nadaljujemo s <title xml:id="SDZ5-Redna-06-2009-05-19.title18">5. točko dnevnega reda - obravnavo Predloga zakona o
                  spremembi Zakona o pravnih posledicah pooblaščenih investicijskih družb</title>,
                  <title xml:id="SDZ5-Redna-06-2009-05-19.title19">skrajšani postopek.</title>
               </p>
               <p>K drugi obravnavi amandmaji in k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejeti na
               matičnem delovnem telesu, predlog zakona neusklajen. Glasujemo. Glasovanje teče.
               Navzočih je 77 poslank in poslancev, za je glasovalo 76, proti nihče.</p>
               <p><stage xml:id="SDZ5-Redna-06-2009-05-19.stage59">(Za je glasovalo 76.)</stage> <stage xml:id="SDZ5-Redna-06-2009-05-19.stage60">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ5-Redna-06-2009-05-19.title20">6. točko dnevnega reda - obravnavo Predloga zakona o
                  spremembah in dopolnitvah Zakona o trgu finančnih instrumentov, skrajšani postopek</title>.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje k predlogu zakona. Obveščam vas, me Zakonodajno-pravna služba
               oziroma Vlada nista opozorili, da bi bil zaradi amandmajev, sprejetih na matičnem
               delovnem telesu, predlog zakona neusklajen. Glasujemo. Glasovanje teče. Navzočih je
               77 poslank in poslancev, za je glasovalo 73, proti 4.</p>
               <p><stage xml:id="SDZ5-Redna-06-2009-05-19.stage61">(Za je glasovalo 73.)</stage> <stage xml:id="SDZ5-Redna-06-2009-05-19.stage62">(Proti 4.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ5-Redna-06-2009-05-19.title21">7. točko dnevnega reda - Zakon o spremembah in
                  dopolnitvah zakona o trošarini, nujni postopek</title>.</p>
               <p>Nadaljujemo z drugo obravnavo, to je z odločanjem o vloženih amandmajih k 2. členu.
               Prehajamo na odločanje k prvem amandmaju k 2. členu, ki ga je vložila Poslanska
               skupina SDS.</p>
               <p>Glasujemo. Pardon. Obrazložitev glasu v imenu poslanske skupine. Prosim.</p>
            </sp>
            <sp xml:id="SDZ5-Redna-06-2009-05-19.sp427">

               <speaker>RADO LIKAR:</speaker>

               <p>Hvala za besedo, gospod predsednik.</p>
               <p>V Poslanski skupini SDS smo konstruktivni, zato bomo podprli ta zakon in tudi
               amandma, ki smo ga vložili in ki bo omogočil, da...</p>
            </sp>
            <sp xml:id="SDZ5-Redna-06-2009-05-19.sp428">

               <speaker>PREDSEDNIK DR. PAVEL GANTAR:</speaker>

               <p>Samo štopali vas bomo ročno, zato, ker ste začeli govoriti, preden je prijava za
               obrazložitev tekla. Torej, upoštevajte, da vas štopamo ročno.</p>
            </sp>
            <sp xml:id="SDZ5-Redna-06-2009-05-19.sp429">

               <speaker>RADO LIKAR:</speaker>

               <p>Ne bo tri minute.</p>
            </sp>
            <sp xml:id="SDZ5-Redna-06-2009-05-19.sp430">

               <speaker>JOŽEF JEROVŠEK:</speaker>

               <p>...<stage xml:id="SDZ5-Redna-06-2009-05-19.stage63">/Iz klopi./</stage>... Sploh ga ne štopati.</p>
            </sp>
            <sp xml:id="SDZ5-Redna-06-2009-05-19.sp431">

               <speaker>RADO LIKAR:</speaker>

               <p>Poslanska skupina bo podprla amandma, ki bo omogočil, da se v višjem deležu vrača
               trošarina za pogonska goriva, porabljenega za pogon kmetijskih strojev in strojev v
               gradbeništvu; pa ne zato, da bi bili všečni ljudem, ampak zato ker v naši poslanski
               skupini znamo prisluhniti potrebam državljank in državljanov, še posebej tistim, ki
               so pripomogli k ohranjanju našega podeželja. In ne se bati, da bi kmetje s tem
               obogateli, samo malo lažje bodo preživeli te krizne čase.</p>
               <p>Sicer pa pravijo "Bogat kmet, bogata država." Kmetje na Slovenskem so bili vedno eden
               od stebrov slovenstva in če je bilo treba komu kaj vzeti, potem je bil to kmet. S
               sprejetjem tega amandmaja bomo samo delček, malo pripomogli k izboljšanju položaja
               tistih, ki se ukvarjajo s kmetijstvom.</p>
               <p>In amandma, da se črta zadnji stavek v 22. členu. Tudi tu menimo, da ni treba, da je
               pogoj za vračilo trošarine samo plačilo brezgotovinsko, ampak vsakršno plačilo,
               seveda z ustreznim dokazilom.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-19.sp432">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franc Bogovič.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-19.sp433">

               <speaker>FRANC BOGOVIČ:</speaker>

               <p>V Poslanski skupini Slovenske ljudske stranke smo veseli, da bomo lahko pri tej točki
               glasovali tudi o amandmajih, ki dvigujejo povračilo trošarin za tiste, ki se s
               kmetijstvom ukvarjajo in v teh težkih časih tudi bijejo bitko z razmerami, ki so
               nastale v času te gospodarske krize. Vsekakor pa bomo veseli, če bo podprt amandma,
               ki smo ga sami vložili, ki predvideva 100% povračilo te trošarine in apeliramo tudi
               na ostale poslance, da podprejo ta predlog.</p>
            </sp>
            <sp xml:id="SDZ5-Redna-06-2009-05-19.sp434">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Opozorim naj še, da če bo ta amandma sprejet, sta amandmaja pod točkama
               2. in 3. k temu členu brezpredmetna. Glasujemo. Navzočih je 78 poslank in poslancev,
               za je glasovalo 32, proti 45.</p>
               <p><stage xml:id="SDZ5-Redna-06-2009-05-19.stage64">(Za je glasovalo 32.)</stage> <stage xml:id="SDZ5-Redna-06-2009-05-19.stage65">(Proti 45.)</stage></p>
               <p>Ugotavljam, da ta amandma ni bil sprejet.</p>
               <p>Prehajamo na odločanje o drugem amandmaju k 2. členu. Še opozarjam, da če bo ta
               amandma sprejet, je amandma pod točko tri k temu členu brezpredmeten. Glasujemo.
               Navzočih je 78 poslank in poslancev, za je glasovalo 30, proti 48.</p>
               <p><stage xml:id="SDZ5-Redna-06-2009-05-19.stage66">(Za je glasovalo 30.)</stage> <stage xml:id="SDZ5-Redna-06-2009-05-19.stage67">(Proti 48.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje o tretjem amandmaju k 2. členu. Glasujemo. Navzočih je 78
               poslank in poslancev, za je glasovalo 70, proti 6.</p>
               <p><stage xml:id="SDZ5-Redna-06-2009-05-19.stage68">(Za je glasovalo 70.)</stage> <stage xml:id="SDZ5-Redna-06-2009-05-19.stage69">(Proti 6.)</stage></p>
               <p>Končali smo z glasovanjem o amandmajih in z drugo obravnavo predloga zakon v okviru
               nujnega postopka.</p>
               <p>Ker ugotavljam, da je Državni zbor v drugi obravnavi sprejel amandmaje k 2. členu
               dopolnjenega zakona, sprašujem kvalificirane predlagatelje, ali nameravajo k temu
               členu vložiti amandmaje. Prosim, gospod Jože Tanko.</p>
            </sp>
            <sp xml:id="SDZ5-Redna-06-2009-05-19.sp435">

               <speaker>JOŽE TANKO:</speaker>

               <p>Hvala lepa za besedo.</p>
               <p>Najavljam, da bomo k temu členu vložili amandma.</p>
            </sp>
            <sp xml:id="SDZ5-Redna-06-2009-05-19.sp436">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>S tem prekinjam to točko dnevnega reda, ki jo bomo nadaljevali v četrtek 21. 5. po
               končanih glasovanjih.</p>
               <p>In nadaljujemo s <title xml:id="SDZ5-Redna-06-2009-05-19.title22">prekinjeno 13. točko dnevnega reda, to je s tretjo obravnavo
                  Predloga zakona o spremembah in dopolnitvah predloga Zakona o finančnem
                  poslovanju, postopku zaradi insolventnosti in prisilnem prenehanju v okviru
                  rednega postopka.</title>
               </p>
               <p>Ker amandmaji k dopolnjenemu predlogu zakona niso bili vloženi prehajamo na
               odločanjem o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 75,
               proti 1.</p>
               <p><stage xml:id="SDZ5-Redna-06-2009-05-19.stage70">(Za je glasovalo 75.)</stage> <stage xml:id="SDZ5-Redna-06-2009-05-19.stage71">(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ5-Redna-06-2009-05-19.title23">prekinjeno 14. točko dnevnega reda - Predlog zakona o spremembah in
                  dopolnitvah Zakona o izvrševanju kazenskih sankcij - skrajšani postopke.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev sprejetih na matičnem delovnem telesu predlog zakona
               neusklajen.</p>
               <p>Obrazložitev glasu v imenu poslanskih skupin. Prosim za prijavo.</p>
               <p>Besedo ima dr. Vinko Gorenak. Prosim. Prosim, gospod Gorenak. ...<stage xml:id="SDZ5-Redna-06-2009-05-19.stage72">/Oglašanje iz
               klopi./</stage>...</p>
               <p>Gospod Gorenak, ne ga predolgo čakati, prosim.</p>
               <p/>
            </sp>
            <sp xml:id="SDZ5-Redna-06-2009-05-19.sp437">

               <speaker>DR. VINKO GORENAK:</speaker>

               <p>Hvala lepa. Poglejte, kar se tiče tega zakona, ki je pred nami, Zakona o izvrševanju
               kazenskih sankcij, ga mi ne bomo podprli v naši poslanski skupini. Razlog je
               pravzaprav relativno preprost, naj ga pojasnim na naslednji način.</p>
               <p>Jaz sem pred dnevi, ko smo obravnavali ta zakon, na odboru rekel, da čedalje bolj
               dobivam občutek, da Ministrstvo za pravosodje popravlja vse, kar je bilo v prejšnjem
               mandatu narejenega. Torej, izrazil sem nek dvom, izrazil sem dvom zato, ker dobesedno
               - tudi v prejšnjem mandatu sem lahko spremljal nastajanje teh zakonov, ki jih je
               pripravljal minister Šturm. In dogodilo se je to, da enega za drugim počasi
               popravljamo v stanje izpred leta 2004.</p>
               <p>Kar se tiče tega zakona, je situacija taka, da smo razpolagali z mnenjem gospoda
               Marjana Čantre, penologa, ki se je podpisal, ki je zelo natančno obrazložil, zakaj on
               ni za ukinjanje tako imenovane zdravstvene komisije, celo se je angažiral tudi naš
               kolega gospod Majhenič na odboru, ki je tudi zelo jasno pojasnil, zakaj je proti
               temu, da bi se ta komisija ukinjala, in prepričan sem, da nihče od nas tukaj sedečih
               razen njega pravzaprav ne pozna teh zadev tako, jih on pozna, ker je tam v tej službi
               delal. Pa vendarle je Ministrstvo za pravosodje predlagala črtanje te komisije in
               koalicija je to izglasovala.</p>
               <p>Enako velja za uklonilni pripor, ker je on prav tako precej ostro nasprotoval tej
               določbi, ki jo danes vnašamo v zakon. Seveda se zaveda ponavlja, ponavlja se iz
               zakona v zakon, da z nekega načelnega stališča, ker je to naredil bivši minister,
               moramo to popraviti, potem pa bo v redu. Torej, če to naredil minister Šturm, če
               popravimo, potem bo gotovo v redu, ker smo na stanju izpred leta 2004.</p>
               <p>Nenazadnje, gospod predsednik, poglejte, danes sem dobil potrdila, resnično potrdilo
               tega, kar sem govoril in kar sem mislil ali sumil. V tej dvorani je bilo pred kakšno
               uro in pol rečeno - vseh poslancev še ne poznam, zato ne morem omeniti: "Vse zakone,
               ki so bili sprejeti v vašem mandatu, je treba popraviti, da bomo naredili red."
               Izjemno dobra obrazložitev! In lepa hvala za tako obrazložitev, vsaj vem, kam ladja
               pluje. Hvala lepa.</p>
               <p/>
            </sp>
            <sp xml:id="SDZ5-Redna-06-2009-05-19.sp438">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo.. Glasovanje teče. Navzočih je 77 poslank in poslancev, za je
               glasovalo 44, proti 32.</p>
               <p><stage xml:id="SDZ5-Redna-06-2009-05-19.stage73">(Za je glasovalo 77.)</stage> <stage xml:id="SDZ5-Redna-06-2009-05-19.stage74">(Proti 32.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam sejo Državnega zbora, ki jo bomo nadaljevali jutri ob 9.00 uri zjutraj.
               Hvala lepa. Lahko noč.</p>
               <p>
                  <stage xml:id="SDZ5-Redna-06-2009-05-19.stage75">(SEJA JE BILA PREKINJENA 19. MAJA 2009 OB 20.02.)</stage>
               </p>
            </sp>
         </div>
      </body>
   </text>
</TEI>