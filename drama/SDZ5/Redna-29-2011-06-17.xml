<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-29-2011-06-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|918AFCD44CB633C7C1257D19003089B2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=918AFCD44CB633C7C1257D19003089B2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-29-2011-06-17.DZ" n="29">
               <name>Redna</name>
               <date when="2011-06-17"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-29-2011-06-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 29. seje</stage>
            <stage type="chairman">Sejo sta vodila predsednik Državnega zbora dr. Pavel Gantar in podpredsednik mag.
            Vasja Klavora.</stage>
            <stage type="time">Seja se je začela ob 12. uri. </stage>


            <sp xml:id="SDZ5-Redna-29-2011-06-17.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje, začenjam z
               nadaljevanjem 29. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
               poslanke in poslanci: Janja Klasinc, Renata Brunskole od 15. ure dalje, mag. Majda
               Potrata od 15. ure dalje, Miran Potrč, Ljubo Germič, Alojz Posedel, Zvonko Lah, Samo
               Bevk od 15. ure dalje in Matjaž Zanoškar.</p>
               <p>Vse prisotne lepo pozdravljam.</p>
               <p>Prehajamo na <title>15. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  IZVAJANJU DEJAVNOSTI SPLOŠNEGA POMENA, V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>V zvezi s tem predlogom zakona je skupina 13 poslank in poslancev s prvopodpisano
               mag. Julijano Bizjak Mlakar zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade.</p>
               <p>Besedo ima Irma Pavlinič Krebs, ministrica za javno upravo.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-17.sp2">

               <speaker>IRMA PAVLINIČ KREBS:</speaker>

               <p>Spoštovani predsednik, hvala lepa za besedo. Spoštovane poslanke in poslanci. Prav
               lep pozdrav vsem.</p>
               <p>V uvodnih petih minutah, ki jih imam na razpolago, bi želela spoštovani zbor,
               spoštovane poslanke in poslance seznaniti s sledečim. V času svojega triletnega
               ministrovanja smo pod prisego, da bom delala v javnem interesu, skupaj s sodelavci in
               zainteresirano javnostjo pripravili zakon, ki je danes na klopeh. V zadnjem tednu in
               kakšen dan prej se v javnosti gostijo oznake, da gre za neoliberalen pristop, da gre
               za možnost privatizacije, tajkunizacije, komercializacije javnega sektorja in zato s
               tega mesta o pripravi tega zakona, glede na način priprave, glede na cilje, ki smo
               jih pripravljavci zasledovali, ponovno prisegam pred tem zborom, da je ta zakon
               daleč, glede na rešitve, ki jih vsebuje, od kakršnekoli privatizacije javnih dobrin,
               ki jih naša država v ustavi določa na način socialne države, kjer naj bodo te dobrine
               dostopne našim ljudem pod enakimi pogoji, brez diskriminacije, solidarno glede na
               socialni položaj. Da tajkunizacija v tem zakonu, v skladu s tem zakonom, absolutno ni
               mogoča. Da komercializacija, ki smo ji danes mogoče kje priča, ravno zaradi natančne
               analize dejanskega stanja v nadaljevanju po sprejemu tega zakona na račun temeljne
               dejavnosti distribucije javnih dobrin ne bo mogoča, kadar bi ogrožala kakovost,
               kvaliteto izvajanja storitev pri izvajalcih javne službe. Da je ta zakon tak, kot je
               danes pred vami, je zasluga dveletnega usklajevanja in 8-mesečnega socialnega
               dialoga. Četudi je pred vami dopis kakšnega izmed socialnih partnerjev, je to
               manjšina in ni večina. Trideset reprezentativnih sindikatov javnega sektorja, s
               katerimi smo člen za členom pet dni usklajevali ta predpis, je podpisalo izjavo o
               usklajenosti, ki jo imate kot prilogo k temu zakonu. Ostali izvajalci, socialna
               družba, nevladne organizacije, resorna ministrstva, ki jim je namenjen ta predpis, so
               po tako dolgem usklajevanju ocenili enako, kot ocenjujem tudi sama, da ta zakon
               odpravlja nedorečenosti in pomanjkljivosti sedanje ureditve, ki so jih v 20 letih
               zaznali tako ustanovitelji, torej občina in država, izvajalci in predvsem uporabniki
               storitev socialne države. Te prepoznane težave in nedoslednosti kot tudi razvojne
               neprilagojenosti veljavne ureditve, ki temelji na sistemskem zakonu iz leta 1991, to
               je Zakon o zavodih, zahtevajo najprej spremembe in izboljšave na sistemski ravni, to
               je ta predpis, ki je danes pred vami, in šele kot posledico tudi spremembe na ravni
               posameznega sistema dejavnosti, tako izobraževanja, zdravstva, socialnega varstva in
               tako naprej.</p>
               <p>Pri pripravi smo v okviru javne razprave in v postopku usklajevanj s socialnimi
               partnerji njihove predloge upoštevali v pretežni meri. Zato tudi osebno ocenjujem, da
               nov sistemski okvir predstavlja dobro podlago za nadgradnje in izboljšave teh
               sistemov. In še enkrat: zakon sam po sebi ni reforma, je pa podlaga za dobre reforme.
            </p>
            </sp>
            <sp xml:id="SDZ5-Redna-29-2011-06-17.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Stališče Poslanske skupine
               Demokratične stranke upokojencev Slovenije bo predstavil Anton Urh.</p>
            </sp>
            <sp xml:id="SDZ5-Redna-29-2011-06-17.sp4">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovana gospa ministrica s
               sodelavci, kolegice in kolegi!</p>
               <p>Vsebina predloga zakona, ki naj bi v bodoče urejal področje dejavnosti splošnega
               pomena, je glede na veljaven Zakon o zavodih bistveno bolj obširna in kompleksna ter
               spreminja koncept veljavnega sistema delovanja negospodarskih služb, v okviru katerih
               se izvajajo dejavnosti družbenega pomena.</p>
               <p>V Poslanski skupini DeSUS ne zanikamo potrebe po modernizaciji obstoječe ureditve,
               vendar pa ta predlog zakona sodi med tiste, o katerih del javnosti dvomi, da bodo
               prinesli pozitivne stvari za uporabnike, in tako je tudi v naši poslanski skupini. V
               Poslanski skupini DeSUS nismo prepričani, da predlagani zakon prinaša primerne
               rešitve za področje dejavnosti, ki se morajo izvajati v duhu socialne države, kar je
               deklarirano z našo ustavo. Gre za zagotavljanje javnih dobrih, kot so, na primer,
               dejavnosti oskrbe ostarelih, gre za opravljanje zdravstvenih storitev, za izvajanje
               dejavnosti vzgoje in izobraževanja in tako dalje. Pri vseh teh storitvah je ključnega
               pomena, da se zagotavljajo z zadostnim številom razpoložljivih kapacitet, da so
               storitve opravljene kakovostno in da so cenovno dostopne vsem, zlasti in predvsem pa
               uporabnikom iz kategorije socialno ogroženih. Zato nas v zvezi s tem skrbi predvsem
               to, da zakon omogoča in spodbuja hkratno izvajanje osnovne dejavnosti splošnega
               pomena in dopolnilne dejavnosti. Torej, komercialne, dobičkonosne dejavnosti bi se
               postavile ob bok dejavnostim, ki jih mora zagotavljati država oziroma lokalna
               skupnost v javnem interesu. Tovrstne storitve v okviru javnih služb se opravljajo že
               sedaj. Po znanih podatkih zavodi ustvarijo 6,7 % prihodkov iz naslova opravljenih
               dopolnilnih dejavnosti. Pri tem pa zaključni računi javnih zavodov na postavkah
               dopolnilnih dejavnosti kažejo že danes različno sliko. Nekateri imajo pri njih
               dobiček <stage>(lekarne)</stage>, drugi so se soočili z izgubami, med njimi oba univerzitetna
               klinična centra. Na mnogih področjih se opravljajo iste storitve v režimu javne
               službe in kot tržne storitve, kar pomeni, da so uporabniki zaradi tega prisiljeni
               plačevati storitve, ki bi jim morale biti zagotovljene kot storitve javne službe.
               Marsikdo zaradi dolgih čakalnih dob neki pregled raje sam plača, čeprav se ta ista
               storitev krije iz zdravstvene blagajne. Bojimo se, da predlog zakona ponuja preveč
               ohlapno dikcijo dopolnilne dejavnosti in ni popolnoma jasno, kaj naj bi in kako naj
               bi dopolnilna dejavnost dopolnjevala temeljno. V mnogih primerih sta namreč javna
               služba in dopolnilna dejavnost povsem ista dejavnost. Razlika med njimi je samo v
               tem, kdo jo plača. Recimo v zdravstvu, ali se krije iz naslova plačanih prispevkov in
               zavarovanja uporabnika, ali pa jo le ta plača neposredno iz lastnega žepa. Če bi
               dopuščali izvajanje dopolnilnih dejavnosti, bi morali biti postavljeni strogi
               kriteriji in jasne podlage za posamezne dejavnosti javnih služb že v tem krovnem
               zakonu. Ohlapnost določil pa seveda daje popolnoma odprte možnosti za urejanje v
               področnih predpisih, ki so predvideni v prihodnje. Če ni potegnjena ostra ločnica med
               tem, kaj je treba zagotavljati kot storitev v splošnem interesu in kaj se sme tržiti,
               obstaja velika nevarnost, upam si trditi, da 100 % verjetnost, da bodo na račun
               slednje prikrajšani uporabniki javnih storitev. Zlasti vprašljiva so področja, kjer
               obstaja težava čakalnih dob, to pa so praktično vsa področja, zlasti pereče je pri
               domovih za ostarele, v vrtcih in tudi v zdravstvu. Poleg tega je nesmiselno in
               nedopustno, da bi v javnemu zavodu nudili in opravljali tudi tržne dejavnosti, saj že
               danes beležimo na nekaterih področjih kadrovski primanjkljaj za opravljanje storitev
               javne službe. Kot sporno v tem zakonu ocenjujemo tudi prenos premoženja
               ustanoviteljev – države in občin – na bodoče zavode oziroma gospodarske družbe.
               Pridobljena zemljišča in gradnje objektov so bili financirani iz sredstev lokalnih
               skupnosti, iz denarja davkoplačevalcev, prispevkov uporabnikov in tudi s pomočjo
               samoprispevkov občanov, sedaj pa je s tem zakonom podana pravna podlaga za to, da se
               javni zavodi, ki imajo to tako imenovano družbeno premoženje po veljavni zakonodaji
               zgolj v upravljanju, privatizirajo in skomercializirajo dejavnosti do te mere, da bo
               imel dobiček prednost pred javnim interesom, kar pomeni, da bo okrnjena kvantiteta in
               kvaliteta storitev in nabora splošno zagotovljenih javnih dobrin. Po izkušnjah videč
               vemo, da povzroča privatizacija in komercializacija javnih storitev dražje, manj
               dostopne in kakovostno slabše storitve. Kaj to pomeni za zdravje ljudi, oskrbo
               starejših občanov, oskrbo na področju duševnega varstva, izvedbo javnih
               vzgojno-izobraževalnih programov? In kaj bo v primeru, ko bodo izvajalci dejavnosti
               splošnega pomena, v kakršnikoli statusnopravni obliki bodo organizirani, zaradi
               slabega, neodgovornega in negospodarnega poslovanja zašli v likvidnostne težave? Kako
               se bodo pokrivale izgube? Jih bo plačal uporabnik ali morda ustanovitelj, ki bo itak
               že prispeval z vložkom premoženja? Vprašati se je treba tudi, ali si lahko privoščimo
               stečaje izvajalcev storitev javnega pomena?</p>
               <p>V Poslanski skupini DeSUS nismo prepričani, da bi predlagana ureditev, ki jo
               vzpostavlja ta predlog zakona, zagotovila nemoten dostop do blaga in storitev javnega
               pomena, enake pogoje dostopnosti vsem, predvsem pa pogoje, da se te dejavnosti
               izvajajo na način, da bo zagotovljena njihova primernost, ustrezna kakovost ter
               učinkovitost izvedbe v korist uporabnikov. Predlogu zakona v naši poslanski skupini
               nismo naklonjeni. Prepričani smo, da predstavlja nevarnost za demontažo javnih služb
               z vidika standarda storitev. Ogroža enakopravno dostopnost do njih in solidarnost
               obstoječega sistema družbeno pomembnih dobrin. Ta zakon je resna grožnja o
               privatizaciji premoženja, ki je dokazljivo last generacij, ki so ga ustvarjale leta
               in leta zase in za zanamce s točno določenim namenom, zdaj pa obstaja nevarnost, da
               bodo storitve posebnega družbenega pomena postale predmet tržnega delovanja tistih,
               ki imajo velike kapitalske apetite in finančna sredstva, oziroma bi levji delež
               sredstev dobili celo podarjen. V Poslanski skupini DeSUS nasprotujemo takim rešitvam.
               Hvala lepa.</p>
            </sp>
            <sp xml:id="SDZ5-Redna-29-2011-06-17.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavila
               mag. Sara Viler. Prosim.</p>
            </sp>
            <sp xml:id="SDZ5-Redna-29-2011-06-17.sp6">

               <speaker>MAG. SARA VILER:</speaker>

               <p>Hvala za besedo, gospod predsednik, ministrica, predstavnice Vlade, poslanke in
               poslanci!</p>
               <p>Nekje sem prebrala v predstavitvi nekega zakona, ko je nekdo dejal, da je zakon v
               resnici dober, ker so skoraj vsi proti njemu in se z njegovo vsebino ne strinjajo.
               Nekaj podobnega se dogaja danes s tem predlaganim zakonom. Beremo, poslušamo in se
               čudimo. Kritik na vsebino tega zakona je med poslanskimi vrstami ogromno. Eminentni
               pravniki pišejo mnenja za in proti. Ministrica, kot je sama povedala na opozicijskem
               usklajevanju, dvakrat smo ga imeli, pravi, da je zakon kompromis, in da je usklajen s
               socialnimi partnerji, kar je tudi dosežek. Truda je bilo vloženega ogromno, v
               politiki pa, kot spoznavam, so kompromisi stalnica. Smo pred relativno enostavno
               odločitvijo: podpremo ali ne. Če podpremo, nas čaka mukotrpno nadaljevanje,
               amandmaji, razprave in debate. In še potem je vprašanje, ali ne bo padel na matičnem
               delovnem telesu. Če zavrnemo, smo zamudili vse vlake, da sploh še kdaj uredimo to
               področje, ki je – in tu smo soglasni –, milo rečeno neurejeno vseh 20 let. Potem je
               tu pripomba, da v bistvu ministrica Krebsova rešuje kolegico Širca, ker je propadla
               zgodba o RTV. Ministrico smo na usklajevanju o tem eksplicitno vprašali in dvomimo,
               da se je lagala, ko je rekla ne. Pa saj imamo res mnogo zavodov v tej državi in to v
               popolnoma različnih dejavnostih. Nekateri opozarjajo, da se teh dejavnosti ne da
               združevati pod en sam krovni zakon. Pa saj tudi proizvodnje avtomobilov, zdravil,
               telekomunikacij, gradbeništva ter proizvodnje čevljev in kozmetike ne gre enačiti med
               seboj, pa imamo en sam krovni zakon, Zakon o gospodarskih družbah. Profesor Pirnat je
               napisal, da gre za prepozno in z nejasnimi koncepti predlagano materijo. Javna služba
               in dopolnilna dejavnost, sploh pa ta prosti trg, so zmedli tudi nas. Pri definiciji
               prostega trga bi bil koristen amandma, čeprav vemo, da so si pravniki in ekonomisti
               pri tolmačenju te materije različni. Ekonomistom je prosti trg jasen in je zato
               takšna določba v zakonu na mestu. Dopolnile dejavnosti; tukaj dilemo širimo, kot
               primer postavljamo vrtce. Znano je, da mora biti prehrana v vrtcu skladna s standardi
               HACCP. Dejstvo pa je tudi, da si otroci želijo ob rojstnih dneh svoje prijatelje v
               vrtcih pogostiti s torto, ki je ne smejo prinesti od doma ali kupiti v slaščičarni,
               zato so se nekateri vrtci odločili, da za ekonomsko ceno, pa kar že to pomeni, na
               željo staršev kot dopolnilno dejavnost vrtca ponujajo peko torte, ki je skladna z
               vsemi standardi in jo starši pač plačajo. Verjetno pa ta dopolnilna dejavnost vrtca
               ne prinaša astronomskih zaslužkov in verjetno je prav, da je tudi dovoljena. Zato je
               treba to poglavje, to dilemo v zakonu dodelati, da bo koncept dopolnilne dejavnosti
               razjasnjen, četudi bo odprl kakšne rane in nedoslednosti v drugih zakonih. Nekateri
               poslanci so prepričani, da je namen obravnavnega predloga zakona ta, da omogoči
               gospodu Jankoviču skupaj z gospodom Jakličem privatizacijo Lekarne Ljubljana. Kdo je
               sedaj problem: zavodi, lekarne ali Jankovič in njegove ideje? Če vam njegove ideje
               niso všeč, to ni problem Državnega zbora. Po prepričanju Slovenske nacionalne stranke
               je statusnopravni položaj Zavoda Tivoli po morebitnem sprejetju tega zakona dosti
               bolj kompleksen in težaven kot je glede Lekarne Ljubljana. Zavod Tivoli med drugim
               trži dvorano Stožice. V primerljivem svetu Evropske unije gre za čisto gospodarsko
               dejavnost, ki prinaša ogromne dobičke, lahko morebiti kot javno-zasebno partnerstvo.
               Prav tako ta zavod ureja množico manjših, nedonosnih, starih in iztrošenih objektov
               in naprav. Možnosti transfernih cen, nedoseganje subvencioniranja in s tem za
               morebitno protipravnost je ogromna in tudi na to problemsko situacijo smo ministrico
               na pogovorih opozorili, kar nam je tudi pritrdila. Potrebno bo neko statusno
               preoblikovanje, morebiti tudi ločeno računovodstvo, kar marsikje poznajo kot
               regulativni ukrep. Glede konkurence med zavodi, tudi na področju univerzitetnega
               izobraževanja, če želite, tudi o tem so različna mnenja. To je dobro, postajamo prava
               participativna demokracija. V Slovenski nacionalni stranki nismo nikoli bili prav
               navdušeni nad Američani in ameriško politiko na sploh in nad njihovimi pogledi, a
               tokrat damo prav enemu od ameriških akademikov, ki je v intervjuju za Mladino med
               drugim povedal, da v Sloveniji ne bomo mogli zagotoviti prvovrstnega visokošolskega
               sistema, primerljivega z najboljšimi univerzami na svetu, pa ne zaradi neznanja,
               ampak zaradi slabega upravljanja univerz v demokratičnem smislu vodenja. Drugi
               problem je brezplačen študij in tretji problem je, da si Slovenija glede na realno
               stanje lahko privošči samo eno raziskovalno univerzo. V razpravi smo namreč slišali,
               da se s tem zakonom jemlje avtonomija univerzam. Avtonomija ni samo to, da imajo
               neomejena sredstva in jih porabljajo za znanstveno-raziskovalno dejavnost. In
               nekateri preko inštitutov potem kujejo tudi z javnim denarjem zasebne dobičke. Da ne
               bomo čez leto govorili o tajkunizaciji visokega šolstva, o profesorjih tajkunih.
               Ministrica je tu naredila majhen, a boleč rez. Teme kot so profitnost in
               neprofitnost, javnost in zasebnost je treba dodelati v smislu odločitve in praks
               sodišč Evropske unije, to seveda terja napor. Poseben napor bo potreben, da uredimo
               javno-zasebno partnerstvo. Nekatere stvari so res nesprejemljive, predvsem ta, da se
               to eksplicitno izključuje iz zakona. Mislimo, da gre za napako in jo bo predlagatelj
               popravil. Koncesije so bile in bodo postale stalnica v našem življenju, pa naj si
               priznamo ali ne.</p>
               <p>Neko povsem nedodelano področje pa je v resnici opravljanje javnih gospodarskih služb
               prek zavodov. Ves čas govorimo, da ne smemo določenih javnih dobrin in njihove
               ponudbe dražiti v nedogled, ker to poslabšuje ekonomski status naših državljank in
               državljanov, kar pa neposredno vpliva tudi na inflacijo in javni dolg. Javni
               gospodarski zavod, režijski obrati, vse to so poznane oblike, ki bi lahko bile
               uporabljene pri zagotavljanju na primer izvajanja javne oskrbe z vodo, odvajanja
               fekalnih in meteornih vod. Resno se nam postavlja vprašanje, ali mora res vse to biti
               organizirano v obliki kapitalskih družb, katerih namen je ustvarjanje dobička, ki se
               po navadi razdeli med poslovodstvo, namesto, da bi bil namenjen za obnovo in
               novogradnjo infrastrukture. Ali res ne moremo združiti javnega interesa,
               zagotavljanja osnovnih javnih dobrin v neki obliki javno-gospodarskih zavodov, kjer
               bodo razumne cene pokrile stroške in prinesle minimalne, logične in dopustne dobičke,
               ne pa da imamo na monopolnih dejavnostih dobičke, ki jih, kot rečeno, preusmerjamo
               drugam, pa najsi bo to na državni ali lokalni ravni, v mestih ali manjših občinah.
               Mogoče je zakon resda prepozen, ampak po našem mnenju je vredno poskusiti pozvati
               profesorje, eminence in še koga, da predlagatelju ponudijo strokovni suport, da
               predlog zakona do druge obravnave celovito obdelajo.</p>
               <p>In za konec: ker v Poslanski skupini Slovenske nacionalne stranke trdimo, da je
               področje, ki ga predlagani zakon ureja, treba nujno urediti, bomo zakon v prvi
               obravnavi podprli. Pričakujemo pa, da bo predlagatelj za drugo obravnavo pripravil
               predlog zakona, ki bo upošteval vse pripombe, mnenja in rešitvene predloge. In če jih
               ne bo, bomo zakon v drugi obravnavi zavrnili.</p>
               <p>Hvala.</p>
            </sp>
            <sp xml:id="SDZ5-Redna-29-2011-06-17.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-17.sp8">

               <speaker>MILAN GUMZAR:</speaker>

               <p>Hvala za besedo, gospod predsednik. Spoštovana gospa ministrica s sodelavci, cenjene
               poslanke in poslanci.</p>
               <p>Javni zavodi v Republiki Sloveniji opravljajo pomembno nalogo izvajanja javne službe
               za prebivalke in prebivalce Republike Slovenije. Izvajanje javne službe pomeni
               zagotavljanje blaga in storitev, ki se v okviru posebne javnopravne ureditve izvajajo
               v javnem interesu in za katere namen ni ustvarjanje dobička v smislu ustvarjanja
               presežkov nad odhodki. Zakonodaja na podlagi katere delujejo javni zavodi, je bila
               sprejeta leta 1991 in sistemskih sprememb, ki bi celovito uredile področje javnih
               služb, od takrat ni bilo. Javni sektor se je organizacijsko­­-pravno razvijal
               izključno v okviru sektorja določenih politik in v tem smislu zaostajal za razvojem
               gospodarskega sektorja pri nas.</p>
               <p>V Poslanskem klubu Liberalne demokracije Slovenije se strinjamo s predlagateljem
               zakona, da je iz analiz ministrstev, iz revizijskih poročil Računskega sodišča,
               poročil svetov javnih zavodov in prispevkov ter opozoril strokovne javnosti
               prepoznana vrsta težav in nedoslednosti na področju sistema dejavnosti splošnega
               pomena na področju negospodarskega sektorja ter da je treba na sistemski ravni uvesti
               spremembe, ki bodo te probleme odpravile in ustrezno nadgradile sistem urejanja in
               izvajanja javnih služb.</p>
               <p>Temeljna usmeritev, ki jo je treba zasledovati pri izvajanju javnih služb, je
               zagotavljanje dostopa pod istimi pogoji in na določeni ravni kakovosti za vse
               uporabnike. V Poslanskem klubu LDS smo prepričani, da zakon pri urejanju dopolnilne
               dejavnosti javnih zavodov, se pravi pri njihovem tržnem položaju, ponuja prave
               rešitve, ki na eni strani ščitijo izvajanje temelje dejavnosti javnih zavodov, obenem
               pa jim omogoča, da s tistimi izdelki in storitvami, ki so tržno zanimivi, na trgu
               tudi nastopajo ob strogem spoštovanju načela nepridobitnosti in uporabi presežkov
               prihodkov nad odhodki za razvijanje temeljne dejavnosti.</p>
               <p>Danes smo priča različnim praksam delovanja javnih zavodov na trgu, kar je posledica
               tudi nejasnih definicij dejavnosti splošnega pomena, dopolnilnih dejavnosti in tudi
               nejasne metodologije za določanje cen za te dejavnosti. Vsekakor v Poslanskem klubu
               Liberalne demokracije Slovenije podpiramo namero zakona, ki bo z jasno metodologijo
               določanja cen, predvsem dopolnilnih dejavnosti, odpravil tržne anomalije, ki so bile
               posledica cen produktov ali storitev, ki niso imele vračunanih stroškov uporabe
               javnih sredstev.</p>
               <p>Predlog zakona tudi ureja podeljevanje koncesij, kar je danes urejeno v Zakonu o
               javno-zasebnem partnerstvu. Določbe glede podeljevanja koncesij so nadgradnja
               obstoječega sistema in smiselno urejajo to področje.</p>
               <p>Zakon o izvajanju dejavnosti splošnega pomena je bil v javni razpravi od avgusta
               2010, ko je bila javnosti predstavljena prva verzija zakona, takrat še pod drugim
               imenom, pa vse do 15. marca 2011. Ugotovimo lahko, da je bil zakon usklajen na ravni
               Ekonomsko-socialnega sveta in tudi z večino sindikatov. Kljub temu obstajajo nekatera
               odprta vprašanja, ki so jih izpostavili tudi v Skupnosti občin Slovenije.</p>
               <p>V Poslanskem klubu Liberalne demokracije Slovenije pa pogrešamo projekcijo učinkov
               zakona na izvajanje javnih služb in prihodnjo organizacijo javnih zavodov, kar bi
               zagotovo pripomoglo k bolj jasni sliki učinkov tega zakona za ustanovitelje,
               uporabnike in tudi za same javne zavode.</p>
               <p>V Poslanskem klubu Liberalne demokracije Slovenije se zavedamo, da je treba področje
               javnih zavodov urediti na način, ki bo prinesel večjo transparentnost, učinkovitost
               in avtonomijo, strokovno in poslovno, tam kjer je to seveda smiselno, njihovega
               poslovanja. Hkrati pa je treba zavarovati ustanovitelje javnih zavodov na način, da
               se vzpostavljena razmerja med pravicami in dolžnostmi uredijo tako, da so pravična in
               sorazmerna. Predlagani zakon zagotovo odgovarja na številne izzive sodobnega
               izvajanja javnih služb in je v marsikaterem pogledu korak naprej od veljavne
               ureditve.</p>
               <p>V Poslanskem klubu Liberalne demokracije Slovenije v tem trenutku nimamo enotnega
               stališča, zato bomo poslušali današnjo razpravo, odgovore ministrice, in se do dneva
               glasovanja odločili, kako bomo glasovali o zakonu. Hvala.</p>
            </sp>
            <sp xml:id="SDZ5-Redna-29-2011-06-17.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Andrej Magajna.</p>
            </sp>
            <sp xml:id="SDZ5-Redna-29-2011-06-17.sp10">

               <speaker>ANDREJ MAGAJNA:</speaker>

               <p>Spoštovani predsednik, spoštovana ministrica s sodelavkami, kolegice in kolegi!</p>
               <p>V senci številnih reform in afer je potekala priprava na transformacijo javnih
               zavodov. Po mojem mnenju gre za enega najbolj radikalnih posegov v nek družbeni
               sistem. Ta zakon bo na nek način legaliziral tisto, kar bomo morda kasneje tudi sodno
               preganjali, pa se bodo zadeve izkazale, da so pravno pokrite. Gre za legalizirano
               prodajo, zadolževanje in tudi posledično izginjanje javnega premoženja okoli 1.500
               javnih zavodov, morda po vzoru Univerze na Primorskem, ne gre samo za Lekarno
               Ljubljana, preko zmanjševanja deležev občin in države v javnih zavodih ter njihove
               izključitve iz ustanoviteljstva. Javno premoženje bo lahko izginilo in javna sredstva
               bodo lahko oškodovana, ne da bi kdo nosil kazensko odgovornost za oškodovanje, kar bo
               vse pokrito s tem zakonom. To je splošen problem v naši državi, vse afere se na koncu
               iztečejo tako, da ni pravne osnove za pregon, da je bila stvar na koncu koncev
               legalna.</p>
               <p>Moram se odločno distancirati od stališča, da je bil zakon pripravljen in usklajen
               med subjekti, med deležniki, ki pravzaprav odločajo, pa jih bom kar naštel.
               Nasprotujejo Skupnost občin Slovenije, Pomurska madžarska samoupravna narodna
               skupnost, Občina Domžale, Zveza društev upokojencev Slovenije. Sindikat državnih
               organov Slovenije ocenjuje, da je predlog zakona nesprejemljiv in ga je treba
               zavrniti. Sindikat kulture in narave Slovenije – Glosa, Sindikat poklicnega gasilstva
               Slovenije, Sindikat zdravstva in socialnega skrbstva, Sindikat Ministrstva za
               obrambo. K zavrnitvi predloga so pozvali tudi iz Zveze svobodnih sindikatov
               Slovenije, ravno te dni smo dobili številna pisma in pozive k zavrnitvi. K zavrnitvi
               predloga je pozvalo tudi Gibanje za ohranitev in izboljšanje javnega zdravstva. Prav
               tako so k zavrnitvi predloga zakona pozvali iz Združenja za državljanski nadzor
               zdravstvenega varstva ZaNas, podpisana je Nevenka Lekše, predsednica ZaNas in
               dolgoletna predsednica Sindikata zdravstva in socialnega varstva. Pomisleke je
               izrazila tudi Zveza invalidov Slovenije, Neodvisni sindikat Slovenije in še bi lahko
               našteval, verjetno sem koga izpustil. Če vse seštejemo, gre za ogromno populacijo in
               število subjektov. Govoriti, da je bil ta predlog usklajen – več dni mineva, več
               subjektov se javlja. Ravno zadnje dni so prihajali številni pozivi za zavrnitev tega
               zakona. Verjetno bo komentar, da govorimo na pamet, a vse se da tudi argumentirati s
               členi zakona. Na primer, samo za ilustracijo, 12. člen: občina in država mora
               prenesti premoženje javnega zavoda, ki ima manj kot 50 % delež financiranja iz javnih
               sredstev, lahko pa tudi v ostalih zavodih. Privatizacija po delih. Seveda je treba za
               določene večje odstotke privatizacije dobiti soglasje, vendar za manjše ne.
               Kolikokrat bomo lahko po delih prodajali neki zavod? Celo vrsto dilem sproža ta
               koncept in sam menim, da ga ni možno amandmirati. Sporen je že uvod k zakonu,
               pravzaprav uvodni členi. Prenos državne in občinske lastnine, lahko rečemo tudi
               družbene. Mnogi zavodi, vrtci so bili zgrajeni s samoprispevkom. Prenos na avtonomne
               uprave – to je skupina ljudi, ki bo lahko avtonomno razpolagala s tem denarjem.
               Soudeležba zasebnega sektorja pri ustanoviteljskih pravicah. Vse to, bi rekel, ta sui
               generis zmešnjava bo vodila v nepreglednost in pravno nedorečenost, kdor pa se je
               ukvarjal z ribolovom, pa dobro ve, da se v kalnem najbolje ribari in tako bo tudi s
               tem zakonom. Veliko stvari sem še mislil povedati, a bom kolegoma iz poslanske
               skupine pustil, da povesta tudi svoje mnenje. Sam sem odločno proti. Kolega Vili
               Rezman meni, da je zakon možno še popraviti in dodelati, gospod Žnidaršič se bo
               opredelil. Jaz pa pozivam poslance, da do srede, ko bo glasovanje, resno razmislimo o
               tem zakonu in da rečemo ne privatizaciji in komercializaciji javnih zavodov.</p>
               <p>Uvodoma sem rekel, zakon je konceptualno tako zgrešen, da ga ni možno amandmirati in
               priložnost je, da zavrnemo neki model, ki bo postal vzorec pravzaprav za bodočo
               zdravstveno reformo, ki še sledi, in za druge javne zavode, o katerih sem tudi že
               govoril. Na neki način je bil ta zakon že zavrnjen. Takoj ko smo odklonili v javni
               razpravi Zakon o zdravstveni dejavnosti, tudi zaradi teh razlogov, ki jih danes
               naštevam. Tudi Zakon o RTV smo zavrnili, zaradi tega, ker se zavod spreminja v neko
               gospodarsko družbo oziroma njej podobno ustanovo, o kateri pravniki ne vedo, kaj
               statusno pomeni.</p>
               <p>Torej, zakon je bil že zavrnjen. Mislim, da če ga bomo zavrnili, bomo samo potrdili
               tisto, kar je bilo že na neki način na referendumu zavrnjeno.</p>
            </sp>
            <sp xml:id="SDZ5-Redna-29-2011-06-17.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine italijanske in madžarske narodne skupnosti bo predstavil
               dr. László Göncz.</p>
            </sp>
            <sp xml:id="SDZ5-Redna-29-2011-06-17.sp12">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod predsednik. Spoštovana gospa ministrica s sodelavkami.
               Kolegice in kolegi.</p>
               <p>V Poslanski skupini italijanske in madžarske narodne skupnosti sprejemamo argumente v
               prid sprejetja Zakona o izvajanju dejavnosti splošnega pomena, saj nedvoumno gre
               prisluhniti analizi ministrstev, poročilom Revizijskega sodišča in svetov javnih
               zavodov kakor tudi opozorilom strokovne javnosti, ki opozarjajo na določene težave in
               nedoslednosti na področjih, ki bi jih naj urejal predlagani zakon. Sprejemljiv je
               tudi temeljni cilj zakona, da se odpravijo nedorečenosti in pomanjkljivosti sedanje
               ureditve področja tako, da bo zagotovljeno izvajanje dejavnosti splošnega pomena na
               način, da bodo javne dobrine zagotovljene in dostopne vsem uporabnikom pod enakimi
               pogoji. Pomembno je tudi, da se v zakonu dosledno opredelijo dejavnosti splošnega
               pomena ter se odpravijo do sedaj prisotne pomanjkljivosti v sistemu financiranja, na
               področju ureditve statusnih oblik in določitvi izvajalcev dejavnosti splošnega
               pomena. Smo mnenja, da predlog zakonskega besedila ureja veliko omenjenih vsebin,
               vendar hkrati opozarjamo, da so tudi področja, ki jih bo treba v procesu sprejemanja
               zakona primerno nadgraditi. To velja tako v splošnem pomenu kot tudi z vidika
               avtohtonih narodnih skupnosti. Jaz verjamem, da se da še v procesu sprejemanja ta
               zakon oziroma ta predlog zakona nadgraditi.</p>
               <p>Če se, prvič, osredotočim na pripombe splošne narave, je treba poudariti, da smo
               kljub prizadevanjem pristojnega ministrstva in gospe ministrice, žal tudi sedaj
               soočeni z nasprotovanjem nekaterih sindikalnih organizacij in drugih subjektov.
               Menim, da bi glede na politične okoliščine, v katerih se nahajamo, morali jemati ta
               opozorila zelo resno. Ne trdim, da bi bil pravi pristop, če bi zaradi nekaterih
               pomanjkljivosti oziroma tudi morda nekaterih večjih sistemskih težav, predlagano
               besedilo kar v celoti zavrnili in ne omogočili nadgradnje besedila v naslednjih
               branjih, ker zakon je nedvomno potreben. Treba pa je trenutno analizirati opozorila,
               da predlog zakona omogoča v javnih zavodih ter pri koncesionarjih hkratno opravljanje
               dejavnosti splošnega pomena in drugih, tudi komercialnih oziroma pridobitnih
               dejavnosti, kar bi bilo lahko škodljivo. To je pripomba, ki največkrat izstopa iz
               konteksta predlaganih stališč. Podobno se nam zdi globlje analize vredno tudi
               opozorilo, da bi predlog zakona lahko omogočil legalizacijo privatizacije nekaterih
               javnih zavodov, v primeru katerih to nikakor ne bi bilo družbeno koristno. Če je temu
               tako ali ne, seveda so stališča zelo različna. Torej, na vse to predlagam, da se pred
               oziroma v okviru drugega branja omenjenim vsebinam posveti primerna pozornost in se
               besedilo po potrebi primerno nadgradi oziroma se spremeni. Drugi vidik pa je tisti,
               ki je iz zornega kota naše poslanske skupine še posebej pomemben. Namreč predlog tega
               zakona je za italijansko in madžarsko narodno skupnost pomemben, saj v določenih
               segmentih ureja tudi organiziranost obeh narodnih skupnosti. Vsebina je pomembna
               predvsem zato, ker sta narodni skupnosti ustanoviteljici ali soustanoviteljici
               zavodov na narodnostno mešanem območju na področju šolstva, kulture ter informiranja
               in založništva v lastnem jeziku. Prav ta področja so izredno pomembna za obstoj in
               razvoj narodnih skupnosti. Zato je toliko bolj potrebna skrbna analiza predloga
               zakona.</p>
               <p>V drugem odstavku 18. člena predloga zakona je pravilno določeno da, citiram:
               <q>"pravico ustanoviti javni zavod ima tudi narodna skupnost, če gre za dejavnosti, ki
               omogočajo uresničevanje pravic pripadnikov narodnih skupnosti."</q> Morda bi na osnovi
               določb ustave bilo treba bolj konkretno zapisati, da gre za pristojno legitimno
               organizacijo narodne skupnosti, torej za samoupravne narodne skupnosti. Če grem
               naprej, kot na to opozarja tudi pristojni organ Pomurske madžarske narodne
               samoupravne skupnosti, ki, mimogrede, pozdravlja ta zakon in mu ne nasprotuje, je
               treba tudi v ostalem besedilu dosledno zapisati omenjene skupnosti. Smatramo, da bi
               bilo treba v 21. členu predloga zakona tudi določiti, da ustanoviteljske pravice za
               samoupravne narodne skupnosti izvajajo njihovi sveti. Namreč, v splošnem besedilu je
               to določeno. Treba je razmisliti, ali v 44. členu, ki govori o imenu zavoda, ne bi
               bilo smotrno zapisati, da se na narodnostno mešanem območju enakopravno uporablja
               tudi jezik avtohtonih narodnih skupnosti. Sicer 46. člen, ki govori o jeziku imena
               zavoda, pravilno povzema duh 11. člena Ustave Republike Slovenije. Na osnovi analize
               besedila v naši poslanski skupini za razmislek predlagam, če bi vsebino 46. člena
               uvrstili pred vsebino 44. in 45. člena, seveda govorim o sedanjem predlogu, vsebino
               sedanjega 44. člena pa bi ustrezno dopolnili, ali ne bi potem dobili bolj primerno
               besedilo predloga zakona vsaj v tem kontekstu. Že omenjeni svet Pomurske madžarske
               narodne samoupravne skupnosti predlaga tudi, da se bolj konkretno opredeli vloga in
               naloga, ko gre za soustanoviteljstvo javnega zavoda. Kot argument navajajo, da se je
               to vprašanje tudi v preteklosti pojavljajo kot nezadostno definirana vsebina, kar je
               povzročalo precejšnje nejasnosti. V primeru madžarske narodne skupnosti je to
               vprašanje še posebej pereče, ker se je na področju šolstva uveljavil dvojezični
               model, kar pogojuje, da so vse vzgojno-izobraževalne ustanove ustanovljene skupaj z
               lokalno skupnostjo oziroma z državo in v takih primerih je vloga narodne samoupravne
               skupnosti kot soustanoviteljice velikokrat nedorečena, kar marsikdaj pogojuje
               nepotrebne konflikte. Omenjeni organ še predlaga, da se dopolnijo določbe predloga
               zakona glede uporabe in poznavanja jezika avtohtonih narodnih skupnosti, kar se tiče
               strokovnih in vodstvenih delavcev.</p>
               <p>Naj zaključim. Pričakujemo, da se bodo naše pripombe in stališča upoštevali, da se bo
               o njih razpravljalo ter da se bo besedilo zakona v teku procedure sprejemanja temu
               primerno nadgrajevalo. V upanju, da bo temu dejansko tako, bomo podprli predlog
               sklepa, da je predlog zakona primeren za nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-29-2011-06-17.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Anton Colarič.
               Prosim.</p>
            </sp>
            <sp xml:id="SDZ5-Redna-29-2011-06-17.sp14">

               <speaker>ANTON COLARIČ:</speaker>

               <p>Hvala lepa, gospod predsednik. Gospa ministrica s sodelavkami, kolegice, kolegi.</p>
               <p>Socialni demokrati smo v svojem alternativnem vladnem programu iz julija 2008
               opozorili, da na področju javnih služb močno zaostajamo za ostalimi evropskimi
               državami in da je naša obstoječa zakonodaja zastarela in neprimerna za kakršnokoli
               modernizacijo javnih služb. Torej modernizirati je treba pravni sistem javnih zavodov
               ter omogočiti, da te javne službe avtonomno opravljajo svojo dejavnost. Hkrati pa je
               treba vzpostaviti učinkovit nadzor nad izvajanjem teh dejavnosti.</p>
               <p>Modernizacija javnih služb je bila tudi kot del koalicijske pogodbe predstavljena kot
               prednostna naloga te Vlade in morda sedanji zakon res prihaja v Državni zbor malo
               pozno.</p>
               <p>Toda kljub vsemu Socialni demokrati menimo, da javni sektor lahko javne storitve
               ponuja po višji kakovosti, obenem pa se lahko v omejenih pogojih, določenih v aktih
               zavoda, z dopolnilnimi dejavnostmi na trgu kosa z zasebnim sektorjem po pravilih, ki
               veljajo na trgu. Pri tem je treba opozoriti na to, da ne bi prihajalo do nelojalne
               konkurence.</p>
               <p>Za modernizacijo javnih služb, v katerih se bodo izvajale kvalitetne nepridobitne
               dejavnosti za vse državljanke in državljane, pa ne bo dovolj le spremeniti
               zakonodajo, ampak bo treba doseči miselni preskok tudi pri vodstvu javnih zavodov kot
               tudi pri ustanoviteljih javnih zavodov. Vodstva morajo razmišljati, kako z javnimi
               sredstvi čim bolj optimalno in kakovostno zagotavljati izvajanje nepridobitne
               dejavnosti splošnega pomena, ustanovitelj pa bo moral redno spremljati in nadzirati
               delo zavoda, katerega je ustanovil, in mu v upravljanje prenesel premoženje države
               ali občine.</p>
               <p>Javni sektor v Sloveniji je lastninsko, strukturno in upravljavsko tak, kot je bil
               leta 1991, torej pred dvajsetimi leti, ko je bil sprejet do danes skorajda
               nespremenjeni in še vedno veljavni Zakon o zavodih. Tedaj se je premoženje tedanjih
               samoupravnih organizacij družbenih dejavnosti po zakonu začasno pretvorilo v lastnino
               ustanovitelja, torej lastnino države ali občine. Kljub velikanskim spremembam v
               gospodarstvu oziroma v zasebnem sektorju, je javni sektor ostal podržavljen vse do
               danes, čeprav je bila zakonska opredelitev o tem, da sredstva tedanjih organizacij s
               področja družbenih dejavnosti postanejo lastnina ustanovitelja, določena kot
               prehodna, javni sektor pa je vse do danes ostal nekakšen torzo tranzicije.</p>
               <p>V letih od sprejetja Zakona o zavodih se je javni sektor razvijal izključno v okviru
               sektorskih določenih politik, torej partikularno, sektorsko. Nobena od dosedanjih
               vlad ni vodila horizontalne politike oziroma razvoja negospodarskih javnih služb in
               ni določila skupnih pravil upravljanja. Za razliko od gospodarskih javnih služb, ki
               so se razvijale pod okriljem enega ministrstva, pristojnega za gospodarstvo, so bile
               in še vedno so negospodarske javne službe pod nadzorom večjega števila resorno
               odgovornih ministrstev.</p>
               <p>Univerzalna uporaba oblike javnega zavoda – tako za dejavnosti upravnega značaja, kot
               za različne regulatorne dejavnosti, na primer na področju kot je pokojninsko in
               zdravstveno zavarovanje ali zaposlovanje kot tudi tako imenovane ustvarjalne
               dejavnosti kot so zdravstvena, šolska, kulturna dejavnost, znanost, javno obveščanje
               –, je povzročila, da se namesto povečanja avtonomije, strokovne odgovornosti in
               ustvarjalnosti izvajalcev pri upravljanju krepi vpliv politike ter pristojnosti in
               število uradnikov v organih javnih zavodov, skratka povečuje se etatizacija na račun
               avtonomije javnih zavodov. Zato je dobrodošlo, da smo dobili zakon, ki predstavlja
               pravni okvir prepotrebne organizacijske reforme izvajanja javnih služb. Reforma mora
               temeljiti na pravno-organizacijski sprostitvi in povečanju raznovrstnosti pravnih
               oseb izvajalcev javnih služb. Srž reforme javnega sektorja ni in ne sme biti niti
               zmanjševanje obsega javnih služb niti kakršnakoli podlaga za privatizacijo javnega
               sektorja, temveč boljša organizacija, preglednejše upravljanje in s tem večja
               učinkovitost javnega sektorja. Načelno se strinjamo s statusno pravno-organizacijsko
               razmejitvijo med zavodi, ki prodajajo svoje storitve na konkurenčnem trgu in ni
               potreben neposredni državni nadzor, to so zavodi z omejeno odgovornostjo in zavodi,
               ki so neposredno financirani iz proračuna, zavodi z neomejeno odgovornostjo. To
               pomeni preoblikovanje tistih sedanjih javnih zavodov, ki opravljajo tako imenovane
               tržne javne službe in druge tržne dejavnosti in ni potreben neposredni državni
               nadzor, v javne zavode z omejeno odgovornostjo, katerih vodstva prevzemajo
               odgovornost za poslovanje zavoda tudi v razmerju do upnikov. Pridobljena poslovna
               samostojnost bo vsekakor sprostila motive za večjo ustvarjalnost ter predvsem za
               večjo učinkovitost, kakovost in racionalnost izvajanja javnih služb. Preoblikovanje
               ne sme biti stihijsko, temveč pod nadzorom in na temelju odločitev ustanovitelja in
               tudi resornih ministrstev. Sprememba statusne oblike tudi ne pomeni privatizacije,
               temveč le spremembo pravnoorganizacijske oblike oziroma spremembo načina izvajanja
               javnih služb. Zavodom, ki svoje storitve prodajajo na trgu, to so, kot sem že omenil
               večkrat, zavodi z omejeno odgovornostjo, je treba prenesti v last premoženje, ki je
               potrebno za opravljanje dejavnosti. S tem se na organe teh zavodov prenese tudi
               odgovornost za gospodarjenje s premoženjem. To vključuje samostojno vodenje postopkov
               javnega naročanja in tudi siceršnjo odgovornost za vzdrževanje premoženja,
               investicije in razvoj. Vložek premoženja države ali občine v javne zavode kot osebe
               javnega prava ne pomeni, še enkrat poudarjam, da ne pomeni odtegnitev teh sredstev iz
               javnega sektorja ali kot nekateri to napačno razlagajo, to ne pomeni privatizacije.
               Javni zavod, četudi poslej lastnik ne pa zgolj upravljavec premoženja, kot oseba
               javnega prava ostane v celoti pod nadzorom ustanovitelja, ki ohrani pristojnost
               dajanja soglasja na prenose premoženja v ali izven zavoda.</p>
               <p>Korporacijsko upravljanje v zavodih z omejeno odgovornostjo je treba urediti po
               načelih in na način kot je urejeno v gospodarskih družbah, to je z nadzornim svetom,
               ki je tripartitno sestavljen, in ki opravlja izključno kadrovsko in nadzorstveno
               funkcijo ne pa poslovodne, ta je dana direktorju, ki ima te poslovodske pristojnosti.
               Zasebna ponudba javnih služb je lahko le dopolnilo hrbtenici javne službe, ki jo
               predstavljajo sedanji javni zavodi, ne njena nadomestitev. Vključevanje zasebnih
               koncesionarjev v sistem javne službe je dobrodošlo povsod tam, kjer gre za
               komplementarnost oziroma za dodatne dejavnosti, nadalje na področjih, ki so
               pomanjkljivo pokrita z javno mrežo, ter na področjih, kjer je vzdrževanje javne mreže
               morda manj racionalna rešitev kot podelitev koncesije ob pogoju opravljanja javne
               službe z enakimi kakovostnimi standardi. Pomen tega zakona za dvig učinkovitosti in
               kakovosti javnih služb ter za javne finance je seveda velik, in po izračunih, če bi
               le za 10 % povečali prihodke javnih zavodov iz trga in za toliko zmanjšali javne
               prihodke, bi to pomenilo prihranek javnih sredstev vsaj v višini 500 milijonov evrov
               letno. Procesi, ki jih sproščamo, torej zagotavljajo večjo učinkovitost javnega
               sektorja ob nespremenjenem obsegu in kakovosti izvajanja javnih služb in s tem
               prihranke javnih financ. Zakon izrecno določa, da se dejavnosti splošnega pomena
               opravljajo na nepridobiten način. Cilj opravljanja dejavnosti splošnega pomena torej
               ni pridobivanje dobička. Zakon prinaša vrsto prednosti, predvsem v tem, da sprošča
               možnosti večje organizacijske gibkosti javnega sektorja ter za del javnih zavodov
               prinaša večjo poslovno samostojnost, vendar tudi večjo odgovornost za vodstva
               zavodov.</p>
               <p>Prednosti vsekakor odtehtajo šibkosti določenega zakonskega besedila oziroma
               tveganja, kar je pri dograjevanju besedila seveda treba odpraviti. Treba je opraviti
               sektorske simulacije statusnega prestrukturiranja ali pa nam jih predstaviti in z
               razpravo o zakonu nadaljevati, saj se le tako lahko prepreči že začeto sektorsko
               razgrajevanje sistema javnih zavodov.</p>
               <p>Torej, predlogu zakona kar na splošno ne moremo pripisati tega, da želi privatizirati
               negospodarske javne službe. Predlog zakona vsebuje jasno opredelitev njihove
               neprofitne narave, kar je bistveno, ob tem pa dopušča tudi sodelovanje zasebnega
               sektorja. Je pa treba v nadaljnjih razpravah, morda tudi v javni predstavitvi mnenj,
               okrepiti tiste dele zakona, ki temeljijo na solidarnosti, enakosti in natančneje
               urediti predvsem nadzor nad zasebnimi izvajalci javnih služb, kot tudi nad dopustno
               gospodarsko dejavnostjo.</p>
               <p>Socialni demokrati bomo zakon večinsko podprli.</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-17.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil dr. Vinko
               Gorenak.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-17.sp16">

               <speaker>DR. VINKO GORENAK:</speaker>

               <p>Hvala lepa.</p>
               <p>Če bi človek prvič vklopil televizijske kamere in pogledal to dvorano, bi rekel, da
               »ni več vse diht« – ali kako bi temu človek rekel v ljudskem jeziku. Včeraj smo
               obravnavali Zakon o volitvah v Državni zbor, predlagatelj koalicija, zaveza za tak
               zakon je v koalicijski pogodbi, potem pa složno koalicija zadevo vrže.</p>
               <p>Pred nami je Zakon o izvajanju dejavnosti splošnega pomena, ki naj bi nadomestil
               Zakon o zavodih, delno pa tudi Zakon o javno-zasebnem partnerstvu. Ko sem poslušal
               predgovornike, razen Zaresa, ki ga bom še z veseljem poslušal, vidim, da pravzaprav
               tega zakona nobena poslanska skupina enotno...</p>
            </sp>
            <sp xml:id="SDZ5-Redna-29-2011-06-17.sp17">

               <speaker>PREDSEDNIK DR. PAVEL GANTAR:</speaker>

               <p>Dr. Gorenak, zelo bi vam bili hvaležni, če bi predstavili stališče. Prosim, ja.</p>
            </sp>
            <sp xml:id="SDZ5-Redna-29-2011-06-17.sp18">

               <speaker>DR. VINKO GORENAK:</speaker>

               <p>Hvala lepa.</p>
               <p>Pa bi tudi jaz vas prosil, če bi se enkrat vzdržali in me...</p>
            </sp>
            <sp xml:id="SDZ5-Redna-29-2011-06-17.sp19">

               <speaker>PREDSEDNIK DR. PAVEL GANTAR:</speaker>

               <p>Jaz vodim seje, dr. Gorenak. Prosim, predstavite stališče.</p>
            </sp>
            <sp xml:id="SDZ5-Redna-29-2011-06-17.sp20">

               <speaker>DR. VINKO GORENAK:</speaker>

               <p>... še, ja, vodite, ja, hvala.</p>
               <p>Poglejte, stališča poslanskih skupin so torej negativna, več ali manj, ob sebi pa
               imamo tudi oziroma dobili smo na mizo tudi vrsto pripomb civilnih organizacij, ki se
               tako ali drugače tičejo tega zakona. Mi ne želimo sprejeti za suho zlato vse to, kar
               te civilne organizacije, sindikati in tako dalje pišejo. Med njimi najdemo tudi take,
               ki so v prejšnjem mandatu koncesijo o zdravstvu razglasili za privatizacijo
               zdravstva. Zato jaz ne jemljem njihovih dopisov kot kako suho zlato. Med njimi
               obstajajo pa tudi tisti, ki pravzaprav imajo vseskozi nek konstruktiven, realen odnos
               do vsega tega. Glejte, Zveza delovnih invalidov Slovenije se je obrnila na vse
               poslance, Gibanje za ohranitev in izboljšanje javnega zdravstva, Regionalna razvojna
               agencija za Koroško, Sindikat državnih organov Slovenije, Sindikat poklicnega
               gasilstva Slovenije, Sindikat zdravstva in socialnega skrbstva Slovenije, Sindikat
               Ministrstva za obrambo, Občina Domžale, Združenje za državljanski nadzor
               zdravstvenega varstva, Skupnost občin Slovenije, pazite, Skupnost občin Slovenije, to
               ni kdorsibodi, kar tako, ki bi imel kakšne privatne interese, Pomurska madžarska
               samoupravna narodna skupnost, ki zakon sicer v osnovi podpira, ima pa neke predloge
               in popolnitve. Glejte, kdo se je tudi oglasil: Zveza društev upokojencev Slovenije,
               gospa Mateja Kožuh Novak, ki podpira celo penzijsko reformo in koalicijo, tukaj pa
               izgleda, da ni zdržala in poziva vse poslance, da naj ta zakon zavrnemo.</p>
               <p>Zveza svobodnih sindikatov Slovenije je zakon podprla, odnosno je med tistimi, ki
               zakon podpirajo, pravkar pa smo dobili na mejle, lahko pogledate, dopis, s katerim
               umikajo svojo podporo, odnosno zakonu nasprotujejo.</p>
               <p>Če človek pogleda malo širše po svetu, ne samo za domače plotove, boste našli, da o
               tem govorijo tudi priporočila OECD. Ampak poglejte, kaj pravijo priporočila OECD.
               Bojim se, da so ta priporočila brali tudi avtorji in da so jih prebrali tako kot na
               Ministrstvu za gospodarstvo in so rekli: v Sloveniji bomo uvedli trimesečne garancije
               za tehnične izdelke, niso pa prebrali v evropskih dokumentih tega, da je to najnižji
               standard, da imajo lahko države članice višjega. Kaj pravijo torej priporočila OECD?
               Govorijo o učinkovitem upravljanju negospodarskih družb, pravijo, da če je le mogoče,
               naj se uporabljajo v negospodarskih družbah pravno organizacijske oblike zasebnega
               sektorja s poudarkom na možnosti podeljevanja koncesij negospodarskim javnim
               službam.</p>
               <p>Ampak OECD ni Slovenija, OECD in Slovenija imata..., ki je sicer članica, je vendarle
               treba reči nekaj, da OECD izhaja iz večine držav, kjer socializma sploh niso poznali.
               Priporočila OECD so zelo primerna, po mojem mnenju, za vse sisteme, ki niso imeli
               socializma in družbene lastnine. In tem priporočilom ni kaj oporekati, da ne bo kake
               posebne pomote. Tistim, ki me poslušajo, moram tudi nekaj jasno sporočiti. V SDS, kot
               veste, podpiramo, smo in tudi bomo podpirali tudi privatne sisteme na področju tako
               imenovanih današnjih družbenih dejavnosti, kot so zdravstvo, šolstvo, socialno
               skrbstvo in tako dalje. Za nas to ni neko dopolnilo in tako dalje in tako dalje, ko
               bomo enkrat prišli na nivo zahodno evropskih držav, bi znala biti to tudi osnovna
               dejavnost, ki bo v obliki velike konkurence zagotavljala tudi nižje cene. Tako da
               razočaram tudi tiste, ki zagovarjate kake preživele modele. Torej mi te sisteme
               zagovarjamo, ampak za svoj denar! Za nas ni problem, da nekdo zgradi dom ostarelih,
               za nas ni problem, da nekdo naredi zdravstveno kliniko, za nas ni problem, da nekdo
               naredi privatno šolo, ampak za svoj denar, ne za državni denar ali pa za tisti denar,
               ki gre tako, ali veste, »iza ćoška« v žep. To pa ne.</p>
               <p>Ne podpiramo pa neke vrste prikrite privatizacije ali lastninjenja današnjih javnih
               zavodov, ki so več ali manj nastali z denarjem davkoplačevalcev, kar pa se po večini
               tistih, ki so dali pripombe, in zasledil sem to tudi v stališču LSD, pravzaprav s tem
               zakonom dogaja. Ko bi me ali ko bi nas prepričali, da to ni res, bi lahko kakšno
               svoje stališče tudi spremenili. Za SDS torej ni problem privatna bolnica, kot sem
               rekel itd., ampak, ponavljam, za svoj denar, čim več jih bo, tem boljše bo, tem večja
               konkurenca bo, nižje cene bodo. Ni pa mogoče in težko sprejemam dejstvo, da neka
               vlada, ki ima socialdemokratsko noto, pravzaprav želi skozi ta zakon, tako kažejo
               določila, v premoženje javnih zavodov, ki so na nek način, kot vemo družbena oziroma
               državno-občinska, na nek zelo prikrit način pripeljati notri privatnika, ki bo potem
               to kupil in bo postal lastnik, tako kot je postal lastnik, kot so postali lastniki
               tisti, ki so tajkunizirali gospodarstvo. Ob razkritih ne le opozicijskih poslancih,
               ampak poglejte, oglasili so se mnogi koalicijski poslanci. Vi ste lahko prebrali v
               medijih stališča gospoda Germiča, gospoda Trofenika, iz različnih strank, gospe
               Mlakarjeve, vsi trije so iz različnih strank. Ta razmišljanja so precej podobna
               našim. Ne bom rekel, da so enaka, ampak so podobna našim. Sedaj, če ta razmišljanja
               in če določila zakonov – to poudarjam, ministrica, pogojno – če določila zakonov –
               tako kot jih mi razumemo in tako kot jih razumejo ti ljudje in tisti pisci pripomb ,
               držijo, potem bi kazalo, da vlada skloni glavo in postane rdeče barve. V
               kriminalističnem jeziku, pač mi je to tudi malo bližje, bi človek rekel, da so
               predlagatelji zaloteni pri corpus delicti. To pomeni, da so zaloteni pri dokazu, ki
               dokazuje kaznivo dejanje. Če beremo zadeve, tako kot jih mi vidimo. Kdo pa je za? Za
               je Mestna občina Nova Gorica. Ta pa je za, absolutno, to je bil edini dopis, ki sem
               ga videl, da podpira. V podrobnosti pa je naše naslednje stališče; v osnovi menimo,
               da zakona ni mogoče amandmajsko popraviti. Tega ni mogoče narediti. Nasprotno! Sedaj,
               ali ga bodo predlagatelji umaknili, obstaja tudi možnost, da bo koalicija ravnala
               tako kot je pri Zakonu o graditvi objektov, kjer se je ustrašila ljudske volje. Tudi
               to je možno. V nasprotnem primeru pač, če bo prišlo do glasovanja o nepopravljenem
               zakonu, bomo mi seveda glasovali proti. Na hitro, čas mi še dopušča, zato naj na
               hitro preletim sporne določbe. Poglejte, občine morajo, beseda <q>"morajo"</q> prenesti
               premoženje na javne zavode v njihovo last tam, kjer imajo manj kot 50 % delež,
               financiran iz javnih sredstev, lahko pa tudi v ostalih primerih, 12. in 20. člen sta
               to. Bodo občine sploh imele interes, da bodo to naredile? Zakaj pa bi občine to
               naredile? Saj občine lahko ustanovijo tudi režijske obrate. Mogoče bodo bolje prišle
               skozi, ne vem. Namesto svetov zavodov, uporabniki, ustanovitelji, zaposleni, se
               oblikuje vodenje in nadzor v obliki direktorja uprave nadzornega sveta. Torej, to je
               čisti gospodarski model. Zavodi postanejo finančno avtonomni. Avtonomni so pri
               ravnanju s premoženjem in po našem razumevanju 13. člena zaposleni kot javni
               uslužbenci lahko <q>"mrknejo"</q> iz sistema. To pomeni, da lahko pričakujemo izsiljevanja
               po višjih plačah. Poglejte, presežki, tako vsaj mi razumemo zakon, presežki iz
               pridobitnega dela dejavnosti zavodov bodo lahko šli za plače. To potem ni več
               nepridobitna ustanova, to je potem gospodarska družba, za plače bodo lahko dali, za
               nagrade vodstva in druge stimulacije, vsi presežki lahko gredo tja. Kaj to pomeni? To
               pomeni željo po višjih cenah. Logično, ne? Saj če bi bilo teh zavodov, da ne rečem,
               višek, bi že konkurenca naredila svoje, ker pa konkurenca ne more narediti svojega
               pri obstoječem stanju, je logično, kaj bo, tako kot pri kakšnem elektro podjetju in
               še kom. Skratka, višje, višje in višje cene in želja po dobičku. Javni kapital se bo
               torej vlagal v te zasebne zavode, tako jaz vsaj razumem 18. člen. Javni kapital se bo
               torej vlagal v te zasebne zavode, zasebni kapital, tako domač kot tuj, bo lahko imel
               neomejene deleže. Poglejte, če ima lahko zasebni kapital neomejene deleže, potem je
               jasno, da bo zasebni kapital vstopil in po čistem sistemu, kakršnega smo poznali v
               gospodarstvu, bo tiste gospodarsko smo rekli male delničarje, tukaj pa občino in
               državo, izrinil. In bo postal večinski lastnik. To seveda pomeni izrinjanje teh
               občinskih in državnih deležev.</p>
               <p>Občine nosijo odgovornost za javno zdravstvo in šolstvo. Zagotoviti, prenesti morajo
               sredstva na zavode, ampak poglejte, zastopati morajo zavode pred sodišči, občine
               morajo plačevati zamudne obresti, solidarno odgovarjajo za škodo zavoda, skratka
               občine ali država imajo do zavodov obveznosti, nimajo pa pravzaprav nobenih možnosti
               vplivanja več na zavod. To, ministrica, jaz to vidim v 20., 31., 37., 38. in 42.
               členu. To je na eni strani: odgovornosti da, premoženje da, možnosti vplivanja pa ni
               več.</p>
               <p>Za zavode, kjer ima država ali občina manj kot 50 odstotni delež, veste, da so to
               vrtci, nekatere socialne ustanove, lekarne, zavodi za zdravstveno varstvo, nekateri
               zavodi s področja socialnega varstva, praktično vsi kulturni domovi, je predvideno
               preoblikovanje v samostojne gospodarske družbe. Gospodarstvo torej gre v ta del
               notri, kar je danes na nek način še vedno občinsko, državno ali, kot radi rečemo, je
               skupnega pomena za dobrobit vseh državljanov. Čigavo pa je osnovno premoženje, kako
               so pa nastali vrtci, kako so nastali kulturni domovi, šole, če želite? S
               samoprispevki smo jih gradili, enodnevni zaslužki, ali se še spomnite tisti, ki ste
               mojih let ali malo mlajši. Saj smo dajali tudi enodnevne zaslužke za to, da smo te
               ustanove gradili. To bomo pa zdaj lepo oddali in privatizirali.</p>
               <p>Za take primere je predvideno samostojno, poglejte še to, predvideno je tem bodočim
               gospodarskim družbam, jaz pravim, samostojno zadolževanje. Možne so prodaje. Direktor
               sedanjega zavoda, kako se bo imenoval potem, bomo videli, bo lahko sam odločal o
               investicijah 500 tisoč evrov. Za pol milijona evrov se bo direktor te bodoče ustanove
               lahko sam odločal, kam jih bo dal. Sam bo odločal tudi o posojilih, najel bo pač 100
               tisoč evrov kredita, nobenega ne bo treba vprašati in sam bo razpolagal. A se vam
               zdi, da je ta sistem obvladljiv, s strani države in občin? Ne, ta sistem ni več
               obvladljiv, občine bi bile pri vsem tem izločene.</p>
               <p>Kaj pa prodaje? A je kdo pomislil na stečaje? Mi bomo imeli stečaj zdravstvenega
               doma, mi bomo imeli stečaj vrtca, mi bomo imeli stečaj kulturnega doma, pa bojo
               paradižnike tam prodajali verjetno kakšni naši bivši sodržavljani ali sedanji
               državljani od kod drugod.</p>
               <p>Zakon omogoča popolno privatizacijo, vsaj tako mi ta zakon beremo. To pa seveda
               pomeni odtujitev, privatizacijo sedanjega občinskega in državnega premoženja. Namesto
               teh javnih zavodov bi torej dobili komercialne gospodarske družbe, kjer dejavnost
               splošnega pomena ne bo več primarna in ne bo več pomembna. Ustanovitelj ­– država,
               občina­ – bo imel le še neko kapitalsko naložbo, dokler ga zasebni kapital ne bo
               poslal ven.</p>
               <p>Poglejte, še nekaj zanimivega si ta Vlada tu ustanavlja kot gobe po dežju. Spet
               dobimo nov akreditacijski organ. Koliko jih pa že imamo? Koliko pa že imamo vseh
               agencij in vsega ostalega, ustanovljenega in rojenega v mandatu te vlade? Nov
               akreditacijski organ, to je nekaj povsem novega, za nas nesprejemljivega, saj imajo
               občine povsem utečene in brezplačne postopke imenovanj, zato tak organ po naši oceni
               prinaša samo stroške in zaslužke, ni pa potreben.</p>
               <p>Zanimivo je tudi zakonsko, po naši oceni nedopustno, določilo 89. člena, da o uporabi
               finančnih presežkov odloča nadzorni svet. Glejte, o porabi presežkov torej odloča
               nadzorni svet. Predlagatelji ste spregledali Zakon o računovodstvu. Pričakujemo
               torej, da bo v tej dvorani, v primeru, da vsa ta opozorila – se opravičujem, mogoče
               kakšno moje opozorilo ne drži, mogoče, tudi to dopuščam, to bo pokazal nadaljnji
               postopek. Ampak pri vsej tej množici in pri celem fasciklu pripomb, ki so prišle, pri
               vsej tej množici in mešanici ljudi, ki imajo lahko tudi slabe namene, kot sem prej
               omenil koncesije v zdravstvu, ki so jih nekoč v preteklosti nekateri razglasili za
               privatizacijo zdravstva, pa vendar menim, da so med temi pripombami tudi take, mislim
               zlasti na Skupnost občin Slovenije, mislim na Zvezo svobodnih sindikatov Slovenije in
               še koga, ki jih ne kaže spregledati.</p>
               <p>Za sedaj ima torej ta zakon našo rdečo luč, za sedaj, občutek pa imam, da se zelena
               ne more prižgati v postopku. Hvala lepa, gospod predsednik, da ste vzdržali, brez da
               bi me prekinjali.</p>
            </sp>
            <sp xml:id="SDZ5-Redna-29-2011-06-17.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, brez komentarjev, dr. Gorenak.</p>
               <p>Stališče Poslanske skupine Slovenske ljudske stranke bo predstavil Gvido Kres… <stage>/
               oglašanje iz dvorane/</stage> Pardon, se opravičujem, imate prav. Ampak napisano imamo Alojz
               Potočnik. Stališče Poslanske skupine Zares bo predstavil Alojz Potočnik.</p>
            </sp>
            <sp xml:id="SDZ5-Redna-29-2011-06-17.sp22">

               <speaker>ALOJZIJ POTOČNIK:</speaker>

               <p>Najlepša hvala. Spoštovani!</p>
               <p>Kaj je torej temeljni cilj predloga zakona? Gre predvsem za vzpostavitev sistemske
               podlage za zagotavljanje z ustavo zajamčenih pravic. Predlog zakona namreč
               vzpostavlja splošni okvir ter enotna izhodišča pri opredeljevanju, normiranju,
               izvajanju in nadzoru dejavnosti splošnega pomena ter določa možno statusno obliko
               zavoda ter vsebino in postopek podeljevanja koncesij. Bistvena novost je tudi sistem
               financiranja dejavnosti splošnega pomena, ki bo temeljil na plačilu cene javne
               dobrine in ne na plačilu izvajalca, kar bo omogočilo, da bodo vsi izvajalci
               dejavnosti splošnega pomena v enakopravnem položaju.</p>
               <p>V 2. poglavju ureja javne in zasebne zavode kot pravne osebe, ki samostojno izvajajo
               dejavnost splošnega pomena kot temeljno dejavnost na nepridobiten način. Javni zavod
               opredeli kot pravno osebo javnega prava, ki izvaja eno ali več dejavnosti splošnega
               pomena. Javni zavod se lahko ustanovi kot javni zavod z omejeno odgovornostjo ali kot
               javni zavod z neomejeno odgovornostjo. Pravnoorganizacijska oblika javnega zavoda se
               torej določi s področnim zakonom ali z odlokom lokalne skupnosti, če gre za njeno
               izvirno pristojnost.</p>
               <p>V 3. poglavju zakon na novo ureja koncesijo in določa, da se koncesija lahko podeli
               pravni ali fizični osebi, kadar javna mreža ne more zagotoviti opravljanja dejavnosti
               splošnega pomena v takšnem obsegu in takšni kakovosti ali na takšen način, da bi bila
               le-ta brez ovir dostopna vsem njenim uporabnikom. Primarno se torej dejavnost
               splošnega pomena izvaja v okviru javne mreže, s koncesijami pa se javna mreža
               izpopolnjuje le toliko in tam, kjer država ali samoupravna lokalna skupnost zaradi
               objektivnih razlogov ne more zagotoviti opravljanja dejavnosti na predpisan način. S
               tem želi predlagatelj zakona preprečiti podeljevanje koncesij na podlagi okoliščin in
               interesov, ki z namenom ali ciljem, potrebnim obsegom in načinom izvajanja javne
               službe nimajo povezave oziroma ne izhajajo iz njih. V zadnjem času se pojavljajo,
               lahko rečemo, da dalj časa, tudi stališča o nevarnostih privatizacije,
               komercializacije in tajkunizacije javnih zavodov. Dejstvo je, da te trditve po našem
               mnenju ne držijo. Na kratko, zakaj. V zakonu namreč nikjer ni omenjena privatizacija
               javnih zavodov in prav tako ne preoblikovanje zavodov v gospodarske družbe, kar smo
               slišali skoraj malo prej. Kaj pravi zakon? Ustanovitelj, torej občina, država ali
               narodna skupnost bo zagotovil osnovno premoženje in sredstva za izvajanje dejavnosti
               zavoda, kar pomeni prenos premoženja, in sicer za javni zavod z omejeno
               odgovornostjo. Ta predvideni prenos premoženja pa nikakor ne pomeni nagovarjanja na
               privatizacijo.</p>
               <p>V Poslanski skupini Zares pa ne nasprotujemo takšnimi dopolnitvam zakona, ki bi
               uveljavile, če se to zdi zatrjevalcem dvomov potrebno, dodatna pravno utemeljena
               varovala, ki bodo krepila in ščitila javni interes. Zavedajoč se pri tem, in to
               poudarjam, da je prav pravna lastninska narava premoženja tista podlaga, ki sploh
               omogoča govoriti in uresničevati tisto, čemur pravimo javno ali javni interes.</p>
               <p>V Poslanski skupini Zares smo prepričani, da bo zakon pripomogel k večji preglednosti
               in jasnosti pri izvajanju dejavnosti splošnega pomena in menimo, da je zakon tak, da
               ga lahko podpremo, tudi zato, ker ločimo med izrazom dobiček po Zakonu o gospodarskih
               družbah in po računovodskih standardih in med presežkom prihodkov nad odhodki. Velika
               vsebinska razlika, kolegi, bistvena. Hvala.</p>
            </sp>
            <sp xml:id="SDZ5-Redna-29-2011-06-17.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zdaj pa res: stališče Poslanske skupine Slovenske ljudske stranke bo predstavil Gvido
               Kres. 
                   Prosim. 
               
            </p>
            </sp>
            <sp xml:id="SDZ5-Redna-29-2011-06-17.sp24">

               <speaker>GVIDO KRES:</speaker>

               <p>Hvala za besedo, gospod predsednik. Spoštovana gospa ministrica, spoštovani kolegi in
               kolegice!</p>
               <p>Vprašam se, ali se vlada, ministri, predsednik in vlada zavedate, kam ta zakon pelje,
               da s predlaganim zakonom popuščate interesom kapitala. Če je to zavestno, potem je to
               nemoralno, če je to nezavestno, je pa izraz nesposobnosti. V svojem prvem nastopu tu
               v tej dvorani sem premierju izrazil skrb, ali imajo v tej državi oblast demokratično
               izvoljeni politiki ali pa imajo oblast osebe kapitala.</p>
               <p>Temeljni cilj tega zakona naj bi bil po besedah predlagatelja odpraviti nedorečenosti
               in pomanjkljivosti sedanje ureditve ter urediti področje, ki ga je do sedaj urejal
               statusni Zakon o zavodih, in sicer na način, da bo zagotovljeno izvajanje dejavnosti
               splošnega pomena tako, da bodo primerne in kakovostne javne dobrine zagotovljene in
               dostopne vsem uporabnikom pod enakimi pogoji. Sliši se sicer super in lepo, a kaj ko
               hudič tiči v podrobnostih. Nov zakon na področju javnih zavodov je vsekakor potreben,
               a zelo verjetno ne v takšni vsebini, kot je danes tu pred nami. Zamisel, ki od samega
               začetka veje iz predloga zakona, da ima ustanovitelj samo dolžnosti, zavodi, ki pa
               naj bi predstavljali servisne storitve, pa samo pravice, je težko sprejemljiva. Ko pa
               pride do oškodovanja, je pa v končni fazi vedno odgovoren ustanovitelj. Kar je pa
               bistveno: lastninjenje še zadnjih ostankov državnega in občinskega premoženja je
               popolnoma nesprejemljivo. Na osnovi tega zakona bi dobili komercialne gospodarske
               družbe, kjer dejavnost splošnega pomena ne bo več pomembna, ustanovitelj pa bo imel
               le še kapitalske naložbe v družbi, dokler ga zasebni kapital po znani formuli ne bo
               izrinil. Težko verjamem, da so ti podjetniki ob začetku svetovne gospodarske in
               finančne krize prišli kdaj do članka, kot je na primer tale: Svetovna gospodarska in
               finančna kriza je ne le zmanjšala potrošniško povpraševanje, pač pa opozorila še na
               druge probleme svetovnega gospodarskega sistema, in sicer na čezmerno požrešno
               potrošnjo, nepremišljeno zadolževanje in posledično onesnaževanje okolja. Odkriti bo
               treba sprejemljivejšo potrošnjo, obenem pa tudi spodbuditi gospodarsko rast, ki je
               ključna za odpravo revščine in socialne neenakosti. Potrebna je redefinicija
               kakovostnega življenjskega sloga, gospodarskega razvoja ter družbenih vrednot.</p>
               <p>V tem zakonu, ki je pred nami, mislim, da se od teh družbenih vrednot oddaljujemo. S
               takšnim konceptom pravzaprav uzakonjamo razgradnjo tako javnih zavodov, kot tudi
               storitev socialne države, tako na področju šolstva, zdravstva in sociale. Povzročil
               bo še večjo razslojenost prebivalstva, saj bo s komercializacijo dejavnosti omogočil
               velike zaslužke, po drugi strani pa prizadel najšibkejše sloje prebivalstva. Res se
               sprašujem, kdo nam zagotavlja, da bodo ti zaslužki vrnjeni v blagajno v dobro
               javnega. Da se ne bodo pretočili v dobre plače posameznikov, v dobičke skritih
               lastnikov, ki so že do zdaj nesramno izčrpali slovenska podjetja in čakajo, iščejo
               plen.</p>
               <p>Že sama ideja o čem takšnem je v tem času in trenutku popolnoma nesprejemljiva, kaj
               šele da bi takšne možnosti uzakonili.</p>
               <p>V Poslanski skupini Slovenske ljudske stranke takšnemu predlogu ostro nasprotujemo in
               bomo glasovali proti.</p>
               <p>Hvala.</p>
            </sp>
            <sp xml:id="SDZ5-Redna-29-2011-06-17.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. K besedi se je javila ministrica za javno upravo Irma Pavlinič
               Krebs.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-17.sp26">

               <speaker>IRMA PAVLINIČ KREBS:</speaker>

               <p>Spoštovani predsednik, hvala lepa za besedo.</p>
               <p>Jaz bi izrabila svoj čas, upoštevaje navedbe nekaterih poslancev, da zakon
               predstavim.</p>
               <p>Drži. Zakon je zajeten, ima natančno analizo stanja, ki smo ji danes priča in vse,
               kar spoštovani poslanci danes govorite, komercializacija je dovoljenja in v
               marsikaterem javnem zavodu na škodo temeljne dejavnosti, zaradi katere smo javni
               zavod ustanovili. Naredili smo analizo, analizo imate v predlogu zakona. Vidi se,
               kakšen je obseg tržne dejavnosti, kako nepregledno je poslovanje in pretakanje med
               temeljno dejavnostjo, zaradi katere smo gradili šole, bolnišnice, univerze in še kaj,
               danes smo ob nejasni ureditvi temu priča. To vas boli. Hkrati pa pripovedujete, da bo
               ta zakon omogočal v pomembnem delu komercializacijo. Poteka, v analizi stanja smo to
               jasno zapisali, zaradi tega, ker ni omejitev, ker to ni sistemsko urejeno, se to
               dogaja. Če boste imeli potrpljenje, vam bom v desetih členih pokazala, kako smo to
               omejili.</p>
               <p>Glede privatizacije. V nadaljevanju se bom ponovno osredotočila na ta del, da boste
               videli, da absolutno niti besedica, ki jo izgovarjate, ne drži.</p>
               <p>In tretje, kar je, drži samo eno. Da smo natančno analizirali slabosti, slabe prakse
               v dosedanji ureditvi, ki ne postavljajo uporabnikov javnih dobrin v enak položaj, na
               kar nas opozarjajo. V uvodnem delu zakona so vse te pomanjkljivosti naštete in
               rešitve zakona jih odpravljajo. Ne gre za radikalen poseg, ker ga, glede na to, da je
               usklajen s socialnimi partnerji seveda ni bilo mogoče pričakovati, zato dr. Pirnat
               reče premalo. Sama sem vodila vsa usklajevanja s socialnimi partnerji in natančno
               vem, kaj piše v tem zakonu.</p>
               <p>Torej, katere so tiste bistvene pomanjkljivosti, ki so natančno določene in opisane v
               obrazložitvi zakona. Do zdaj je Zakon o zavodih iz leta 1991 uredil samo statusno
               obliko javnega zavoda kot jo je uredil. Stroka je ugotovila, da je pomanjkanje
               skupnih temeljev za te pomembne dejavnosti, ki definirajo državo kot socialno državo,
               zato bi bilo pomembno na enem mestu opredeliti skupna izhodišča in pogoje, pod
               katerimi lahko bolnice, šole, domovi za starejše opravljajo te svoje dejavnosti.
               Prvih deset členov določa ta skupna izhodišča, ki jih danes za te službe nismo
               imeli.</p>
               <p>Predstavnik Poslanske skupine SD je točno povedal. Politike so se v predpisih
               partikularno urejale, zato na veliko področjih danes nimamo niti standardov in
               normativov, na podlagi katerih bi sploh lahko definirali, ali so naši zavodi
               učinkoviti ali niso učinkoviti, ali so materialni in kadrovski resursi, ki jih imamo,
               zadostni za opravljanje. Tega nimamo. Ta zakon to prinaša kot obveznost. Bom
               pojasnila v nadaljevanju.</p>
               <p>Torej skupni temelji, prvih deset členov, da torej ugotavljamo, da so nujno potrebni,
               da se vzpostavi režim, ki bo zagotavljal nemoteno, trajno, kakovostno izvajanje
               dejavnosti, ki jih mora na podlagi ustave zagotavljati država ali občina. V določenem
               delu za pripadnike madžarske in italijanske narodne skupnosti kot ustanovitelj
               nastopata tudi ti dve skupnosti. To so edini ustanovitelji. To so osebe javnega
               prava. To niso osebe zasebnega prava. To niso gospodarske družbe, to niso
               privatizirane družbe. Pravni režim osebe javnega prava je javnopravni režim. Mora
               delati po Zakonu o javnih financah, po Zakonu o javnih uslužbencih, čista neumnost,
               da ne bodo več javni uslužbenci. Kje to piše? Da ne bodo več v Zakonu o sistemu plač,
               kje v tem zakonu to piše? Težnje posameznih sektorjev po osamosvojitvi – legitimne,
               ampak v tem zakonu to ne piše. Bojazni o privatizaciji lahko obstajajo. Danes se s
               kapitalskimi naložbami privatizirajo – kljub prepovedi v Zakonu o javnih financah smo
               temu priča, ampak ob zdajšnji sistemski ureditvi.</p>
               <p>Drugič: vprašanje statusnih oblik javnih zavodov. Sami zavodi, ker so tako različni,
               so v dvajsetih letih izvajanja svoje dejavnosti in tudi to je v obrazložitvi zelo
               jasno zapisano, ugotovili, da samo tak tip javnega zavoda, kot je danes, za vse
               raznovrstne dejavnosti ni dovolj, ni dober, tak kot je zdaj v praksi prakticiran, ima
               veliko problemov. Zato mi v tem zakonu definiramo dve osebi javnega prava, dva tipa
               javnih zavodov, ampak tu ni nič zapovedano, v področnih predpisih bodo morali po
               posameznih sektorjih, ker gre za različne dejavnosti, določiti, kakšen tip javnega
               zavoda bo za določeno dejavnost uporabljen. In za največkrat uporabljene osnovne
               šole, po pogovorih z Ministrstvom za šolstvo, ki je v usklajevanju sodelovalo, bo
               pravzaprav ureditev zelo podobna kot je danes, razen da svet tega javnega zavoda ne
               bo imel več nadzornih pristojnosti in še kakšne ne, ker so se danes pristojnosti
               mešale in nismo vedeli, kdo je za kaj odgovoren.</p>
               <p>Izvajalci javnih služb: v obrazložitvi razlogov za sprejem tega zakona lepo piše, da
               je nedopustno, da so izvajalci javnih služb različno obravnavani. Tega nikjer v svetu
               nimate. Že današnja ureditev omogoča, da se javna služba izvaja na način, da občina
               ali država – odvisno, kdo je ustanovitelj – ustanovi javni zavod ali pa podeli
               koncesijo zasebniku. Oba izvajata isto javno službo, ampak ureditev, ki jo imamo
               danes; ta dva izvajalca iste javne službe, enega na podlagi podeljene koncesije,
               drugega pa zato, ker ga je pač ustanovitelj ustanovil, sta v različnih položajih,
               tako glede cen, glede nadzora, itd. To je nedopustno. Pri tem zakonu to nedopustnost
               seveda urejamo tako, da za oba, za vse izvajalce, ki bodo pooblaščeni za izvajanje
               javne službe, definiramo enak režim izvajanja, vodenja stroškov, kontrole, itd.</p>
               <p>Sistem financiranja. Sistem financiranja je bil tak, da naši javni zavodi dobijo po
               potrebah, kontrolira pa se, ali so porabili ta javna sredstva, kot so jih dobili.
               Koncesionarji pa v skladu s pogodbo, po drugem principu pravzaprav. Mi skozi ta zakon
               vpeljemo princip, ki bo tudi omogočal, da bodo vsi izvajalci enako plačani in sicer,
               da bo plačilo javne storitve temeljilo na plačilu cene ali programa posamezne javne
               dobrine in ne na izvajalcu kot takem.</p>
               <p>Najbolj smo obravnavali to, na kar ves čas opozarjate in gre v škodo izvajanja
               temeljne dejavnosti današnjih javnih zavodov, to je komercializacija, izvajanje
               tržnih dejavnosti. Se opravičujem, današnja sistemska ureditev pravi, da lahko javni
               zavodi opravlja tudi tržne dejavnosti. Ali je kje omejeno? Kateri predpis danes to
               omejuje? Niti z besedico. Jo opravljajo in v obrazložitvi na treh straneh opozarjamo,
               kako velik problem je to, ker se ne kontrolira, ali ta tržna dejavnost morebiti
               ogroža temeljno dejavnost, zaradi katere smo zavod sploh ustanovili. Temu smo danes
               priča. Sedaj pripovedujete, da mi to uvajamo, pa v desetih členih tako restriktivno
               uredimo to vprašanje s pomočjo sindikatov, če hočete, v skrajni različici tega
               predpisa, kjer nas je veliko glav skupaj mislilo, kako to omejiti. To vam v
               nadaljevanju želim natančno predstaviti. Torej, to kar je danes problem,
               komercializacija in to, kar je marsikdo govoril pravzaprav, da prinaša ta zakon, temu
               smo danes priča in cilj tega zakona je, da to absolutno regulira, tako kot mora biti
               regulirano.</p>
               <p>Šesta pomanjkljivost. Kaj danes nadziramo v javnih zavodih oziroma pri
               koncesionarjih, ki jim je zaupano izvajanje javne službe? V pomembnem delu so slabo
               nadzirani, enako niso nadzirani, predvsem se pa nadzira namenska poraba finančnih
               sredstev, ki jih v obliki finančnih načrtov pač ustanovitelj zagotovi za delo.
               Rezultati poslovanja pa se ne nadzirajo, ni med vrstami nadzora, kar zelo jasno
               zapišemo, seveda samo na splošni ravni, saj gre za splošni zakon, ampak v področnih
               predpisih bo pa treba zagotoviti štiri tipe nadzora in vsi bodo enako nadzirani.</p>
               <p>Sedmi problem, na katerega je stroka opozorila. Če gledate področne predpise oziroma
               na kakšen način so se podeljevale koncesije. Pogojev, kdaj se koncesija podeli, ni
               bilo. V Zakonu o gospodarskih javnih službah in v Zakonu o javno-zasebnem partnerstvu
               je bil sklic, da naj pravzaprav koncesije po tem predpisu, ti sektorji –
               izobraževanje, šolstvo, sociala in tako naprej –, kadar izvajajo, izvajajo, ker je
               tam koncesija bolj na kožo pisana gospodarskim javnim službam, je bila večkrat
               neustrezna za te družbene dejavnosti, negospodarski sektor, in v tem delu je stroka
               rekla, da bi bilo pametno, da se v enem zakonu uredi koncesija, kadar se bo
               ustanovitelj odločil, da bo izvajal javno službo preko koncesionarja, v enem predpisu
               in to seveda v tem zakonu urejamo, pa ne samo postopek, ampak še več, pogoje, kdaj bo
               lahko ustanovitelj sploh koncesijo podelil, da ne bi tako kot danes v javnih zavodih,
               kjer se koncesija podeljuje za opravljanje javne storitve in račun javnih
               sredstev.</p>
               <p>To nepregledno podeljevanje koncesij je to izjemno pomembno zasebno iniciativo v očeh
               slovenske javnosti in tudi v vaših očeh pripeljalo do stopnje, da se nam zdi ta način
               izvajanja javne službe nekaj nedopustnega. Ampak to je samo zaradi slabe sistemske
               ureditve. Podelitev pooblastila zasebniku, kjer mu točno določiš pogoje, kjer točno
               definiraš ceno, kjer definiraš nadzor, je seveda absolutno enako dopustna že po stari
               ureditvi, zdaj jo pa urejamo še bolje.</p>
               <p>Torej, kako smo potem to uredili. Še enkrat: v prvih desetih členih urejamo 10
               skupnih načel za področne politike. V drugem delu določimo statusne oblike zavodov,
               ki jih jasno razdelamo, da se ne mešajo pristojnosti med organi. V četrtem delu tudi
               jasno opredelimo organe vodenja, upravljanja, pristojnosti, razmerje do
               ustanovitelja, tudi nove programske dokumente, sodelovanje javnosti, način finančnega
               poslovanja.</p>
               <p>V posebnem poglavju uredimo koncesije in v prehodnih določbah uredimo prehod.
               Sklicevali ste se, marsikdo, na del glede prehodnih določb, oziroma v pomembnem delu
               ste citirali pripombe posamezne civilne družbe in med njimi tudi del pripomb
               Združenja za državljanski nadzor zdravstvenega varstva, gospa Nevenka Lekše je
               podpisana in pravi, da v prehodnih določbah zakon ureja možnost preoblikovanja javnih
               zavodov v gospodarske družbe, to ste velikokrat omenili. Javni zavodi, ki v zadnjih
               treh letih pred uveljavitvijo tega zakona, v povprečju ne dosegajo polovice skupnega
               prihodka..., se morajo preoblikovati v gospodarsko družbo. Te določbe ni v zakonu,
               nikjer je ni, niti v prehodnih odločbah, vam jih bom potem pojasnila.</p>
               <p>Gremo torej v prvi del, prvih 10 členov, ki so izjemno pomembni, vsaj za mene, kot
               uporabnik te dobrine želim, da bodo po področnih predpisih določili cilje v skladu s
               tem zakonom. Cilj normiranja po področjih je, da morajo izvajalci teh dejavnosti
               zagotoviti našim državljanom primerne, kakovostne in vsem uporabnikom pod enakimi
               pogoji dostopne javne dobrine. To je cilj, ki mu bodo morale slediti vse področne
               zakonodaje.</p>
               <p>Kaj bo dejavnost splošnega pomena? Jasno povemo definicijo, da je to dejavnost, ki se
               jo zagotavlja v javnem interesu, jo trajno in nemoteno financirajo ali sofinancira
               država ali občina, to imenujemo javno dobrino. Opredelimo možne oblike izvajanja
               javnih služb oziroma distribucije javnih dobrin. Rečemo, da kot javne službe, kadar
               bo šlo za nemoteno trajno, kot so na primer z ustavo določene pravice do
               izobraževanja, zdravja in tako naprej, kjer bo treba določiti mrežo in tako dalje.
               Dopuščamo tudi sofinanciranje. Danes imamo primere, ko posamezna društva opravljajo
               dejavnost splošnega pomena, ampak to bodo področni predpisi definirali, gasilska
               društva in tako naprej, kjer jim država za to, kar izvajajo, javno, koristno
               dejavnost, sofinancira del njihovega obstoja, ali kombinacija obeh oblik.</p>
               <p>Jasno določimo nepridobitnost kot režim izvajanja dejavnosti splošnega pomena in to
               ne glede na to, v kakšni statusni obliki se izvaja. Tudi če bo izvajal dejavnost
               koncesionar, jo bo moral izvajati na nepridobiten način, ker tu razlike med javnim
               zavodom in koncesionarjem ne more biti. Za mene je bistven, in vsaj tega si, prosim,
               preberite skrbno, 7. člen tega zakona v povezavi s prehodno določbo, to je 171. člen
               tega zakona. Sedmi člen jasno določa enotna izhodišča, ki jih bodo v področnih
               predpisih resorna ministrstva, ko bodo pripravljala svoje predpise, morala obvezno
               določiti, da bo lahko sploh prišlo do preoblikovanja v skladu s tem zakonom; to
               določa 171. člen. Nobenih prenosov premoženja komu ali kar tako malo, kot ste danes
               govorili, ne bo. Bistvo, določeno v 7. členu, je napotilo pripravljavcem resornih
               predpisov na področju zdravstva, izobraževanja, visokega šolstva, socialne skrbi za
               ljudi in tako naprej, da bodo morali v svojih predpisih določiti najmanj to, kar je v
               7. členu določeno. In sicer, natančno bodo morali določiti vrsto in obseg dejavnosti
               splošnega pomena. Morali bodo določiti standarde in normative kot podlago za
               izvajanje in financiranje dejavnosti splošnega pomena. V predpisih morajo določiti
               metodologijo za določanje cen javnih dobrin in cen dobrin dopolnilnih dejavnosti v
               javnih zavodih. Opredeliti bodo morali javno mrežo. Opredeliti bodo morali dovoljen
               obseg dopolnilne dejavnosti, tako imenovane tržne dejavnosti, že v svojem področnem
               prepisu. Potem pogoje, ki jih bodo morali izpolnjevati izvajalci dejavnosti splošnega
               pomena, tako kadrovske, prostorske in druge pogoje. Potem natančno določiti košarico
               pravic, če hočete, vrsto in obseg javnih dobrin ter pogoje za zagotavljanje in
               uporabo, tudi za uporabnike, pod kakšnimi pogoji bomo lahko dostopali. Posebej
               pravice in obveznosti uporabnikov javnih dobrin bodo morali pregledno v predpisih
               določiti, česar danes še ni. Potem bodo morali jasno določiti vire in način
               financiranja dejavnosti splošnega pomena. Potem vrsto in obseg premoženja, ki se bo
               zagotavljal izvajalcem dejavnosti splošnega pomena. Gre za standard, na podlagi
               katerega bomo lahko uporabniki zanesljivo verjeli, da bomo zdravljeni z najboljšo
               opremo in v najboljših pogojih, da bomo izobraževani v didaktično primerno
               opremljenih prostorih in tako naprej, in druge elemente. Ampak najmanj ti elementi
               bodo morali biti v področnih predpisih. 131. člen zelo jasno pove, da se bodo javni
               zavodi lahko preoblikovali: 131. člen prvi odstavek: ustanovitelj javnega zavoda
               lahko preoblikuje javni zavod v skladu s tem zakonom, ko so v področnih zakonih
               izpolnjeni pogoji iz 7. člena tega zakona. To je pa najkasneje v treh letih, potem ko
               bo ta zakon sprejet. Red hočemo vzpostaviti, da ne bo slučajno komercializacije,
               tajkunizacije in privatizacije na posameznih področjih.</p>
               <p>Torej, glede določitve možnih virov financiranja ne odstopamo od zdajšnje ureditve,
               kjer jih samo natančno določimo, hkrati pa jasno povemo, da izvajalcem, kdorkoli to
               že bo, bo ustanovitelj moral sredstva, potrebna za izvajanje te dejavnosti,
               zagotoviti s pogodbo, ne glede na to, ali bo to javni zavod z neomejeno
               odgovornostjo, z omejeno odgovornostjo ali koncesionar, v roku dveh mesecev po
               sprejemu finančnega načrta <stage>(na primer zavoda za zdravstveno zavarovanje)</stage> ali
               proračuna, kadar bodo financirani iz občinskih ali državnih proračunov. Zdaj, se
               opravičujem, je praksa večkrat takšna, da na vladi potrjujemo finančni načrt, ki ga
               nek zavod pripravi konec leta za leto, ko je pravzaprav deloval na podlagi najemanja
               kreditov. So pač najeli kredite in konec leta so državo poprosili, da jim to povrne,
               ker so oni vendarle delali v javnem interesu. Imamo takšne primere, kjer smo se
               zgražali. Čeprav, še enkrat, Zakon o javnih financah je že danes določil, da mora
               biti pogodba z izvajalcem sklenjena v razumnem roku, ampak pri nas imamo velikokrat
               probleme s praksami.</p>
               <p>Vprašanje cene javnih dobrin. Na marsikaterem področju so cene javnih dobrin
               določene, marsikje niso, marsikje je storitev financirana na palec, po potrebah
               nekega javnega zavoda, da izvede kakšno storitev. Tu smo jasno povedali, da so cene
               javnih dobrin regulirane, regulira jih seveda ustanovitelj v soglasju s financerjem,
               da morajo biti cene oblikovane enako, ne glede na način in ne glede na vire
               financiranja in ne glede na pravni status izvajalca dejavnosti splošnega pomena. Kdo
               bo metodologije za določanje cen določil – področni predpisi. Ta zakon tega ne more
               narediti, ker gre za tako različne dejavnosti. To ceno bo potem potrjeval
               ustanovitelj v soglasju s financerjem in bo potem javno objavljena, tako kot načelo
               transparentnosti javnega sektorja to terja. Kaj bo ta kalkulacija cene morala
               vsebovati? Samo stroške, tu pa vse stroške, ki so potrebni za zagotavljanje javne
               dobrine: stroške dela, materialne stroške, amortizacijo oziroma donos. To je bil zdaj
               velik problem, da ta zakon torej v tej ceni omogoča tudi donos. V členu, kjer to
               določamo, zelo jasno povemo, da lahko ti izvajalci ustvarjajo, naši javni zavodi,
               tudi donos na vložena sredstva, da pa ta donos ne sme presegati višine donosa na
               dolgoročne dolžniške vrednostne papirje Republike Slovenije na dan 1. 9. tekočega
               leta. Objavljen bo na spletni strani Ministrstva za finance. Na dan 30. 6. 2011 je ta
               donos 3,18 %. Čemu je namenjen? Namenjen je temu, da bodo lahko zagotavljali
               kvalitetne storitve in bodo lahko opremo, ki je amortizirana, porabljena, tudi
               obnavljali. Ni mogoče, da v javnem sektorju opreme ne morejo obnavljati, ker čakajo
               na ustanoviteljev blažev žegen, ali bo kupil kakšno bolj sodobno napravo ali ne, mi
               potrošniki te javne storitve smo pa oskrbovani manj kakovostno kot nam pravzaprav
               država obljublja, da nas bo oskrbovala. To imajo vsi izvajalci javnih služb v
               evropskem prostoru, ta donos, ki omogoča osnovno in razširjeno reprodukcijo za obnovo
               sredstev, predmetov, ki se rabijo za kvalitetno izvajanje javnih storitev. Torej
               zakon še v koncu tega prvega poglavja jasno določa, koga lahko občina oziroma država
               pooblasti za izvajanje dejavnosti splošnega pomena. Lahko to naredi tako, da ustanovi
               javni zavod, to je enako kot zdaj, z aktom o ustanovitvi z vsemi pogoji itn., lahko
               podeli koncesijo zasebnemu zavodu ali drugi pravni ali fizični osebi, enako kot
               sedaj, vendar določamo, pod kakšnimi pogoji. Lahko pa v določenem delu tudi
               sofinancira dejavnosti pravnih ali fizičnih oseb. Tukaj so običajno razpisi, kjer
               lahko za izvajanje dejavnosti splošnega pomena kandidirajo vsi, ki izpolnijo pogoje,
               ki so v tem razpisu navedeni, in seveda so potem tudi nadzorovani, kako to dejavnost
               opravljajo. To je del, ki ga danes nimate nikjer v zakonodaji. In po moji osebni
               oceni pomeni veliko pomembno dodano vrednost, usmeritev pripravljavcem področnih
               politik.</p>
               <p>Drugi del je statusni del. Uredimo javni zavod. Javni zavod opredelimo ne kot pravno
               osebo zasebnega prava, ampak kot pravno osebo javnega prava, ki izvaja eno ali več
               dejavnosti splošnega pomena kot svojo temeljno dejavnost. Zato jo ustanovimo. Ne
               zato, da bi izvajali komercialno, dopolnilno, tržno dejavnost. Ob standardih,
               normativih, ob vseh predpostavkah se bo točno vedelo, s kakšnimi kadrovskimi,
               materialnimi viri bo lahko posamezni izvajalec distribuiral javno dobrino, zdravje,
               izobraževanje itn. Samo red je treba narediti na posameznih področjih. In javni zavod
               bo sedaj izvajal to svojo temeljno ali več teh dejavnosti na nepridobiten način, z
               dovoljenim donosom, da bo lahko svojo opremo obnavljal, to je pa tudi vse. Kje vidite
               dobičkonosnost te ureditve, mi lahko, prosim, v nadaljevanju razprave to kdo pojasni?
               Jasno definiramo, da javni zavod izvaja dejavnost na nepridobiten način. In seveda
               mora zagotoviti vsem uporabnikom dostopnost do teh dobrin pod enakimi pogoji, po
               določeni ravni kvalitete, ki bo določena s standardi in normativi. Veliko razprav je
               bilo, ali naj sploh dovolimo, da bi lahko javni zavodi še opravljali to dopolnilno
               tržno dejavnost, za katero danes zakon pravi, da jo lahko, če je povezana s temeljno
               dejavnostjo, in jo nekateri opravljajo veliko, drugi manj.</p>
               <p>Po skrbni razpravi tudi s socialnimi partnerji in z izvajalci, po pregledu analize,
               kjer se v povprečju ugotavlja, da je bilo leta 2009 v okviru vseh prihodkov za
               izvajanje dejavnosti pravzaprav 6 % ustvarjanja prihodkov iz tržne dejavnosti v
               povprečju vseh zavodov. In da bi zagotovili enak položaj javnih zavodov v odnosu do
               položajev v državah članicah Evropske unije, smo pod točno določenimi reguliranimi
               pogoji dovolili tržno dejavnost v teh desetih členih in v nadaljevanju.</p>
               <p>Dva tipa javnih zavodov smo se odločili opredeliti v tem zakonu. Tako kot Zakon o
               gospodarskih družbah za dobičkonosne posle ureja družbo z omejeno odgovornostjo, pa
               delniško družbo, pa s.p., pa družbo z neomejeno odgovornostjo, pa za vsako od teh
               določa, katere organe ima, itd., ampak javni sektor oziroma te družbene dejavnosti v
               interesu družbe, ki se morajo nepridobitno distribuirati državljanom, pač ne morejo
               delovati v obliki gospodarske družbe, itd., ampak v obliki osebe javnega prava pod
               javnopravnim režimom. Ta dva javna zavoda – z omejeno odgovornostjo in z neomejeno
               odgovornostjo – sta različna samo v odnosu do ustanovitelja, ne v odnosu do dobička
               ali nedobička. Javni zavod, ki bo bolj avtonomen, ne pa neodvisen od ustanovitelja,
               se bo imenoval javni zavod z omejeno odgovornostjo. Ustanovitelj mu bo zagotovil
               strokovno in poslovno avtonomijo. Kaj je to poslovna avtonomija? Mi jo definiramo in
               tudi strokovno avtonomijo definiramo. Če pogledamo današnje javne zavode, lahko
               ugotovimo, da imajo strokovno in poslovno avtonomijo danes univerze, tako kot
               približno danes urejamo ta tip osebe javnega prava, vsi ostali pa imajo samo
               strokovno avtonomijo in v delu omejeno poslovno avtonomijo. Zakaj, kaj je to poslovna
               avtonomija? To je samo vprašanje, kdo nabavlja opremo in kdo gradi prostore za
               izvajalca? Ali to dela ministrstvo, ali občina, ali to dela zavod sam? Ravnanje s
               premoženjem pomeni ustvarjanje pogojev za izvajanje te dejavnosti. Za to rabiš
               prostor, za to rabiš opremo in poslovna avtonomija pomeni ravno to. Osnovne šole,
               kjer ravnateljem ne bomo določili, da morajo graditi osnovno šolo, pa da morajo
               graditi telovadnico, ne bodo imele poslovne avtonomije, ker je ne rabijo, ker jim ni
               treba v procesih javnega naročanja iskati izvajalcev del, itd.. One bodo javni zavod
               z neomejeno odgovornostjo, kjer bo ustanovitelj to poslovno avtonomijo zadržal za
               sebe, tako kot je to danes, za to bo ustvaril pogoje. Ti ljudje bodo pa tam imeli
               kadrovsko avtonomijo, ki jo tudi natančno definiramo. Kaj je kadrovska avtonomija?
               Odločanje o strokovnih vprašanjih in o kadrovski politiki – to je sistemizacija
               delovnih mest in zaposlovanje. To ni izstop iz plačnega sistema, to je to, kar
               ravnatelji danes počnejo, to je kadrovska avtonomija. Da ne zaposlijo učitelja na
               ministrstvu, ampak da ga šola izbere po postopku , to je kadrovska avtonomija in da
               glede na število vpisanih otrok določi, koliko učiteljev rabi glede na standarde in
               normative, ki so določeni v predpisih. To pomeni strokovna avtonomija. V prispevkih
               te civilne družbe piše, da ravno na podlagi strokovne avtonomije, ki se danes
               zagotavlja obema tipa zavodoma, obstaja velika nevarnost, da bodo izšli iz sistema
               javnih uslužbencev in iz enotnega plačnega sistema. Zaposlovanje v javnih zavodih –
               torej strokovna avtonomija – je danes zagotovljeno v celoti in sicer na način, da
               sklepajo delovna razmerja na podlagi Zakona o delovnih razmerjih in ne na podlagi
               Zakona o javnih uslužbencih in na način, kjer se ustanovitelj v izbiro kandidatov ne
               vtika. To je to in to jim zagotavljamo še naprej, obema tipoma javnih zavodov.</p>
               <p>Javni zavod z omejeno odgovornostjo, ko bo imel tudi poslovno avtonomijo, bo imel
               omejeno možnost razpolaganja, tudi zadolževanja, v tem delu je v nadaljevanju v 10
               členih preprečena kakršnakoli odsvojitev državnega ali občinskega premoženja, razen v
               korist ustanovitelja, to sta pa občina in država. Mislim, da je to 33. člen, ki
               govori o možnosti odsvojitve svojih deležev, jasno povemo, v čigavo korist – samo v
               korist ustanovitelja.</p>
               <p>Glede stečaja. Nekdo je govoril danes o stečajih. Pri obeh tipih javnih zavodov
               obstaja odgovornost ustanovitelja za obveznosti. Torej, pri obeh tipih je
               zagotovljeno, da do stečaja ne more priti. In stečajev v teh dejavnostih ne more
               biti, niti zadolževanja v smeri zastavitve premoženja za najem kredita. To je vse
               preprečeno tem javnim zavodom. Tako da v tem delu smo to avtonomijo z razpolaganjem,
               najemanjem kreditov, bistveno bolj omejili, kot nekateri zavodi počnejo to danes. To
               je omejeno bistveno bolj, kot je urejeno danes.</p>
               <p>Ker bo torej javni zavod z omejeno odgovornostjo imel obe vrsti avtonomij, so tudi
               organi drugačni kot pri drugem javnem zavodu. Imel bo direktorja ali upravo in
               nadzorni svet z nadzornimi pooblastili in tudi druge organe, ki jih bodo določili
               področni predpisi, na primer strokovni svet. Ali bo ustanovitelj izvajal nadzor – ja,
               bo, tu jasno določamo, da mora imeti večino v nadzornem svetu, in to kompetentnih
               ljudi, ki jih bo preverjal KAS. V tem nadzornem svetu bo tudi najmanj tretjina
               zaposlenih, kar seveda zagotavlja pomemben del soupravljanja ljudi pri upravljanju
               teh družb. V nadzornem svetu bodo lahko tudi predstavniki financerja ali uporabnikov,
               kot bo to določila področna zakonodaja. Ustanovitelj bo pri tem tipu javnega zavoda
               za obveznosti odgovarjal omejeno in subsidiarno in samo v obsegu sredstev, ki jih
               zagotavlja za izvajanje temeljne dejavnosti.</p>
               <p>Javni zavod z neomejeno odgovornostjo bo podoben kot zdajšnji zavod. Investicijsko
               aktivnost si pridrži ustanovitelj, sam bo zagotovil opremo, zagotavlja se mu samo
               kadrovska avtonomija, ki jo imajo tudi danes. Zato bo ta javni zavod imel svet, ki bo
               organ upravljanja in ne nadzora. Ustanovitelj si bo pridržal neposreden nadzor nad
               delovanjem takega zavoda in bo tudi neomejeno odgovarjal za obveznosti zavoda.</p>
               <p>Mogoče ste spregledali pomembno novost. S ciljem racionalizacije poslovanja uvajamo
               tudi skupnosti javnih zavodov, kjer se bodo po posameznih področjih lahko
               ustanovitelji odločili, da bodo v sodelovanju z javnimi zavodi za svoje člane, torej
               javne zavode, skupne zadeve na področju pravnih, kadrovskih, računovodskih in drugih
               splošnih nalog, javnih naročil opravljali v okviru te osebe javnega prava, če bo to
               sploh pravna oseba, lahko bo imela samo pogodben odnos z javnimi zavodi.</p>
               <p>Natančno urejamo odnose z uporabniki, točno določamo obveznosti, javnost,
               transparentnost, odzivnost na potrebe uporabnikov.</p>
               <p>Izjemno pomembna je po moji oceni tudi nova programska ureditev javnih zavodov. Tudi
               v tem delu velja poudariti program dela in finančni načrt. Program dela, danes je
               bolj kot ne – različno od dejavnosti do dejavnosti – finančni načrt pomemben in ali
               se je toliko denarja porabilo. Zdaj je v programu dela treba jasno določiti merila in
               kriterije za kvalitetno opravljanje storitve, zaupane posameznemu izvajalcu. Poročati
               bo moral tudi o uresničevanju zastavljenih ciljev glede kakovosti izvajanja storitev,
               v vsakem programu dela in finančnem načrtu bo moral ločeno prikazati temeljno in
               dopolnilno dejavnost, če bo slučajno opravljal del dopolnilne dejavnosti.</p>
               <p>Glede koncesij je pomembna novost za razliko od zdajšnje ureditve, da jasno zapovemo,
               kdaj se koncesija lahko podeli. To bo veljalo za vsa področja. Tega poglavja ne
               zdravje, ne socialno varstvo, ne nihče ne bo več urejal v področnih zakonih. Za njih
               bo veljalo poglavje o koncesijah v tem zakonu, to je bila intenca. In uredili smo tri
               stvari, ki danes niso urejene, v ostalem smo koncesijo uredili tako, kot so danes ob
               najboljših praksah opozorili tisti, ki v postopku koncesij kot izvajalci
               sodelujejo.</p>
               <p>Prva sprememba je, da jasno povemo, da se koncesija lahko podeli pravni ali fizični
               osebi samo pod pogojem, da javna mreža ne more zagotoviti opravljanja dejavnosti
               splošnega pomena v takšnem obsegu in kakovosti ali na takšen način, da bi bila brez
               ovir dostopna vsem njenim uporabnikom.</p>
               <p>Torej javna mreža se bo s koncesionarji izpopolnjevala le tam, kjer država ali občina
               ne bosta iz objektivnih razlogov več sposobni zagotoviti izvajanja dejavnosti na
               predpisani način. S tem želimo preprečiti podeljevanje koncesij na podlagi okoliščin
               in interesov, ki z namenom, ciljem, potrebnim obsegom in načinom izvajanja javne
               službe nimajo nikakršne povezave in žal smo bili v preteklosti v pomembnem delu priča
               tovrstnemu stihijskemu podeljevanju koncesij.</p>
               <p>In če boste pogledali v prehodnih določbah: če bi bil zakon sprejet, bo treba po tem
               zakonu podeljevati koncesije. Če odločba še ni izdana, se bodo morali postopki
               ustaviti, in kaj bo podlaga za podeljevanje koncesij: javna mreža, dokler javne mreže
               ne bo. Zelo jasno določeno. Kjer se bo torej na posameznem področju videlo, kje je
               deficit, kje ljudje ne morejo dostopati do javne dobrine in tako naprej, bo lahko
               ustanovitelj iskal tudi to zasebno pobudo. V prehodnih določbah je zelo jasno: javna
               mreža je pogoj za nadaljnje podeljevanje koncesij.</p>
               <p>Mi, za razliko od evropskega pravnega reda, nismo imeli nikjer določeno v področnih
               predpisih, kolikšno je maksimalno obdobje podeljevanja koncesije. To je po evropskem
               pravnem redu obvezno, zato smo marsikje že videli, da so bila prizadevanja, da bi
               bile koncesije dedne, že skorajda. Tu jasno povemo, da je maksimalen rok 30 let,
               napotujemo tudi na področno zakonodajo, kjer bo pri določitvi roka treba upoštevati
               naravo dejavnosti splošnega pomena in tudi tveganje ter koristi, ki jih prevzame
               koncesionar. Če bo zasebnik zgradil in opremil dom za starejše, bo koncesijsko
               obdobje daljše, ker bo veliko zasebnega kapitala investiral, da bo potem v okviru
               javnopravnega določenega režima izvajal javno službo na enak način, po enaki ceni,
               pod enakim nadzorom kot javni zavod. Tako predvideva ta predpis.</p>
               <p>Pomembna določba je tudi finančno poslovanje. Tu smo v sodelovanju z Ministrstvom za
               finance uredili to; do zdaj je bila obvezna uporaba za oba tipa javnih zavodov Zakon
               o javnih financah. Ampak v 88. in drugih členih, že na tem mestu, v tem predpisu
               določamo, da morajo rabiti sredstva na javnopravni režim, gospodarno učinkovito in
               seveda zakonito, da se presežek, ki ga ustvari javni zavod, sme izključno uporabiti
               za izvajanje temeljne dejavnosti.</p>
               <p>Glede zadolževanja določajo omejitve, se omeji lahko le na kratkoročno, za
               investicije pa pod pogojem, da se gradi premoženje, ki je nujno potrebno za izvajanje
               temeljne dejavnosti in še to, ob soglasju vseh organov in tudi ustanovitelja. Glede
               na računovodstvo, jasno povemo, da se mora denar, ustvarjen iz temeljne dejavnosti in
               iz tržne dejavnosti v skladu z Zakonom o preglednosti finančnih odnosov in ločenem
               evidentiranju različnih dejavnosti, voditi ločeno in se ga ne sme mešati.</p>
               <p>Glede nadzora določamo štiri tipe nadzora, in sicer: nad zakonitostjo, izvrševanjem
               predpisov, kakovostjo dela, poročanjem. Poročanje enako urejamo za javni zavod in
               tudi za koncesionarja in tisto še enkrat, kar je v prehodnih določbah najbolj važno:
               ko bodo področni predpisi določali vse, kar določa 7. člen tega zakona, bodo šele
               lahko ustvarjeni pogoji, da bodo v tem istem področnem predpisu tudi določili, ali bo
               za osnovne šole ustanovljen javni zavod z neomejeno odgovornostjo, ki je podoben tip
               javnega zavoda kot ga imamo danes. Ministrstvo za šolstvo pravi, da ja. V tem primeru
               bo investicijska aktivnost in vse to, kar je zdaj na občini, ostalo občini. Ravnatelj
               bo enako odgovarjal za kadrovsko politiko, za poslovanje in za kvaliteten
               izobraževalen pouk. Ampak to bo določil zakon o izobraževanju. Tega ne določa ta
               zakon. Ministrstvo za šolstvo že približno ve, kako. Srednja šola, ki do polovice
               usposablja s praktičnim poukom v sodelovanju z gospodarstvom svoje dijake za to, da
               bodo spodobni stružiti, popravljati vozila itn. Ti dijaki ustvarjajo izdelke. Te
               izdelke je smiselno prodati. In v tem delu seveda gre za tržno dejavnost. In se bodo
               na področju izobraževanja odločali, ali bi bilo v tem primeru bolje, da se ustanovi
               javni zavod z omejeno odgovornostjo, kjer bo tudi zelo sodeloval z gospodarstvom. Na
               drugih področjih pravzaprav ministri, ko smo z njimi resno usklajevali ta predpis...,
               tudi z občinami, se opravičujem, ta papir, ki ga je Skupnost občin Slovenije dala,
               pravzaprav kaže na nepoznavanje nekaterih določb v tem zakonu. Mi smo imeli
               usklajevanja z vsemi temi, ampak mogoče so prišli drugi in zdaj tudi pišejo drugi.
               Skratka, jaz s polno odgovornostjo zagotavljam, jaz upam, da ta predstavitev, se
               opravičujem, bila je dolga, ampak takega zakona ni mogoče kratko predstaviti, ker ima
               veliko institutov, ki po moji oceni pomenijo bistveno izboljšanje pogojev za to, da
               bodo lahko področni predpisi politiko zagotavljanja dobrin socialne države zagotovili
               boje. Hvala lepa.</p>
            </sp>
            <sp xml:id="SDZ5-Redna-29-2011-06-17.sp27">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Andrej Magajna, pripravi naj se gospod Roberto Battelli – vidim, da
               ga ni – Franco Juri oziroma gospod Marijan Križman.</p>
            </sp>
            <sp xml:id="SDZ5-Redna-29-2011-06-17.sp28">

               <speaker>ANDREJ MAGAJNA:</speaker>

               <p>Slišali smo, da je zakon zelo obsežen, tudi marsikdo od nas ga je prebral. Treba ga
               je tudi prav razumeti, bomo rekli. Zanimiv je pa že sam uvod, tudi uvod je treba
               temeljito premisliti in po mojem je problem v izhodiščih. Poglejte, odstopili smo od
               standardne strukture zavoda. Ustanovitelj, izvajalec, uporabnik. Jaz si ne
               predstavljam, kako bi izumili drugo formulo. Je ni, je ne moremo. Kje so zdaj
               uporabniki? Uporabnike smo dali v nadzorne svete in kako bodo tam zastopani, je
               odvisno potem spet od statuta zavoda. Morda bodo res povsem na obrobju, ampak zavodi
               so zaradi uporabnikov. Zaradi česa drugega so, kot zaradi uporabnikov, ne zaradi
               lastnikov, ne zaradi izvajalcev, predvsem zaradi nas uporabnikov, vsi smo
               uporabniki.</p>
               <p>Tudi v družbah, tako javnih gospodarskih družbah morajo imeti uporabniki ključni
               nadzor, bi rekel ključno besedo pri vsej stvari, ne pa jih odrivati, pa bodo sedaj
               lastniki imeli ključno besedo. To je čisto zgrešen koncept, v izhodišču je zgrešen.
               Lahko gremo k členom, ampak v izhodišču je stvar problematična. Odstopati od tega
               tripartitnega modela ne moremo. Uporabniki morajo imeti svojo vlogo in mesto v kateri
               koli obliki modernizacije. Izriniti uporabnike na obrobje, to je nedopustno in
               zgrešeno v osnovi, tudi če ne gledamo podrobnosti.</p>
               <p>Javno-zasebno partnerstvo, to se tudi lepo sliši, kako bomo partnerji. Žal pa se v
               praksi to izrojeva. Težko je izpostaviti model nadzora, ki bi to preprečil. Poglejte,
               kaj bo sedaj vse možno. Zasebni kapital, domači in tuji, bo imel lahko deleže v
               javnih zavodih. Lepo, vse bomo imeli v istem zavodu. Javni kapital naj bi se lahko
               vlagal v zasebne zavode. Mešanje javnega in zasebnega. Žal običajno v praksi to
               privede do oškodovanja, ker je pač križanje interesov, motivov. Nekje je motiv čim
               boljša javna storitev, presežek, če se že ustvari, po klasični definiciji javnih
               zavodov ostane zavodu, recimo, tudi teh tako imenovanih javnih podjetij ali
               gospodarskih družbah. Naj bi se namenil investicijam, infrastrukturi javnih zavodov,
               ali pa, končno, to bi bilo še najbolj pomembno, znižanju cene javne storitve. Ne pa,
               da bo sedaj uprava razmišljala, kako si bodo presežke delili.</p>
               <p>V uvodu tudi piše: javni zavodi bodo neprofitni. To se zelo lepo sliši. Ampak
               definicija neprofitnosti – to, na kar je kolegica Julijana opozarjala že pri Zakonu o
               zdravstveni dejavnosti pred enim letom – pa nikakor ni šlo predlagatelju, da bi dal
               definicijo, da tisti, ki izvajajo, ne morejo biti deležniki nad temi presežki. Poleg
               tega, da že dobiva plačo iz javnih sredstev, v svojem delovnem času bo opravil še
               tržno dejavnost in še nagrado si bo izplačeval. Če je meni to omogočeno, bom jaz tudi
               gledal, da bom v javnem sektorju delal čim manj, da se bom tam čim manj angažiral, pa
               kaj zraven prislužil. Ker to ni prav ločeno, čeprav piše v uvodu, da je neprofitno.
               Samo odvisno, kako to opredelimo. Kaj je ta neprofitnost?</p>
               <p>Sistemi, ki so zapleteni, niso obvladljivi. To je na splošno. Že ti naši sistemi, ki
               naj bi bili obvladljivi, vemo, kako delujejo. Na primer, banka. Okostnjaki padajo iz
               omar. Gospod Klemenčič se je resno lotil protikorupcijskega dela. Številke gredo v
               enormne vsote. Enormne vsote subjektov, ki so prejemali kredite, posojila po
               neverjetnih pogojih. Izgleda, da ne po poslovnih, ampak političnih, prijateljskih, ne
               vem kakšnih, klientelističnih. Klientelizem je problem Slovenije. Izgleda, da bo imel
               gospod Klemenčič ogromno dela, če ga ne bodo prej zamenjali. Tudi preveč resno je
               vzel svoje delo, tako kot gospod Soršak v Agenciji za varstvo konkurence. Jaz ga
               pogrešam. Takrat se je šele kaj dogajalo. Pred njim se je bore malo dogajalo, za njim
               se tudi manj dogaja. Teh sistemov se ne da kontrolirati. Ta prelivanja sredstev:
               zasebno, javno, kako se bo to v praksi dogajalo, saj pravim, v bolj preglednih,
               enostavnih sistemih to ne funkcionira. Kako bo v tem sui generis pravno zmedenem
               sistemu deloval ta nadzor, pa res ne vem. Zasebni sektor ima svoj motiv – dobiček in
               tukaj javno-zasebno sprego izpeljati... Me veseli, gospod Gorenak je dobro rekel in
               tudi sam nisem privrženec nekih starih socialističnih modelov, kar se pogosto komu
               očita, nič nimam proti zasebnem sektorju, ampak gospod Gorenak je dobro rekel,
               zasebni sektor ja, če sam razpolaga, če sam prinese svoja sredstva. Za zasebni
               sektor, ki izčrpava javni sektor, za te relacije pa nismo. Res, težko si
               predstavljam, da bomo lahko ta zakon amandmirali in ga popravljali, ker je v osnovi
               sporen, neobvladljiv in nerešljiv, kljub lepim deklaracijam v uvodu zakona. Končno
               pri vseh zakonih, ki smo jih do sedaj sprejeli v Državnem zboru, v uvodu vidimo same
               lepe cilje, pot pa je tlakovana, kot v ljudskih pregovorih, kako in kam. Toliko. Bodo
               še drugi kaj povedali.</p>
            </sp>
            <sp xml:id="SDZ5-Redna-29-2011-06-17.sp29">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Marijan Križman. Naslednji bi bil gospod Franc Bogovič. <stage>(Ga ni.)</stage>
               Gospod Bogdan Čepič.</p>
            </sp>
            <sp xml:id="SDZ5-Redna-29-2011-06-17.sp30">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik. Spoštovane kolegice, spoštovani kolegi.</p>
               <p>Moram reči, da sem pozorno poslušal 45 ali 50 minut ministrico in ker sem 30 let
               delal v zavodu, sem poslušal eno čudovito obnovo socialistične ureditve javnih
               zavodov. S sedanjim zakonom, ki naj bi določene stvari uredil, preuredil, ustvaril
               neka nova razmerja in predvsem ustvaril, kot pravi ministrica, boljši nadzor in
               seveda tudi soupravljanje delavcev in nenazadnje pridobivanje lastnega prihodka, kot
               smo temu včasih rekli. Meni je zelo žal, ampak jaz v tem nisem našel neke garancije,
               da se nam ne bo zgodilo to, kar se nam je zgodilo, ko je šlo zdravstvo skoraj v
               franže zaradi koncesij, mrežo je imelo, mrežo ima tudi sedaj, nihče ni brez mreže. Da
               ne bi kdo mislil, da smo s tem zakonom danes začeli abecedo, ta zakon je samo
               nadgradnja vseh zakonov, ki so do sedaj na tem področju, nobenega bistvenega izuma ni
               tukaj notri. Mi smo takrat šli bolj v privatizacijo zdravstva kot v koncesije in
               mrežo in vam povem, takrat sem sodeloval v eni občini pri tej zadevi, ne kot glavni,
               odgovorni, ampak sem sodeloval in vam povem, kako hitro se prisesajo na družbena
               sredstva, ne morete verjeti. Vi čuvate ena vrata, oni vam skozi tri druga notri
               pridejo in to se bo zgodilo tudi tukaj. To je sektor, ki ni bil privatiziran, kjer
               nismo dovolili, da se dogodi to, kar se je zgodilo zadnjih 15, 18 ali če hočete tudi
               20 let, saj ni važno, v gospodarstvu, nekdo je že o tem danes govoril – popolnoma smo
               uničili vse, kar je bilo zgrajeno in narejeno, skoraj popolnoma. Naj mi kdo pove, kje
               so garancije, ko bomo sprejeli ta zakon, da se ta zgodba ne bo ponovila. Ker, ko sem
               poslušal in tudi sam mislim tako, prav iz javnih sredstev si bo nekdo ustvaril
               dejavnost, ki bo dobičkonosna, s katero bo lahko bistveno služil, zaposloval,
               ustvarjal neko blaginjo, to bo pa prepustil občini ali državi, naj se tam nekje, kaj
               jaz vem, naj nekje živi in naj se trudi. Točno to se bo zgodilo, zato ker mi nismo
               zamenjali državljanov, ne vseh, nekaterih. Mi nismo zamenjali ljudi in miselnosti
               nismo zamenjali, da ne bi določenih takšnih stvari naredili. Ker sicer tega ne bi
               gospodarstvu naredili in še kje drugje. Ne vidim razloga, zakaj ne bi potem v
               družbenih dejavnostih, saj po tem kar kličejo. To je še edini, če lahko temu rečem,
               vedno se malo šalim, in rečem: to je še ostanek socialistične ureditve, kjer je vse
               malo po starem in kjer so vse nepremičnine še vedno v lasti države, v lasti občine,
               kjer so bile šele lansko leto zapisane v kataster stavb določene lastnine, recimo
               kulturni zavodi, še v zemljiško knjigo niso vpisani, kaj šele, da bi vedeli, kaj je
               od države in kaj je od občine. Mi imamo za narediti še veliko korakov, preden to
               sprejmemo, še veliko korakov. Najprej moramo vedeti, kaj je čigavo, v kakšnih in
               čigavih pravzaprav javnih zavodih poslujejo določeni zavodi. Niso razmejeni, niti med
               občino in državo, kaj šele da bi bili vpisani v zemljiško knjigo. Komaj v kataster
               stavb je vpisan moj bivši zavod, kar sem sam počel. Zdaj en dan so me klicali po
               telefonu, če vem, kje so papirji. Tako, da ne govorim na pamet in ne želim
               omalovaževati ne tega zakona ne tistega, ki je pripravljen, ampak želim zelo resno in
               trezno opozoriti, bodimo previdni pri teh zadevah, da ne bomo naredili še enega
               koraka v prazno, v neznano, ker nazaj je potem vedno težko. Pojdite danes spreminjat
               zakone, pa boste videli, ampak lahko spremenimo zakone, ne bomo pa povrnili tovarn in
               podjetij, ki se jih je likvidiralo in jih ni in jih nikoli več ne bo nazaj. In če to
               ni bila dobra šola, kako je treba biti previden, potem jaz ne vem, kaj nas bo
               izučilo. Ampak, takšni smo ljudje, bog pomagaj, saj nobenega ne obtožujem, takšni smo
               ljudje in ljudje se nismo spremenili, ljudje hlepimo po materialnih dobrinah in tukaj
               so še ostale materialne dobrine, ki se kopičijo, ki jih ti pridni gospodarji, v
               kakršnem pravnem statusu so, jih vendarle držijo skupaj, in ni res... Mislim, žaljivo
               je govoriti, kaj bi bilo, kako bo, kaj vse bo. Kaj pa zdaj, ali mislite, da zdaj ni
               nič, da zdaj tam nimamo direktorja in nimamo nadzornega oziroma sveta zavoda, kjer
               sedijo trije ljudje ali pet ali osem. Čisto vseeno, tripartitno sedijo. In v soglasju
               imenujejo direktorja oziroma soglasje daje minister, zavod pa izbere najprimernejšega
               kandidata, sprejmejo program dela, obravnavajo zaključni račun, obravnavajo poročilo
               o delu, spremljajo delo direktorja, mu podpišejo individualno pogodbo in tako dalje
               in tako bližje. Lastnina je znana, zato ker ,kot je pravila ministrica, se je
               prepisala na državo ali na občino. In od tistega trenutka naprej lastnina ni bila več
               družbena lastnina, ampak je bila lastnina od nekoga, torej last občine ali last
               države.</p>
               <p>In tukaj v 7. členu, upam, da ne bom predolg, se opravičujem, če bom to prebral,
               ampak tu piše: splošni okvir normiranja dejavnosti splošnega pomena. To je vrsta in
               obseg dejavnosti splošnega pomena, standardi in normativi kot podlaga za izvajanje,
               financiranje in tako dalje, metodologija za določanje cen, opredelitev javne mreže.
               Vse to že imamo. Ali nimamo javne mreže?! Nimamo javne mreže?! Povejte mi, po katerem
               sistemu funkcionira recimo Pokrajinski arhiv Maribor ali Ljubljana. Nima mreže?! Mi
               lahko poveste?! Mi boste povedali, ko boste dobili besedo, verjetno, ampak tako
               sprašujem, bolj retorično, kot da bi želel vas zasliševati. Mreža je znana, saj po
               mreži se funkcionira, po mreži so ljudje zaposleni, to je normativ za zaposlenost, to
               je normativ za skladišča, za vse drugo.</p>
               <p>Opredelitev in dovoljeni obseg dopolnilne dejavnosti v zavodih, pogoji, ki jih morajo
               izpolnjevati izvajalci, in tako dalje. In drugi elementi. Potem pridemo na 11. člen,
               ki v drugi točki govori, da zavod lahko poleg temeljne dejavnosti izvaja v omejenem
               obsegu na način in pod pogoji, določenimi z zakonom ali odlokom samoupravne lokalne
               skupnosti tudi pridobitno dejavnost, v nadaljnjem besedilu dopolnilna dejavnost, kot
               sem rekel prej, temu smo rekli lastni prihodek in iz tega je bilo baje pridobljeno 6
               %. Moja bojazen je, da bo ta prihodek zlorabljen, da bo ta prihodek šel v roke
               tistih, ki so spretneži in zviteži in bodo seveda opravljali pridobitno dejavnost,
               uporabili ta sredstva in še kakšna druga in kot sem prej rekel, opustili tisto jedro
               zavoda, naj opravlja tiste funkcije, ki jih plača država, toliko da lahko živi in da
               gre naprej. To je naša bojazen. Ko sem prej povedal, sem to povezal s privatizacijo,
               ki smo jo naredili tako divje, da še nobena država na tem svetu ni videla kaj takega.
               Ne vidim, bojim se, da se bo to tudi tukaj zgodilo, zato, ker se niso ljudje
               zamenjali, niso se zamenjali, so ostali vedno isti, ki prežijo še na ta del prihodka,
               ki ga lahko pobašejo v svoje privatne žepe.</p>
               <p>Po mojem prepričanju, zakon, ki na dolgo in široko obravnava te javne zavode in jih
               primerja z drugimi državami, to je vse v redu in prav in kot sem prej rekel, niti
               slučajno ne bi omalovaževal ali podcenjeval tistega, ki je to naredil in se potrudil,
               ker to je zelo veliko delo in zelo kompleksno in razprava je zaradi tega, da se to
               obdela in da se o tem spregovori. Ampak jaz vam bom povedal iz, ne bom rekel, da iz
               lastnih izkušenj, ker sam nisem tega počel, pa tudi nisem bil v taki službi, kjer bi
               lahko na te stvari naletel. Bojim se, da bomo v teh javnih zavodih doživeli tisto,
               kar smo doživeli v naših podjetjih v Sloveniji. In to ne pomeni, da jaz za ta zakon
               ne bom glasoval, ne pomeni pa tudi, da bom kar tako prostodušno rekel okej, še en
               zakon v vrsti zakonov, ki smo jih doživeli v javnih zavodih. Pet ali šest, najboljši
               je bil, se mi zdi, iz leta 1969, potem so bili pa vse slabši, kar se tiče kulture, by
               the way, da ne bo kdo mislil, da govorim kar na splošno. Drugo, tem javnim zavodom je
               bila vsaj ena stvar prizanešena, to, da nismo na žalost v tej državi uspeli dokončati
               z lokalno samoupravo in da nismo prišli do regij. Ker, če bi prišli do regij, bi
               imeli še nekaj dodatnega danes za diskusijo o tem zakonu. Žal se danes ne moremo o
               tem pogovarjati, ker pač regij nimamo. Ampak, če bi imeli regije, je kar nekaj
               zavodov, ki so stebri v teh določenih regijah. In to je sicer never ending story,
               glede na to, da z lokalno samoupravo po vsej verjetnosti še dolgo ne bomo končali,
               ampak žal kot pravim, ta zakon bo treba dokončati takrat, ko bomo imeli tudi lokalno
               samoupravo dokončano, ker bistveno vpliva na regijo in bistveno v drugačni luči se
               osvetli zavod, kot zdaj, ko zgolj funkcionira izključno v državi in v občini, kjer
               ima svoj sedež. Tako, svoje bojazni sem opisal. Zakon nisem ocenil kot slab. Tega si
               ne bi dovolil. Kvečjemu sem ga ocenil kot vir bojazni, kjer se bodo lahko dogodile
               stvari, o katerih sem že govoril, da jih ne ponavljam. Ali bomo imeli še kakšne
               dodatne varovalke, da se to res ne bo dogodilo, ne vem? Upam, da ja, sicer pa
               prepustimo razpravi in pripombam, ki bodo mogoče prinesle tiste rešitve, za katere
               imam slab občutek, pa ne samo jaz. Danes sem poslušal razprave, jih je še takih
               razprav, tako da zaenkrat toliko in upam, da bomo v bodočnosti še o tem govorili in
               ga izpilili tako, da bo uporaben.</p>
            </sp>
            <sp xml:id="SDZ5-Redna-29-2011-06-17.sp31">

               <speaker>PODPREDSEDNIK MAG. VASJA KLAVORA:</speaker>

               <p> Gospa ministrica, imate besedo.</p>
            </sp>
            <sp xml:id="SDZ5-Redna-29-2011-06-17.sp32">

               <speaker>IRMA PAVLINIČ KREBS:</speaker>

               <p> Hvala lepa, jaz srčno upam, da bo priložnost, da bomo na odboru obravnavali člen po
               členu, kjer bo lažje videti, da smo sami iskali vse možne rešitve zaradi strahov, ki
               jih tudi danes vi tu izražate.</p>
               <p>Najprej, gospod Magajna. Ne drži, tripartitnost je absolutno ohranjena v svetu zavoda
               kot organu upravljanja, v javnem zavodu z neomejeno odgovornostjo je sestava v 73.
               členu: sestavljajo ga predstavniki ustanovitelja, zaposlenih v zavodu, predstavniki
               uporabnikov in drugi, če bo tako določal področni predpis. Enako v nadzornem svetu:
               predstavniki ustanovitelja, ki mora imeti večino, zaposlenih, najmanj tretjina, in
               tudi predstavniki uporabnikov in financerja, kot bo to določal področni predpis.
               Tako, da to ne drži.</p>
               <p>O uporabnikih veliko določb govori, imamo poglavja, člene, odnosi do uporabnikov,
               kjer skušamo to evropsko načelo javnosti, transparentnosti javne uprave v najširšem
               smislu ...zadolžiti tudi javne zavode, da o tem govorijo.</p>
               <p>Jaz bi vam, gospod Križman, skušala na enem mestu odgovoriti, kako urediti, če jo že
               dovolimo, tržno dejavnost v javnih zavodih. Z veliko skrbjo se je 30 reprezentativnih
               sindikatov javnega sektorja, od teh so trije zdaj izrazili ločeno mnenje, drugače
               imam izjavo o usklajenosti s sindikati podpisano, ukvarjalo ravno s tem vprašanjem.
               Jaz vam bom predstavila na enem mestu, ker je težko tako razmetano brati, te
               inštitute, za katere smo mi ocenili, da bistveno bolje urejajo vprašanje in
               dovoljevanje izvajanja tržne dejavnosti, kot je to urejeno danes in lahko povzroči
               prednost komercializacije pred temeljnim poslanstvom, ki ga mora javni zavod izvajati
               – to je distribucija javne dobrine.</p>
               <p>V 7. členu smo najprej zapisali, to je ta bistveni, ko se bodo področni predpisi
               sprejemali, boste morali biti pozorni, treba bo v področnem predpisu opredeliti možno
               dopolnilno dejavnost glede na tip, ali gre za zdravstvo, izobraževanje in tako naprej
               in določiti dovoljen obseg dopolnilne dejavnosti že v področnem predpisu. Potem bo
               treba v področnem predpisu določiti metodologijo za določanje cene te tržne
               dejavnosti, za katero smo jasno povedali, da mora biti <q>"nedumpinška"</q>, ampak da mora
               vključevati vse stroške uporabe javne opreme, javne stavbe, kar pomeni, da bo to taka
               cena, kot jo nekdo na prostem trgu oblikuje, ki mora sam zgraditi stavbo, sam kupiti
               opremo in tako naprej. Da se ne bo ta del zajedal v javno, to preprečujemo s ceno
               dopolnilne dejavnosti, za katero določimo, da mora biti tržna, zato da bo kaj od nje
               javni zavod tudi imel.</p>
               <p>V drugem odstavku 11. člena rečemo, da zavod lahko, ne rečemo, da mora, lahko,
               odvisno – v kakšnem področnem predpisu mogoče sploh ne bo dovoljena –, lahko izvaja
               poleg temeljne dejavnosti še pridobitno v omejenem obsegu in na način in pogoji,
               določenimi z zakoni.</p>
               <p>Potem v 15. členu v vseh odstavkih določimo omejitve, v drugem odstavku 14. člena pa
               najprej definiramo že v tem zakonu, kaj pa sploh je lahko dopolnilna dejavnost. Zdaj
               je v predpisu določeno, da tista, ki je povezana s temeljno dejavnostjo, in vse sorte
               je povezano s temeljno dejavnostjo, ali paše tja ali ne paše. Marsikdo je delal tudi
               kaj drugega. Zdaj pa rečemo, da lahko izvaja dopolnilno dejavnost, ki je povezana s
               temeljno dejavnostjo, in v obrazložitvi tudi napišemo, da si predstavljamo, da je
               zavod, ki temeljno dejavnost izvaja, zanjo tudi usposobljen. Na primer, produkti
               dijakov v srednji šoli, to je tesno povezano z izobraževanjem za izdelavo npr.
               železnega svečnika, ko se dijaki učijo in ta produkt bo potem prodan. In druga, ki je
               pa še bolj pomembna; da je lahko ta dejavnost tudi enaka kot je temeljna dejavnost,
               vendar mora biti zunaj obsega uporabnikov temeljne dejavnosti. To je izjemno
               pomembno, da torej ne bo nekdo proti plačilu lahko dobil tisto, kar mu mora zavod
               nuditi, hitreje in drugače. Ne, tukaj imamo torej v mislih zunanje uporabnike oziroma
               tujce, ki jih lahko oskrbi klinični center, ampak cena, ki jo bo zaračunal, ker za ta
               namen uporabi javno kupljeno mizo, bolnico, ki je javna, bo tržna.</p>
               <p>Potem najbolj pomembne so omejitve pri izvajanju dopolnilnih dejavnosti, ki jih danes
               ni nikjer. Ne smejo vplivati na izvajanje temeljne dejavnosti in ne sme se
               prekoračiti obsega, ki bo določen, ne samo v predpisu, ampak tudi vsakoletnem
               programu dela tega izvajalca, tako v programskem delu kot tudi v finančnem načrtu,
               koliko predvideva, da bi iz tržne dejavnosti lahko dobil, ker cena bo po enotni
               metodologiji. Ustanovitelju damo mehanizem, da lahko izvajanje te dejavnosti omeji in
               prepove, če bi kakorkoli vplivala na kakovost, kvaliteto, dostopnost itn., temeljne
               dejavnosti. In ovrednotenje v programu dela, v finančnem načrtu in tudi v poročilu je
               jasno zapisano, da bo o tem zavod moral poročati. Skratka, bistveno bolj razdelan je
               tudi nadzor.</p>
               <p>Dva, oba organa dobita nalogo, tako nadzorni svet v 71. členu in svet zavoda v 76.
               členu, da sta onadva dolžna to spremljati in predlagati omejitev ali pa prepoved
               izvajanja tržne dejavnosti. In bistvena določba, 89. člen: kam s tem presežkom. Ko bo
               enkrat ta cena regulirana, tržna, taka kot je in bo ločeno v računovodskem izkazu
               prikazana, kjer bo javni zavod že sproti dobil stroške za elektriko, opremo,
               najemnino in še kaj, veliko presežka ne bo in ko bodo plačani tudi uslužbenci, ki
               bodo to delali. Velikih presežkov ne bi smelo biti iz prihodkov, ne vem: tujci, ki se
               bodo prihajali operirat, bo pač to nek fond denarja, treba bo plačati zdravnike,
               anesteziologe, čistilke, vse, ki so v tem procesu sodelovali, in ko bo to zelo lepo
               ločeno, se bo jasno vedelo, za kaj. Pa vendarle tisto, kar bi ostalo, pomeni, da
               verjetno kalkulacija te cene ne bo najbolj ustrezna, se bo lahko uporabilo samo za
               izvajanje in razvoj temeljne dejavnosti. O tem bo odločal nadzorni svet. Jaz bi rada
               opozorila na določbo, katera je v zakonu na zahtevo Računskega sodišča, v nadzornem
               svetu javnega zavoda z omejeno odgovornostjo ima večino ustanovitelj – ali občina ali
               država, kar pomeni, da bodo kompetentni nadzorniki, seveda z velikimi odgovornostmi,
               če greste pogledat za nadzornike, saj morajo obvestiti ustanovitelje takoj, ko
               ugotovijo nepravilnost: resorno ministrstvo, župana itn., bo on odločal; v primeru
               javnega zavoda z neomejeno odgovornostjo pa ustanovitelj. In jasno povemo tudi, da se
               ta presežek lahko poračuna s prihodki, ki jih mora financer ali ustanovitelj
               zagotavljati za delovanje tega javnega zavoda v prihodnjem letu. Skratka vizavi
               dosedanje ureditve, ki jo samo en stavek omogoča, da lahko javni zavod opravlja tudi
               to dejavnost, ki je povezana s temeljno dejavnostjo, in načelno bi morali po zakonu o
               preglednem poslovanju voditi ločene evidence, pa imamo s tem problem, in da se
               presežki uporabijo za izvajanje dejavnosti. Zdaj v sistemskem smislu nimamo nič
               drugega urejenega. Če pogledate preglednico, lahko vidite, da javni zavodi, razen
               posameznih tipov, bolnice, osnovne šole, primarna zdravstvena raven, nimajo veliko
               prihodkov iz te dejavnosti. Gre za manj kot par odstotkov. Dejansko svoje poslanstvo
               v celoti opravljajo, ko realizirajo distribucijo javnih dobrin. S to ureditvijo v
               sodelovanju z vsemi, ki jih je to enako skrbelo, smo skušali vprašanje tržne
               dejavnosti res omejiti. Če bo zakon v nadaljnji obravnavi, bomo skrbno še enkrat
               skupaj z vami pretehtali, če obstaja še kakšna varovalka, tako da smo tu skrbno
               pristopili k temu vprašanju, če že dovolimo tržno dejavnost. Temeljno vprašanje je
               bilo najprej, ali jo sploh dovolimo. Ampak onemogočati poklicni šoli, da proda svoj
               izdelek, onemogočati bolnici, da operira tujega pacienta, bi jih pa postavili v
               deprivilegiran položaj vizavi javnih institucij pod javnopravnim režimom v tujih
               državah. V tem delu smo skušali po najboljših močeh izboljšati dosedanjo ureditev.
            </p>
            </sp>
            <sp xml:id="SDZ5-Redna-29-2011-06-17.sp33">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Čepič, pripravi naj se gospa mag. Julijana Bizjak Mlakar.
            </p>
            </sp>
            <sp xml:id="SDZ5-Redna-29-2011-06-17.sp34">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav ministrici in par nam, ki smo še
               uspeli ostati tukaj.</p>
               <p>Sprememba na tem področju je potrebna. Potrebna bo seveda v obliki dialoga, ne
               monologa. Danes tukaj poslušamo ob splošni predstavitvi tega zakona, kjer so stališča
               poslanskih skupin in nekaterih poslancev, ki so uspeli nekaj malega povedati, komaj
               pol časa, ki ga je ministrica za pojasnjevanje porabila. Predlagam, ministrica, zelo
               dobronamerno, da poslušamo, kaj imamo v tej splošni razpravi in da v nadaljevanju, ko
               bo treba absolutno zakon tudi dopolniti v nekaterih stvareh, pojasnjujemo in
               zagovarjamo stališča. Če si tako predstavljamo, da bo samo ena stran govorila, druga
               pa samo poslušala, se bojim, da zakon ne bo imel široke podpore. Predlagam, da smo
               tukaj zelo strpni.</p>
               <p>Sedanja ureditev na tem področju je preživeta. Leta 1991, kolikor se spomnim, je bil
               ta zakon kot začasen zakon, pravzaprav, sprejet, z veliko željo, govorim o Zakonu o
               zavodih, z veliko željo, da se v pol leta, letu dni pripravi neka nova rešitev, ki bo
               družbeno dejavnost ali družbene dejavnosti spremenila v neko drugo obliko. Dvajset
               let je od takrat. To je, po mojem, eden od sistemskih zakonov v Sloveniji, ki je
               doživel najmanj sprememb, eno ali dve majhni spremembi, pa še vedno živi in je še
               vedno aktualen ta zakon, in še vedno po tem zakonu delamo. In zato menim, da so
               potrebne tudi na tem področju spremembe, zaradi tega, ker so se družbenoekonomski
               odnosi spremenili, zaradi tega, ker so se spremenile nekatere druge stvari in ker je
               šel razvoj naprej. Razvoj je šel pa tako naprej, da smo sprejemali področne zakone,
               da so si posamezna področja te naše družbene nadgradnje jemala svoj kolač, na svoj
               način so se organizirala, in zato imamo na tem področju takšno organiziranost kot je.
               In vsak od nas razpravljavcev, ki govori iz nekega svojega zornega kota ali
               poznavanja, tudi sam sem bil več kot dvajset let direktor javnega zavoda na področju
               športa, govori o svojih izkušnjah. In zelo različne so. Govorim seveda o športu, ki
               ga sorazmerno dobro poznam. Tam je delež tako imenovanih nejavnih sredstev ali tržne
               dejavnosti mnogo večji, kot je seveda v nekaterih drugih. Zaradi tega, ker je pač
               drugače organiziran. Res pa je, da je bil prav šport večkrat potisnjen na stran, saj
               bo že kako. In je to nekaj, kar ni bilo.</p>
               <p>Ne soglašam s kolegom Križmanom, ki govori, da imamo na vseh področjih normative in
               ne vem, kaj še vse. Ponekod so, ponekod ne. Večkrat jih pa ni. Zagotovo pa ni povsod
               normativov za določanje cen, pa nekaterih drugih standardovin to je prednost predloga
               tega zakona, ki bo to v bodoče razrešil. Na vseh področjih bomo to morali dobiti,
               zaradi tega, ker zdaj so pač bili ti normativi in norme postavljeni tako, kot je
               bilo.</p>
               <p>Zato je pravzaprav vprašanje, ali je možno vse skupaj spraviti na skupni imenovalec.
               Povsem ne, možno pa je postaviti neka osnovna izhodišča, ki jih ta zakon tudi
               postavlja in jih jaz zagotovo podpiram. In sicer, da poenotimo predvsem področje
               vodenja in upravljanja. Da določimo, kaj je zavod, kaj je nepridobitna stvar in kako
               se to upravlja. Da se poenotimo pri upravljanju s premoženjem. Danes je bilo že
               veliko povedanega glede tega, kako bomo zdaj razprodajali, pa ne vem, kaj še vse, pa
               kako bo. Ampak nihče se ne sprašuje, kaj je bilo leta, mislim, da 1995, ko je bil
               sprejet Zakon o zemljiški knjigi, ki je družbeno premoženje in imetnika pravice
               uporabe prenesel na lokalno skupnost oziroma na občino, ki je postala lastnica. Če se
               spomnimo, takrat so nekateri zavodi to napravili, tudi društva in še nekateri, ki so
               imeli vpisano v zemljiški knjigi <q>"imetnik pravice uporabe družbenega premoženja"</q>, so
               postali lastniki. Takrat so na prefinjen način v kratkem roku postali lastniki. In to
               so izpeljali. Izpeljali so na popolnoma zakonit način in pridobili družbeno
               premoženje. Sedaj je to družbeno premoženje prešlo v neko drugo, občinsko, državno
               last in marsikje se pravzaprav ne ve, koliko je tega premoženja. Marsikje to v
               zemljiških knjigah še ni urejeno. Jaz trdim, da bi zavodi, ki bi bili zadolženi za
               to, s čimer upravljajo, mnogo prej uredili v zemljiških knjigah, v svojih evidencah
               in še kje strukturo tega premoženja in vse te stvari, zato da bi bilo to dovolj
               transparentno in dovolj dobro.</p>
               <p>Potem je vprašanje financiranje dejavnosti. Ja, to je treba dogovoriti, kaj je javni
               interes, kaj je javni program, kaj je neka dopolnilna dejavnost, na kakšen način in
               po kakšnih normativih ter merilih. Neke stvari imamo rešene v Zakonu o javnih
               financah, neke stvari imamo v nekih področnih zakonih, ampak nekega temeljnega cilja
               za vse te javne storitve, tega pa žal ni.</p>
               <p>Nadalje, kot je bilo že rečeno, obseg normiranja dejavnosti, kakšna naj bo norma,
               kakšne naj bodo stvari, verjetno ne vse alineje pri vseh dejavnostih, ampak v grobem
               pa je ta obseg normiranja, ki ga je treba napraviti.</p>
               <p>Mislim, da je treba v zakonu dobro opredeliti, kaj razumemo pod pojmom
               nepridobitnost, neprofitna dejavnost, kot pravimo temu, netržna dejavnost. Če boste
               pogledali dva zavoda in dve bilanci z enako dejavnostjo in boste šli potem gledat
               kriterije, kaj je eden dal v nepridobitno ali netržno dejavnost in kaj je dal drugi v
               tržno dejavnost, boste videli velike razlike. Zakaj? Zaradi tega, ker to ni
               definirano. Ali niso ustanovitelji povedali, kaj to je, kar bi seveda po sedanji
               zakonodaji morali napraviti, in je to prepuščeno pravzaprav samemu zavodu, ki je to
               zbalansiral tako, kot je. Del stroškov je prelil na netržno dejavnost, pa je tam
               poskušal izgubo delati, pa je ugotovil, da ne sme izgube napraviti, pa je malo
               prenesel na to, in je bilo to samo stvar iger računovodstva. Pomembni so prihodki in
               pomembni so stroški, ki nastajajo na tem segmentu za opravljanje neke stvari. In
               dostikrat se dogaja sedaj v zavodih, da delajo pridobitno dejavnost pravzaprav pod
               ceno nepridobitne, ki je financirana iz javnih financ. In to je anomalija, ki jo je
               treba odpraviti, kakorkoli, to je treba odpraviti. Zato bo v zakonu – pa ne mi potem
               odgovarjati, kako je zdaj že zapisano, ampak v razpravi, ki jo bomo imeli pri drugem
               branju, bomo pregledali in ugotovili, ali je to res smiselno in na kakšen način in
               ali je to dovolj dobro za to, da bodo vse varovalke, ne samo v tem zakonu, ampak
               potem tudi posledično v nekaterih drugih zakonih, ki pogojujejo ali pa določajo
               financiranje neke dejavnosti, zato da bodo ti normativi.</p>
               <p>Potem glede opredelitve, kakšen naj bo ta donos in kakšen naj bo zaslužek iz
               pridobitne dejavnosti. Za mene je zelo pomemben tudi interes zasebnega kapitala. Ja,
               lahko je vključen v to, ampak sam ne vidim pravega smisla, ko govorimo, da je
               zavodska oblika organiziranja neke dejavnosti lahko tudi zavod zasebnik, ki bo vlagal
               v to in bo delal nepridobitno dejavnost. Mi imamo danes nekaj zavodov, ki so zasebni,
               niti eden ni neprofiten, ker je definicija denarja in kapitala, da ustvarja donos,
               mora ga in če imam dovolj denarja in če imam dovolj stvari za to, da jih bom vložil,
               želim imeti neko dividendo, ker sicer bom vložil denar v banko za 3 % ali v
               vrednostne papirje, kjer bom imel večji rizik, lahko več izgubim ali dobim. Zato je
               to stvar nekega premisleka. Treba je ugotoviti, ali zasebne javne zavode vključevati
               v to, ali samo zasebništvo kot možnost vlaganja v javni zavod kot takšen. Ampak, to
               je dilema, o kateri je treba v neki strokovni razpravi, ne danes, razčistiti in
               ugotoviti, kaj in na kakšen način to vključiti. Tudi 18. člen bo treba s tega vidika
               popraviti in videti, ali je to ali to ni to.</p>
               <p>Potem se pojavlja vprašanja privatizacije in kako se bo to zdaj vse sprivatiziralo in
               bo prišel zasebni kapital noter. Nekaj se je že na tem področju sprivatiziralo, tudi
               ob sedanjem zakonu, za katerega ugotavljamo, da <q>"kao"</q> da se ne da. Pa se je dalo. In
               tam, kjer bo lastnik želel to dejavnost privatizirati, jo bo sprivatiziral, ali ob
               tem zakonu ali ob novem zakonu ali na nek drugačen način, zaradi tega, ker bo našel
               druge oblike, ker bo ugotovil, da je tu možna ena dobra tržna niša. In na tem
               področju so, po mojem mnenju na vseh področjih že imamo neke stvari, ki so. Zato
               seveda ni neka skrb, vsaj zame ne, da bi sam zakon to pospeševal ali kakorkoli. To,
               kar se je zgodilo, kar se je... Del dejavnosti pa se nikoli ne bo privatiziral, ker
               po defoltu ne prinaša dobička in ni interesa zaradi tega, da bi se ta dobiček
               ustvarjal. In s tega vidika mislim, da je to poglavje potrebno neke posebne razprave,
               tudi kakšnih strokovnih krogov, in ugotoviti je treba, kako in na kakšen način.</p>
               <p>Mogoče za konec še, sam zakon bom v prvem branju podprl. Predvidevam pa, da bomo
               opravili še eno širšo razpravo, splošno razpravo o tem zakonu in da bomo tudi v
               drugih delovnih telesih Državnega zbora ne samo Odbor za notranjo politiko, javno
               upravo in pravosodje, sodelovali v tem v segmentu, zato da bi pripravili dovolj
               kvaliteten zakon. Namreč, to področje se spreminja že kar nekaj let, kar nekaj vlad
               je poskušalo to razrešiti, žal neuspešno, ali jim je prej mandat potekel ali
               kakorkoli. Skratka, tudi tega imamo zdaj bolj proti koncu mandata, kateregakoli,
               predčasnega ali rednega, ampak želja je in resnično vsaj z mojega zornega kota: na
               tem področju so potrebne spremembe, so drugačni družbenoekonomski odnosi in tudi to
               področje je treba narediti bistveno bolj tržno, kot je zdaj.</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-17.sp35">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Julijana Bizjak Mlakar.</p>
               <p>Pripravi naj se gospod mag. Radovan Žerjav.</p>
            </sp>
            <sp xml:id="SDZ5-Redna-29-2011-06-17.sp36">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo...</p>
            </sp>
            <sp xml:id="SDZ5-Redna-29-2011-06-17.sp37">

               <speaker>PODPREDSEDNIK MAG. VASJA KLAVORA:</speaker>

               <p>Se odpovedujete. Potem pa gospa Silva Črnugelj.</p>
            </sp>
            <sp xml:id="SDZ5-Redna-29-2011-06-17.sp38">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovani poslanci in poslanke,
               spoštovana gospa ministrica in ostali prisotni.</p>
               <p>Dovolite mi, da najprej sedanji zakon osvetlim z nekaj zgodovinskimi dejstvi.
               Evropska komisija je v letu 2003 izdala dokument Green paper on services of general
               interest, v skladu s katerim naj bi države urejale dejavnosti negospodarskega
               značaja, ki so v splošnem interesu, kot so zdravstvo, šolstvo, socialna varnost in
               drugo. Države jih lahko uredijo tako, da te niso predmet urejanja Evropske skupnosti.
               Nanje se ne nanašajo pravila o notranjem trgu, konkurenci in o državnih pomočeh.
               Zakon, ki ga danes obravnavamo, pa dejavnosti splošnega interesa ne ureja na način,
               predviden z omenjenim dokumentom Evropske komisije, pač pa jih odpira trgu,
               konkurenci, pri čemer se predlagatelj sklicuje na 106. člen Pogodbe o delovanju
               Evropske skupnosti, ki omogoča podjetjem nadomestila države za javne storitve,
               dodeljene podjetjem za izvajanje javnih storitev. V 90. letih prejšnjega stoletja so
               se v nekaterih razvitih državah na področju visokega šolstva, redkeje pa na področju
               zdravstva in kulture, pojavile težnje po prenosu pristojnosti na izvajalca
               dejavnosti, država pa naj bi se umaknila v strateško usmerjanje dejavnosti izvajalca.
               Ustanavljale so se gospodarske družbe, ki opravljajo službo pod nadzorom države. Tak
               pristop se je uveljavil pod nazivom <q>"new public management"</q>, in sicer v času prevlade
               neoliberalne politične doktrine o organizaciji javnega sektorja. Ta doktrina ni dala
               obljubljenih rezultatov, to je povečanje učinkovitosti javnega sektorja, zato je
               postala predmet hude mednarodne kritike in je bila pred dvajsetimi leti opuščena.
               Čeprav navedena dejstva prizna tudi pripravljavec zakona, vsebovana so v tekstu tega
               zakona, ki je pred nami, je kljub temu v zakonu predlagal ureditev javnega sektorja
               na način, kot se je ta urejal v času prevlade neoliberalne politične doktrine in je
               mednarodno kritiziran.</p>
               <p>Poglejmo sedaj še nekaj navedb, ki so bile izrečene danes, ki jih je izrekla gospa
               ministrica in ki so vsebovane tudi v intervjuju, v časopisu Delo, v včerajšnjem Delu.
               Tako ni res, da zakonu nasprotuje le nekaj posameznikov. Do zakona je kritičnih
               oziroma mu nasprotuje poleg nekaterih poslancev še množica tistih, ki govorijo v
               imenu okoli 800 tisoč državljanov, če pri tem niti ne upoštevamo Skupnosti občin
               Slovenije, kjer župani zastopajo interese prebivalcev svoje občine. Med drugim
               opozarjajo, da zakon odpira vrata tudi najhujši obliki privatizacije. To je izginotju
               javnih stavb in opreme v zasebne roke, da uvaja komercializacijo javnih zavodov, da
               ni izvedene ločitve javnega od zasebnega, kar zahteva prebivalstvo že vrsto let.
               Poslance opozarjajo na škodljive posledice zakona. Tudi poslanci, ki smo zakon
               natančno prebrali, ugotavljamo podobno kot civilna družba, da zakon omogoča
               privatizacijo, komercializacijo in izginjanje državnega ter občinskega premoženja v
               zasebne roke. Ugotavljamo, da zakona ni možno spreminjati z amandmaji, ker bi bilo
               sicer treba poseči v vse člene zakona in materijo urediti tako, da bi bil zavarovan
               javni interes. Vrstijo se pozivi poslancem, da zakon v sredo zavrnemo, ker ni
               primeren za nadaljnjo obravnavo. Tako Skupnost občin Slovenije zakonu nasprotuje in
               med drugim opozarja, da je lastninjenje še zadnjih ostankov premoženja občin in
               države nesprejemljivo, ker bi imelo vrsto negativnih učinkov. Tudi občina Domžale
               zakona ne podpira. Gre za nekvaliteten zakon, ki občinam nalaga dolžnosti, zavod, ki
               bi moral biti servisna služba ustanovitelja, pa dobi le pravice, meni. Sindikat
               državnih organov Slovenije, Glosa, Sindikat kulture in narave Slovenije, Sindikat
               poklicnega gasilstva Slovenije, Sindikat zdravstva in socialnega skrbstva in Sindikat
               Ministrstva za obrambo zakonu prav tako nasprotujejo zaradi komercializacije,
               privatizacije in razgradnje javnih zavodov ter socialne države, kar zakon omogoča.
               Poslance sindikati pozivajo, naj zakon zavrnemo. Tudi kolegij Gibanja za ohranitev in
               izboljšanje javnega zdravstva, ki zastopa več kot 74 tisoč članov, zaradi enakih in
               podobnih razlogov poslance poziva, naj zavrnemo sporni zakon. Združenje za
               državljanski nadzor zdravstvenega varstva ZaNas je zapisalo: <q>"Poslancem Državnega
               zbora predlagamo, da v splošni razpravi zavrnejo predlagani Zakon o izvajanju
               dejavnosti splošnega pomena, saj ta pomeni korak nazaj od dosedanje ureditve. Znižuje
               standard prebivalstva ter omogoča izginjanje še preostalega premoženja, ki smo ga
               generacije soustvarjale."</q> <q>"Ali se ni nihče nič naučil iz privatizacije gospodarstva"</q>,
               se sprašujejo. Predstavnica Zveze društev upokojencev Slovenije je v imenu 450 tisoč
               upokojencev med drugim zapisala, naj poslanci zakon zavrnemo, če danes ne dobimo
               potrebnih pojasnil o poglavitnih razlogih, ki utemeljujejo potrebo po tem zakonu.
               Zveza delovnih invalidov Slovenije zahteva v imenu več kot štiriinšestdeset tisoč
               članov umik zakona in navaja, naj se ne podlega nekritično OECD, ki naroča uporabo
               pravnoorganizacijskih oblik zasebnega sektorja in podeljevanje koncesij zasebnikom za
               opravljanje negospodarskih javnih služb. Zaradi privatizacije in komercializacije ter
               možnosti lastninjenja javnega sektorja pozivajo poslance k zavrnitvi zakona tudi
               Neodvisni sindikati Slovenije. Zveza svobodnih sindikatov Slovenije prav tako
               nasprotuje zakonu, tudi oni pravijo: <q>"Glede na vse navedeno pozivamo Državni zbor
               Republike Slovenije k zavrnitvi predloga ZIDSP."</q> Hkrati so glede izjav, ki so se
               pojavljale v javnosti o stopnji usklajenosti predloga na Ekonomsko-socialnem svetu,
               napisali to: Izjava o stopnji usklajenosti predloga ZIDSP, ki je predložena temu
               predlogu, namreč ne predstavlja usklajenosti predloga zakona z vsemi sindikati kot bi
               to bilo moč razbrati iz zakonu priloženega gradiva. Da je temu tako, priča dejstvo,
               da je pet sindikatov dejavnosti, ki so člani Zveze svobodnih sindikatov Slovenije,
               poslanskim skupinam Državnega zbora Republike Slovenije dne 14. 6. 2011 posredovalo
               dopis, iz vsebine katerega jasno izhaja, da nasprotujejo predlogu ZIDSP. Poleg
               množice nedefiniranih določb in tako imenovanih omejitev, ki so takšne, da ničesar ne
               omejujejo, ima zakon še številne druge slabosti.</p>
               <p>Prav tako ni res navedba gospe ministrice, da občinam in državi ne bo treba prenesti
               javnega premoženja na zavode. Zakon namreč določa pogoje in način, po katerem se v
               zakonu ali občinskem aktu izpelje prenos premoženja iz države in občine na zavode.
               Občina in država sta kot ustanovitelja javnega zavoda dolžna prenesti premoženje na
               javne zavode, to pravi člen 20, ki imajo manj kot 50 % delež financiranja iz javnih
               sredstev. Pod ta režim pa lahko padejo tudi vsi drugi javni zavodi, saj ta določba
               lahko velja tudi v drugih primerih, to preberemo iz člena 12, odstavek dva. Namesto
               svetov zavodov, kjer imamo danes tripartitno odločanje uporabnikov, ustanoviteljev in
               zaposlenih, se v teh novih organizacijah oblikuje vodenje in nadzor po vzoru
               gospodarskih družb: direktor ali uprava ter nadzorni svet. Uporabniki in zaposleni s
               tem izgubijo svojo vlogo pri upravljanju organizacije. Namesto krepitve vpliva
               uporabnikov, kar je priporočeno v svetu, se izgublja še sedanja vloga uporabnikov. Ti
               zavodi postanejo poslovno avtonomni, so finančno samostojni, samostojni pri ravnanju
               s premoženjem in kadrovsko avtonomni, to pravi člen 13. Ustanovitelj daje soglasje k
               načrtu ravnanja s premoženjem in k zadolževanju, sicer pa zavod razpolaga s
               premoženjem, pravi člen 20, drugi odstavek.</p>
               <p>Prav tako ni res, navedba gospe ministrice, da zakon ne prinaša komercializacije
               javnih zavodov. Zakon namreč spreminja sedaj zakonsko načeloma nepridobitne javne
               zavode, katerih dobiček naj bi se porabljal le za izvajanje dejavnosti, v pridobitne
               organizacije, saj omogoča, da se bo presežek iz pridobitne dejavnosti lahko porabljal
               za plače in nagrade uprav ter nadzornih svetov in za druga izplačila vpletenih v
               organiziranje dejavnosti, kar seveda povečuje motiv zavodov za razvoj profitnih
               dejavnosti v javnih zavodih, kar gre, kar kaže praksa povsod, kjer se to prakticira,
               nujno v škodo dejavnosti v javnem interesu, to pravi člen 89. Te zlorabe se dogajajo
               že danes, in sicer tam, kjer se v isti organizaciji v večjem obsegu mešata tržna
               dejavnost in dejavnost javnega interesa, na primer v Lekarni Ljubljana, kjer so celo
               farmacevti opozarjali poslance, da so prisiljeni zaradi večjih dobičkov prodajati
               zdravila v škodo zdravja ljudi. Prav tako ne drži navedba, da zakon ne prinaša
               privatizacije in tajkunizacije javnih zavodov, kar je navedla gospa ministrica. Poleg
               privatizacije v obliki koncesionarstva, ker namreč koncesionarstvo je tudi prenos
               dejavnosti na zasebnika in spada pod privatizacijo, zakon določa, da ima lahko
               zasebni kapital, tako domači kot tuji koncesionar, po tem zakonu deleže v javnih
               zavodih, celo tistih, v katerih je neomejena odgovornost občine ali države, ki niso
               avtonomni zavodi. Javni zavodi pa lahko vlagajo sredstva v solastništvo zasebnega
               zavoda. O tem govori člen 18, odstavka 3 in 5. Gre za škodljivo mešanje javnega in
               zasebnega lastništva, kar običajno privede do zmanjševanja deleža javnega, do
               oškodovanja javnih sredstev, gre torej za tajkunizacijo oziroma za možnost polastitve
               premoženja javnih zavodov s strani zasebnikov in s tem za možnost oškodovanja javnega
               interesa. Vse pa je pokrito z zakonom, zato ne bi za takšna oškodovanja nihče
               odgovarjal. Poglejmo si primer Darsa, kjer je prišlo do odškodovanja javnih sredstev,
               pa Univerze na Primorskem, kjer so bile vse ovadbe proti rektorici, ki je ogrozila
               premoženje univerze, zavržene, vse naj bi bilo narejeno po zakonu. Javni zavodi lahko
               po tem zakonu pridobivajo tudi zasebne kapitalske naložbe, kar je nedvomno škodljivo,
               kar je potrdil sam minister za razvoj Gaspari v zadnjem razgovoru, kjer ste bili tudi
               prisotni, gospa ministrica, kjer je omenil, da je škodljivo zaradi tega, ker bi se
               lahko zgodil primer NLB. To dovoljuje člen 24, odstavek 3. Ob tem, da se premoženje
               prenaša z občin in države na javne zavode, naj bi občine in država nosile odgovornost
               za zdravstvo, šolstvo in za druge negospodarske dejavnosti splošnega pomena ter
               postale brezzoba vreča brez dna za izčrpavanje finančno samostojnih in drugih javnih
               zavodov. Zavodom pa morajo kot ustanovitelji zagotoviti premoženje, sredstva in javno
               financiranje po členu 20, preostane jim tudi zastopanje zavoda pred sodiščem nasproti
               direktorju, upravi in nadzornemu svetu, tudi po členu 20, dolžni so tudi plačati
               zamudne obresti zavodu, če ne vplačajo zavodu pravočasno ustanoviteljskega deleža po
               členu 37, občina in država bosta izključena iz ustanoviteljstva, če ne vplačata
               ustanoviteljskega deleža, potem lahko vstopi drug ustanovitelj, člen 38. S tožbo
               lahko občina oziroma država zahteva izstop iz zavoda, če sta ovirani pri
               uresničevanju svojih pravic, ki jih imata po zakonu. Smatram, da je to perverzno. 40.
               člen, odstavek 2. Z vloženim premoženjem ustanovitelj odgovarja za delo javnega
               zavoda, na katerega je prenesel premoženje, člen 42, odstavek 3, spet način, po
               katerem lahko izgine javno premoženje, odgovarja pa nihče. Iz včerajšnjega intervjuja
               za Delo z gospo ministrico je brati, da je največji interes oblikovanje finančno
               avtonomnih zavodov pri lekarnah, bolnišnicah, domovih upokojencev, študentskih
               domovih in pri poklicnih šolah, tam kjer je dobička v javnih zavodih največ. Če samo
               pomislim na strahovite dobičke Lekarne Ljubljana, mi je jasno, zakaj in od kod
               izvirajo pritiski po takšnem zakonu. Tudi privatizacija dejavnosti, koncesionarstvo v
               zakonu nima ustreznih omejitev. Omogočene so praktično doživljenjske koncesije,
               čeprav jim prebivalstvo že vrsto let nasprotuje. Prav tako prebivalstvo nasprotuje
               mešanju javnega in zasebnega, tako imenovanemu sedenju na dveh stolih, to je delo v
               javnem zavodu, popoldne pa v svoji ali tuji zasebni praksi oziroma deoojih in drugih
               organizacijah. Takšen način omogoča zlorabo javnih sredstev uporabnikov in časa v
               javni službi za večanje zasebnih popoldanskih zaslužkov v lastnih podjetjih. Nič ni
               tudi rešeno glede najemov, kjer se nam dnevno dogajajo primeri, podobni najemu stavbe
               za NPU. Zakon torej ne rešuje nobenega problema, ustvarja pa množico novih. Gre za
               privatizacijo in komercializacijo negospodarskih javnih služb, ki se izvaja brez da
               bi bilo pred tem pridobljeno soglasje prebivalstva in tudi Ekonomsko-socialnega
               sveta, kar nedvomno kaže ta množica sporočil, ki smo jih dobili v Državni zbor. Gre
               torej za zakon, ki bi omogočil nekaznovano prelivanje javnih sredstev in lastnine v
               zasebne roke. Zasebnih interesov pa je pri tem zakonu očitno zelo veliko.
               Predstavnikom okoli 800 tisoč državljanov je jasno, kako hude posledice bi imelo
               sprejetje tega zakona za socialno in zdravstveno varnost prebivalstva. Zato vas
               prosim, kolegi poslanci, da sledite javnemu interesu – tistemu, kar je dobro za
               državljane – in da v sredo glasujete proti predlogu Zakona o izvajanju dejavnosti
               splošnega pomena. Hvala lepa.</p>
            </sp>
            <sp xml:id="SDZ5-Redna-29-2011-06-17.sp39">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, imate besedo.</p>
            </sp>
            <sp xml:id="SDZ5-Redna-29-2011-06-17.sp40">

               <speaker>IRMA PAVLINIČ KREBS:</speaker>

               <p>Hvala lepa. Spoštovana gospa poslanka, gospa Julijana.</p>
               <p>To ni zakon ministrice Krebsove, ta zakon je soglasno podprla Vlada Republike
               Slovenije, v kateri sedi večina ministrov in ministric, članic, članov stranke SD,
               katere članica ste tudi vi in lepo prosim, da se pomenite s svojimi kolegi. Vse, kar
               ste izvajali zdaj, je čisto zavajanje slovenske javnosti. To je prvič. Samo na nekaj
               primerih, kjer seveda ste prebrali tekst, ki mi ga je poslalo Gibanje za ohranitev in
               izboljšanje javnega zdravja. Člen 20: samo na enem primeru vam povem, da je to
               zavajanje, ne bom več tratila časa. Vprašanje kapitalskih naložb danes v Zakonu o
               zavodih ni urejeno, aktualni Zakon o javnih financah prepoveduje kapitalske naložbe.
               Kljub temu se je zgodil transfer v okviru lekarn, pod pristojnostjo seveda lokalne
               skupnosti oziroma občine. Mi jasno povemo že v tem zakonu, da javni zavod ne sme
               odplačno pridobivati kapitalskih naložb. Povemo izjemo, ki danes obstaja, zaradi
               združevanja raziskovalnih inštitutov in gospodarstva, to je edini tak primer, ki ga
               družba podpira, ker hočemo s tem povezovanjem več dodane vrednosti in boljših
               delovnih pogojev v podjetjih, ko gre za aktivnosti, ki so opredeljene v razvojnih
               dokumentih na področju izvajanja dejavnosti splošnega pomena, v tem primeru bo to
               zakonodaja in razvojni dokument, drugače tega ne bo mogoče narediti. In so izpolnjeni
               pogoji, ki jih določa zakon, ki ureja javne finance. Nov zakon o javnih financah naj
               bi to kombinacijo uredil, obstoječi Zakon o javnih financah preprečuje kapitalske
               naložbe. Torej ta trenutek jih glede na določbo obstoječega Zakona o javnih financah
               ne sme biti. Konec. In ta zakon dopušča, zaradi nekih primerov pa vendarle, kjer se
               zasebno in javno, kjer to spodbujamo, to je na področju krepitev znanj v podjetjih
               združevanja raziskovalne in gospodarske sfere, ampak to zaenkrat je še vedno, tudi če
               bo zakon sprejet, dokler Zakon o javnih financah ne bo zmehčal in točno določil
               pogojev, tega ne bo. Torej ne morete iz konteksta jemati. In vse te navedbe, na
               primer, občine in država mora prenesti premoženje na javni zavod, člen 20, ki imajo
               manj kot 50 odstotni delež financiranja iz javnih sredstev. Čista zmešnjava! Mi
               povemo samo pravila, seveda si predstavljamo, da ne bo javnega zavoda z omejeno
               odgovornostjo, kjer bo manj kot 50 odstotkov financiranja iz državnega proračuna, to
               je pa čisto nekaj drugega. To ni zdravstvena blagajna, to je javna blagajna, imamo
               več tipov javnih blagajn.</p>
               <p>V okviru javne razprave se to gibanje ni oglasilo, tudi vi niste prišli na
               predstavitev tega zakona, ki sem jo organizirala v okviru poslanske skupine.</p>
               <p>Naprej, sindikati. Štiri ste našteli, 30 se jih je pogajalo, usklajevala sem s 30
               reprezentativnimi sindikati, izjava o usklajenosti je podpisana, štirje z gospodom
               Černjavičem na čelu se niso udeleževali in strinjali, to predstavlja del 22
               reprezentativnih sindikatov, ki jih je takrat vodil, mislim, da je bila takrat
               menjava vodstva, gospoda Posedija je naslednik nadomestil. In mi smo imeli
               usklajevanja, šest dni od osmih zjutraj do devetih zvečer, člen po členu. Veliko
               pripomb smo upoštevali. In na podlagi te izjave o stopnji usklajenosti smo šli na
               tiskovno konferenco, nevladni sektor, reprezentativni sindikati torej, od 22 se 4
               niso strinjali, ampak so bili preglasovani, kajti veliki sindikati s področja
               zdravstva, sociale, ki se jih to dotika, vidijo pomembno prednost v 7. členu in v
               prehodnih določbah tega zakona. Ko bo končno tudi zdravje in kultura dobila standarde
               in normative in še kaj. In ne bo preoblikovanj, dokler le-teh ne bo. To je za njih
               pomembna prednost te ureditve. In preprečevanje komercializacije, tajkunizacije in
               privatizacije. Drugače take izjave o usklajenosti ne bi bilo.</p>
               <p>Sklicujete se na Zvezo društev upokojencev Slovenije in jih štejete zraven. Jaz se
               opravičujem, Zveza pravi, da glede na zadnje tedne, ko se tako govori o
               privatizaciji, prosijo…, mi smo se z njimi usklajevali in je bil zakon za njih tudi
               sprejemljiv. Pravijo, da vendarle naj se predlagatelj potrudi in pred poslanci
               obrazloži poglavitne razloge, drugače bodo tudi oni imeli problem, ki so se prej
               strinjali. Jaz se opravičujem, gospod Čepič je upravičeno naslovil na mojo enourno
               uvodno predstavitev, ampak jaz sem skrbno preučila v tem zadnjem dnevu prihajajoče
               pripombe in Zveza društev upokojencev Slovenije je rekla, pojasnite poslancem, ki
               dobivajo tekste na mizo, ki govorijo o privatizaciji, ker bomo tudi mi drugače imeli
               problem in se ne bomo mogli strinjati s tem zakonom. In jaz več kot priseči pred tem
               spoštovanim zborom o dejstvu, da je absolutno preprečena privatizacija z devetimi
               členi, pa jih ne bom, pa jih lahko, ker jih imam tu napisane. Prepovedane so v 33.
               členu, kakršenkoli ustanovni delež, ki je v javnem zavodu, se lahko odsvoji samo
               državi ali občini. Ne privatniku! Odsvojitev deleža ni mogoča drugače kot pravni
               osebi javnega prava, to je občina ali država, ki sta tudi edina ustanovitelja osebe
               javnega prava. Oseba javnega prava pomeni, da ne samo, da je nepridobitna, ker jo mi
               reguliramo s tem zakonom in jo morajo regulirati tudi področni predpisi. Pomeni tudi,
               da deluje po javnopravnem režimu, da je dolžna upoštevati Zakon o javnih financah, da
               je dolžna upoštevati omejitve, ki jih določa glede razpolaganja s premoženjem Zakon o
               stvarnem premoženju države in lokalnih samoupravnih skupnosti.</p>
               <p>Naprej, vprašanje ravnanja s premoženjem. Ko bo ustanovitelj v javni zavod z omejeno
               odgovornostjo zagotovil z aktom o ustanovitvi povedal, koliko stvarnega premoženja,
               to niso nepremičnine, to je oprema, to so drage naprave v marsikateri dejavnosti, smo
               jasno povedali, da ravnanje, to pa pomeni odprodaja, nakup, odprodaja, nakup,
               menjava, odsvojitev brezplačna, ne bo mogoče s strani direktorja zavoda, ne samo s
               potrditvijo nadzornega sveta ali sveta zavoda, ampak bo tak načrt najema odprodaje,
               nakupa, izgradnje, moral ustanovitelj potrditi. To so zahtevali sindikati in to je v
               zakonu, zato dr. Pirnat pravi, premalo. Seveda ta avtonomija je s tovrstnimi
               omejitvami zelo zelo priškrnjena, ker bo ustanovitelj moral pokljukati kakršnokoli
               investicijo. Premoženje, za katerega se bojimo, ne samo, da ne more biti
               sprivatizirano, niti če bi se želel javni zavod zadolžiti, ne sme biti po izrecni
               določbi zakona predmet zavarovanja za obveznosti, torej za kredite. Kje je danes že
               kaj takega, če poznate kaj prakso. Mi s tem zakonom to prepovedujemo. Torej soglasje
               ustanovitelja. 25. Člen – preberite si, kako natančno reguliramo ravnanje, to je pa
               menjava, izgradnja, odsvojitev. Vsi pravni posli, ki bi bili v nasprotju sklenjeni,
               določa 25. člen ,z določbami tega zakona, Zakona o javnih financah, Zakona o stvarnem
               premoženju države in samoupravnih lokalnih skupnosti, so nični. Tudi sankcijo
               določamo. Skratka, ko smo šli vse s tistimi, s katerimi smo resno usklajevali ta
               predpis, skozi, so na tiskovni konferenci, ki jo tudi imamo, gospa Julijana,
               predstavniki obeh sindikatov javnega sektorja, nevladnega sektorja ugotovili, da je
               potekalo korektno usklajevanje, da smo veliko pripomb upoštevali, in da gre za zakon,
               ki bo pomenil izboljšavo, bolj transparentno delovanje v javnem sektorju. Sklicujete
               se, seveda jaz imam odgovore na vse pripombe vseh, ki so pripombe poslali, in v
               pomembnem delu ste kar komu pomagali, ker ste prebrali danes pripombe, ki jih je dala
               ena izmed civilnih družb, enake so pripombe treh sindikatov, skratka sledijo si ena
               za drugim. In ne nazadnje ta zakon so komisije Državnega sveta obravnavale, vse
               komisije. Društvo invalidov, ki tudi protestira. Pravi, da hočejo točno, da jih po
               teh sklepih, ki so jih na komisiji sprejeli, in mi smo v skladu s temi sklepi
               delovali. Državni svet je rekel <q>"uskladite se s sindikati in uskladite se z
               Ekonomsko-socialnim svetom"</q>. Kaj sem naredila, uskladila sem se s sindikati,
               Ekonomsko-socialni svet, zakon je bil obravnavan, sklep 12. 4. 2011, stališče
               Ekonomsko-socialnega sveta do predloga zakona: ga je obravnaval in ga delodajalska
               stran podpira, delojemalska ne nasprotuje, ampak takrat smo šli potem še usklajevat,
               imam, delojemalska je pa z izjavo o usklajenosti podprta. Več v socialnem dialogu, ki
               ni bil monolog, veliko smo upoštevali, zato je zakon tudi boljši, zato pravi stroka
               premalo, ampak vendarle še vedno dobra podlaga za reforme javnega sektorja naprej.
               Torej ta nezaupnica, ki jo izrekate, gospa Julijana, je Vladi Republiki Slovenije in
               vašemu predsedniku.</p>
            </sp>
            <sp xml:id="SDZ5-Redna-29-2011-06-17.sp41">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Bizjakova, replika.</p>
            </sp>
            <sp xml:id="SDZ5-Redna-29-2011-06-17.sp42">

               <speaker>MAG. JULIJANA BIZJAK MLAKAR:</speaker>

               <p>Hvala lepa.</p>
               <p>Gospa ministrica se je zelo razburjala, ampak brala sem člene zakona, brala sem tekst
               zakona in brala sem tekste, ki so jih poslali ti, ki so imeli pripombe. Skratka, niti
               ene navedbe, ki sem jo povedala, pa niste ovrgli. Tako da, ne vem, zakaj tolikšno
               razburjenje, ko gre za vaše tekste, gre za vaše besedilo zakona. In ko imam ravno
               priložnost, bi prebrala še to, kaj je Zveza društev upokojencev Slovenije zapisala:
               Po dodatnih proučitvah predloga zakona menimo, da prej navedene trditve o varovalkah
               za ohranjanje premoženja javnih zavodov vseeno v zadostni meri ne zagotavljajo, da
               pri uveljavitvi zakona v praksi ne bo prišlo do realizacije prej poudarjene bojazni
               glede privatizacije premoženja v javnih zavodih v zasebne roke. Zato predlagamo, da
               predlagatelj zakona pred obravnavo predloga zakona v prvi obravnavi na Državnem zboru
               temeljito obrazloži poglavitne razloge, ki utemeljujejo potrebo po novem zakonu.
               Očitno niso prepričani, da je ta zakon sploh potreben in zaradi tega na koncu
               pravijo: »Da če ne bo dobila civilna javnost potrebnih pojasnil o poglavitnih
               razlogih, ki utemeljujejo potrebo po novem zakonu, predlagamo, da Državni zbor
               sprejme sklep, da predlog zakona ni primeren za nadaljnjo obravnavo.« To so oni
               napisali, zaradi tega se prosim ne razburjajte na mene. Hkrati, ko gre za sindikate,
               gospa ministrica, ni moja stvar, kako ste se vi pogajali, pa kako ste se slišali s
               sindikati, jaz sem samo prebrala, kaj so napisali sindikati. Ko smo že ravno pri tem,
               naj povem še eno trditev, ki tudi ne drži. Namreč, malo prej ste izjavili: javni
               zavod z neomejeno odgovornostjo bo tak kot je danes, ampak poglejte si 18. člen,
               tretji odstavek, ki pravi, soustanoviteljica javnega zavoda z neomejeno odgovornostjo
               je lahko tudi pravna oseba zasebnega prava, ki je nosilec javnega pooblastila, če
               zakon tako določa. 18. člen, tretji odstavek, gospa ministrica. Zadeve pač ne držijo.
               Torej, ne se razburjati, če vam berem člene tega zakona. Hvala lepa.</p>
            </sp>
            <sp xml:id="SDZ5-Redna-29-2011-06-17.sp43">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj. Nato naj se pripravi Vito Rožej. Ga ni. Gospod Vili
               Trofenik. Gospod Anton Colarič. Ga tudi ni. Prav, izvolite.</p>
            </sp>
            <sp xml:id="SDZ5-Redna-29-2011-06-17.sp44">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni, kolegi in kolegice.</p>
               <p>Tisti, ki ste danes tukaj, zaradi tega, ker mislim, da ste tukaj, ker se zavedate, da
               so futurologi označili 21. stoletje za stoletje javnega interesa in varovanje tega
               javnega interesa in ta zakon, recimo, da deloma tudi varuje javni interes. To se
               pravi, kolegi in kolegice, dosti ste vztrajni, da ta javni interes na en način
               poskušate zavarovati.</p>
               <p>Bilo je veliko razprave, straha in poguma in veliko poguma in straha, ampak za mene,
               glede na to, da sem dvajset let bila direktorica javnega zavoda s področja kulture,
               je to dejansko zadnja ura, kot bi rekli, zadnja ura bije, ker 20 let uveljavljanja in
               izvajanja Zakona o zavodih – je že nekako postal obrabljen, zaprašen, neuporaben
               glede na to, da so stvari šle naprej, so daleč bolj zapletene, daleč bolj zahtevne in
               zahtevajo tudi neke nove dikcije, nove obrazložitve in nove definicije.</p>
               <p>Ker gledam na ta aspekt kot izvajanje javnega interesa v imenu javnosti, ker seveda
               javni interes se izvaja za javne uporabnike, za uporabnike, mene mogoče v tem zakonu
               malo moti, kako in na kakšen način ima javnost možnost vpliva na dejavnost, na vrsto
               dejavnosti, ki se bo v tej statusni obliki izvajala. Mogoče, da zaradi subjektivnih
               razlogov ne vidim, da je ta možnost vpliva javnosti dovolj velika, ampak vendarle
               bomo še videli, kako in na kakšen način se bo artikulirala. Ampak, glede na to, da je
               kolega Čepič povedal, kako in na kakšen način se je do sedaj ravnalo s premoženjem.
               Jaz lahko rečem, da kljub vsemu, da govorimo o tajkunizaciji, privatizaciji, da je
               bilo relativno zelo veliko skrbnosti ravno na področju javnih zavodov in če pogledamo
               vse ostale druge države v tranziciji, je Slovenija ohranila te javne zavode dokaj, bi
               človek rekel, nedotaknjene, in je skrbela za njih res kolikor se le da skrbno glede
               na to, da niso bile vpeljane varovalke za varovanje tega premoženja. Kako in na
               kakšen način varovati to premoženje, smo ga zavarovali že z Zakonom o lokalni
               samoupravi 1994. leta, ko smo znotraj lokalnih skupnosti sprejeli sklepe in znotraj
               sklepov točno taksativno našteli vse nepremičnine, ki jih je lokalna skupnost v
               tistem trenutku imela v posesti, s katastri, z vsemi možnimi površinami, zapisi in
               tako naprej. Ampak, to ne pomeni, da praksa svojega ni povedala in prinesla in jaz
               mislim, da ta zakon je z nekaterimi bolj detajlnimi obrazložitvami preprečil tiste
               deviantne trenutke in položaje, ki so bili v teh dvajsetih letih na en način
               izrabljeni – bodisi oškodovanje lastnine, javne lastnine, lokalne lastnine s tem, ko
               se je recimo kakšnemu javnemu zavodu toliko in toliko kvadrature odvzelo in tako
               naprej. Pa vendarle javna mreža je nekje definirana, ker imamo v sklopu splošnih
               dejavnosti zelo veliko dejavnosti. Ta javna mreža je definirana v lekarniški
               dejavnosti, je definirana pri osnovnih šolah in tako naprej, ni pa definirana vse
               povsod, tudi niso sive lise definirane in zato mislim, da je pomembno to na en način
               bolj opredeliti in povedati, ker nemogoče je dovoliti, da v Sloveniji imamo v Bovcu,
               ne vem, ker sem iz knjižničarske dejavnosti, čudovito knjižnico, pa v redu naj je,
               600 kvadratnih metrov, da pa hkrati eno področje z daleč več prebivalcev nima dovolj
               razvite knjižnice oziroma toliko manj kvadrature, to se pravi standardi in normativi
               morajo biti za Slovenijo, za javno področje poenoteni in da ne prihaja do tako
               velikih razlik, tudi tisto, kar je kolega Čepič rekel glede vzdrževanja. Ne more se
               vzdrževati redno samo v določenih delih Slovenije objekte, ki so potrebni ali niso
               potrebni vzdrževanja, hkrati pa pustiti, da določeni objekti propadajo čisto po
               nepotrebnem kljub temu, da sredstva so, ali da se dejansko ti standardi še bolj
               dodefinirajo in se bolj upoštevajo in na en način tudi realizirajo. To je zelo
               pomembno zaradi tega, ker prihaja do deviacij, ker potem enostavno na Štajerskem
               imajo eni čudovite prostore, v katerih imamo marmor in ne vem kaj vse skupaj, na
               Notranjskem, v Loški dolini pa enostavno beton oziroma da ne govorim na pol ogrevane
               prostore, to se pravi standardi v teh javnih zavodih morajo biti relativno poenoteni
               in tudi v vsem tem nekako doseči, da so stvari, vrste in obseg splošnega pomena javno
               dostopni relativno univerzalno, vedno bodo razlike, pa vendarle, če se financirajo iz
               javnih sredstev, morajo te razlike biti zmanjšane oziroma trend zmanjševanja teh
               razlik, ker razlike so trenutno ravno zaradi različnih občinskih veljakov, nekdo
               pravi tudi šerifov, prevelike in preveč bodejo in tega enostavno ne smemo
               dovoliti.</p>
               <p>Vpliv javnosti je različen, nekoliko tudi odvisen od osebne iniciative. Ta člen ne
               vem, če bo to razrešil, ampak pojdimo na 20. člen, ki je zame zelo pomemben, kaj je
               dolžnost ustanovitelja. Ker vemo, da dolžnosti ustanovitelja so si različni župani in
               občinski sveti različno tolmačili in do tega enostavno ne sme več prihajati, zaradi
               tega, ker če je dolžnost ustanovitelja tako kot je zapisana v 20. členu, pač ona se
               mora izvajati in tudi nadzorovati in kontrolirati v vseh predelih Slovenije, v vseh
               lokalnih skupnostih na enoten način, ne pa da pride do tega, da imamo enostavno
               takšne razlike, da ne moremo verjeti, da je to ena država. Tako, da še nekaj tega bo
               treba dodefinirati in ker je minutaža tako skopa, pustim še kolegu Colariču, da še
               kaj pove.</p>
            </sp>
            <sp xml:id="SDZ5-Redna-29-2011-06-17.sp45">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anton Colarič, želite besedo.</p>
            </sp>
            <sp xml:id="SDZ5-Redna-29-2011-06-17.sp46">

               <speaker>ANTON COLARIČ:</speaker>

               <p>Hvala lepa.</p>
               <p>Jaz sem imel priložnost že v uvodu povedati marsikaj, vendar če dovolite, bom še v
               lastnem imenu povedal, da se mi zdi, da nikakor ni intenca tega zakona, da želi
               privatizirati te javne službe. Zakon vsebuje jasne opredelitve njihove neprofitne
               narave in to je zame kar bistveno. Veseli me tudi, da je v tem zakonu dokaj jasno
               opredeljena dopolnilna dejavnost v kar nekaj členih, in upam, da mogoče se da te
               člene bolj dodelati, še posebno pa mislim, da je treba dodelati določene člene glede
               nadzora v teh javnih zavodih in mislim, da nadzor nikoli ni odveč. Ker vsi govorijo o
               lastnih izkušnjah, bom pa še jaz povedal, da sem bil kar nekaj let večinoma član
               svetov ali predsednik svetov, in sem zdaj razmišljal o vseh področjih, od zdravstva,
               šolstva, kulture in verjetno bi se še kje kaj našlo. Tako, da lahko rečem, da govorim
               iz izkušenj, da ta zakon ne govori o privatizaciji, ampak po 20 letih poskuša
               popraviti stanje in modernizirati to področje.</p>
               <p>Hvala.</p>
            </sp>
            <sp xml:id="SDZ5-Redna-29-2011-06-17.sp47">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, želite besedo.</p>
            </sp>
            <sp xml:id="SDZ5-Redna-29-2011-06-17.sp48">

               <speaker>IRMA PAVLINIČ KREBS:</speaker>

               <p>Jaz bi se samo razpravljavcem zahvalila za potrpežljivost. Gospod Čepič, še enkrat se
               opravičujem, običajno tega ne počnem na plenarnem zasedanju, ampak prav organizacije,
               s katerimi smo se usklajevali, so pozivale, da naj se na tem plenarnem zasedanju pred
               poslanci, ki dobivate na klop besede o privatizaciji, tajkunizaciji, da naj se
               vendarle potrudimo, kot smo se do njih, in obrazložimo, da ni intenca tega zakona in
               ponovno zagotavljam, da je bil pomemben cilj predlagatelja preprečiti oziroma dati
               takšne pravne podlage za sektorske reforme, da bomo z njimi zadovoljni tako
               uporabniki, ustanovitelji in izvajalci, ki danes lahko rečejo, da se v določenem delu
               hromi tudi njihova iniciativnost. Jaz predlagam, da v prvi obravnavi potrdite zakon
               kot primerno podlago za nadaljnjo obravnavo in s tem omogočite izboljšave tudi na
               področjih, kajti ta zakon sam po sebi ne pomeni nič. Je šele temelj, usmerjevalec za
               področne politike. Hvala lepa.</p>
            </sp>
            <sp xml:id="SDZ5-Redna-29-2011-06-17.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Vsi prijavljeni razpravljavci, ki ste to želeli, ste dobili besedo. Ker pa čas,
               določen za razpravo, še ni potekel, sprašujem, ali želi na podlagi prvega odstavka
               71. člena Poslovnika Državnega zbora še kdo razpravljati. Ugotavljam, da ne.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali v sredo, 22. junija v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DOPOLNITVAH ZAKONA O PREPREČEVANJU PRANJA DENARJA IN FINANCIRANJA TERORIZMA, V
                  OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila skupina 5 poslancev, s
               prvopodpisanim mag. Radovanom Žerjavom.</p>
               <p>V zvezi s tem predlogom zakona je skupina 11 poslancev s prvopodpisanim mag.
               Radovanom Žerjavom zahtevala, da Državni zbor opravi splošno razpravo. Za dopolnilno
               obrazložitev predloga zakona dajem besedo predstavniku predlagateljev predloga zakona
               gospodu mag. Radovanu Žerjavu.</p>
            </sp>
            <sp xml:id="SDZ5-Redna-29-2011-06-17.sp50">

               <speaker>MAG. RADOVAN ŽERJAV:</speaker>

               <p>Hvala lepa za besedo, gospod podpredsednik. Spoštovana ministrica, minister, kolegice
               in kolegi.</p>
               <p>V Slovenski ljudski stranki poskušamo v zadnjem času z nekaterimi zakonskimi predlogi
               in vloženimi amandmaji na predlagane zakone odpravljati posamezne anomalije, ki so na
               površje priplavale tekom te finančne in gospodarske krize. Tako bi želeli tudi s
               Predlogom zakona o dopolnitvah Zakona o preprečevanju pranja denarja in financiranja
               terorizma odpraviti eno od anomalij.</p>
               <p>V preteklih mesecih smo bili tudi v Sloveniji priča razkritju mnogo zastrašujočih
               primerov sumljivega poslovanja, predvsem gospodarskih družb, ki so že v postopkih
               zaradi insolventnosti ali pa bodo tovrstni postopki zoper njih še uvedeni. Zanimivo
               je, da so se marsikatere sumljive transakcije opravljale preko bank oziroma podjetij
               s sedežem v tako imenovanih davčnih oazah. Davčne oaze, za katere se pogosto
               uporablja tudi izraz offshore območje, so države ali zgolj območja znotraj držav, ki
               v svoji zakonodaji opredeljujejo nizko ali nično davčno stopnjo in ostale ugodnosti
               za tuja podjetja oziroma nerezidente, predvsem pa zagotavljajo bančno tajnost
               lastnika računov oziroma njegovo anonimnost. IMF je leta 2000 pričel z ocenjevanjem
               44 držav, ki jih je na osnovi navedenih kriterijev uvrstil med tako imenovane
               offshore financial centers, saj je pri njih ugotovil določene pomanjkljivosti pri
               nadzoru bančnega, zavarovalniškega ter sektorja vrednostnih papirjev. Zanimivejše
               države oziroma območja, ki jih je IMF prepoznal kot offshore območja oziroma davčne
               oaze, so denimo Andora, britanski Deviški otoki, Ciper, Gibraltar, otok Man,
               Liechtenstein, Monako, Nizozemski Antili in še bi lahko našteval. V zadnjih letih sta
               bili izpostavljeni predvsem dve davčni oazi, ki ležita v Evropi, to sta Liechtenstein
               in Ciper, velikokrat pa je bila omenjena tudi Nizozemska, ki sama po sebi sicer ni
               davčna oaza, vendar so nekatera njena ozemlja del Kraljevine Nizozemske in imajo ta,
               bom rekel, v narekovaju, status.</p>
               <p>Zakaj je na primer Liechtenstein tako zanimiva lokacija za pranje denarja? Tam je
               namreč mogoče v nekaj dneh ustanoviti fundacijo s pomočjo ene od tristotih družb za
               fiduciarne posle. Vse potrebno za njeno ustanovitev opravi ta družba, ime imetnika
               denarja izgine takoj, ko ta vplača denar. Nato ta družba za fiduciarne posle za
               fundacijo odpre račun, v javnih registrih je navedeno samo njeno ime, in le ona
               pozna, kdo je pravi lastnik fundacije. Na račun fundacije je potem mogoče nakazovati
               navidezne honorarje za svetovalne storitve, plačilo za posle, ki nikoli niso bili
               opravljeni, in podobno.</p>
               <p>Poslovanja z davčnimi oazami se ne poslužujejo samo gospodarske družbe, pač pa se
               tega poslužujejo tudi premožnejši posamezniki, ki tako želijo optimizirati davčno
               poslovanje, kar z drugimi besedami lahko pomeni izogibanje plačevanju davkov.
               Pojasniti je treba, da vsaka transakcija v davčno oazo nujno ne pomeni, seveda,
               kaznivega dejanja pranja denarja. Se pa postavlja vprašanje, ali je tovrstno ravnanje
               družbeno sprejemljivo, saj je treba razumeti, da pobiranje davkov ni enosmeren
               proces, pač pa se ti davki prelijejo v javno infrastrukturo ali javne storitve, ki so
               na voljo vsem nam državljanom.</p>
               <p>S predlaganim zakonom tako želimo določiti javnost podatkov o transakcijah, ki
               potekajo med Republiko Slovenijo ter državami oziroma območji, ki so določeni kot
               offshore območja na podlagi priporočil IMF in OECD. Cilj zasledujemo z določbo, da je
               Urad RS za preprečevanje pranja denarja dolžan informacijo in določene podatke o taki
               transakciji objaviti na svojih spletnih straneh. Predlagamo, da predlagane spremembe
               in dopolnitve sprejmemo kot ustrezno podlago za nadaljnjo obravnavo in v nadaljnji
               proceduri zadevo dopolnimo, če bo treba. Hvala lepa.</p>
            </sp>
            <sp xml:id="SDZ5-Redna-29-2011-06-17.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Za uvodno obrazložitev mnenja dajem besedo predstavniku vlade, gospod
               minister za finance, dr. Franc Križanič. Izvolite.</p>
            </sp>
            <sp xml:id="SDZ5-Redna-29-2011-06-17.sp52">

               <speaker>DR. FRANC KRIŽANIČ:</speaker>

               <p>Hvala lepa. Spoštovani predsedujoči, spoštovane poslanke in poslanci.</p>
               <p>Dovolite, da na kratko v tem času, ki mi je na voljo, opredelim odnos vlade do tega
               zakona. Zakon seveda zadeva pereče področje netransparentnega poslovanja. V tem
               okviru ima plemenit namen, vendar pa celo vrsto zakonskih, kako bi rekel, okornosti,
               zaradi katerih vlada tovrstnega zakona na ta način, kot je predstavljen, ne podpira.
               Da vam poskušam prebrati celoten tekst: Državni zbor Republike Slovenije danes
               razpravlja o Predlogu zakona o dopolnitvah Zakona o preprečevanju pranja denarja in
               financiranja terorizma, ki ga je v obravnavo Državnemu zboru predložila skupina
               poslancev s prvopodpisanim Radovanom Žerjavom. Po mnenju skupine poslancev je v
               interesu javnosti, poslovnih subjektov, upnikov, delavcev in državne uprave, da se
               ve, katera slovenska podjetja in posamezniki in v kakšnem obsegu poslujejo s subjekti
               s sedežem v davčnih oazah. S predlaganim zakonom želijo doseči javnost podatkov o
               transakcijah, ki potekajo med našo državo ter državami oziroma območji, ki so
               določena kot offshore območja. Ta cilj bi dosegli z novima določbama, in sicer da je
               Urad Republike Slovenije za preprečevanje pranja denarja dolžan informacijo in
               določene podatke o taki transakciji objaviti na svojih spletnih straneh po tem, ko bi
               jih zavezanci sporočili uradu. Vlada Republike Slovenije se zavzema in podpira vse
               pobude, ki kot cilj zasledujejo večjo transparentnost poslovanja subjektov in z njo
               povezano učinkovitost pri preprečevanju pranja denarja in financiranja terorizma v
               Sloveniji. Vendar pa pobude skupine poslancev Državnega zbora v obliki, kot je
               predlagana, ne podpira in ima v zvezi s predlogom zakona številne pomisleke. Kot je
               razvidno iz obrazložitve cilja predloga zakona, je osnovni cilj zakona doseči, da se
               javno objavi, katera slovenska podjetja in posamezniki in v kakšnem obsegu poslujejo
               s subjekti s sedežem v offshore centrih in v davčnih oazah. Podatke o teh podjetjih
               pa naj bi na svoji spletni strani objavil Urad RS za preprečevanje pranja denarja. V
               skladu s predlogom zakona bi urad te podatke pridobival na podlagi dopolnitve prvega
               odstavka 38. člena Zakona o preprečevanju pranja denarja in financiranja terorizma,
               po kateri bi morali zavezanci uradu sporočati podatke o vsaki transakciji iz drugega
               odstavka 22. a člena obstoječega zakona. Navedeno bi pomenilo, da bi zavezanci morali
               uradu sporočati podatke o vsaki transakciji svojih strank s subjekti iz držav, v
               katerih ne veljajo ustrezni ukrepi za preprečevanje in odkrivanje pranja denarja ter
               financiranja terorizma ali se le-ti ne izvajajo v zadostni meri, saj drugi odstavek
               tega člena napotuje prav na te države. S predlagano dopolnitvijo 38. člena zakona pa
               v obveznosti sporočanja ne bi bile zajete transakcije s subjekti iz držav v offshore
               področjih in držav s pomanjkljivo zakonodajo na področju obdavčenja ali davčne oaze,
               kar je bil namen predlaganega zakona. Za sporočanje transakcij z državami z off shore
               področji in davčnih oaz uradu bi bilo tako treba drugače definirati dopolnitev 38.
               člena zakona. V zvezi z javno objavo poslovnih subjektov, ki poslujejo s temi
               državami, se pojavlja tudi vprašanje, ali se ne bi z javno objavo te poslovne
               subjekte postavilo v neenakopraven položaj oziroma ali je ukrep javne objave tudi z
               vidika varstva osebnih podatkov sorazmeren s ciljem, ki ga tudi zasleduje predlog
               zakona, to je preprečevanje pranja denarja in davčnih utaj ter z vplivanjem na
               poslovne odločitve drugih poslovnih subjektov. Poleg tega se posamezne države na
               sezname na novo uvrščajo ali brišejo, kar bi bilo treba upoštevati v predlogu zakona.
               Prav tako bi bilo treba določiti tudi roke oziroma čas javnih objav. Glede na to, da
               je temeljni cilj predloga zakona povečanje transparentnosti finančnih tokov oziroma
               seznanitev javnosti z zgoraj navedenimi transakcijami, pri čemer sama javna objava ne
               bi doprinesla k učinkovitejšemu preprečevanju ali odkrivanju pranja denarja in
               financiranja terorizma, se Vlada Republike Slovenije ne strinja z besedilom predloga
               zakona, kot ga predlaga skupina poslancev. Vlada Republike Slovenije je mnenja, da bi
               bilo treba, če bi želeli doseči večjo učinkovitost pri preprečevanju pranja denarja
               in financiranja terorizma, tudi z morebitnimi dodatnimi obveznostmi sporočanja
               podatkov Uradu Republike Slovenije za preprečevanje pranja denarja, za učinkovitejši
               nadzor nad zavezanci za izvajanje Zakona o preprečevanju pranja denarja in
               financiranja terorizma ter za tesnejše sodelovanje nadzornih organov pripraviti
               celovito in domišljeno rešitev v okviru že predvidenih sprememb Zakona o
               preprečevanju pranja denarja in financiranja terorizma, ki jih pripravlja Urad RS za
               preprečevanje pranja denarja in katerih sprejem se načrtuje v tem letu.</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-17.sp53">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa.</p>
               <p>Prehajamo na predstavitev stališč poslanskih skupin, besedo ima gospod Silven
               Majhenič v imenu Poslanske skupine SNS.</p>
            </sp>
            <sp xml:id="SDZ5-Redna-29-2011-06-17.sp54">

               <speaker>SILVEN MAJHENIČ:</speaker>

               <p> Spoštovani!</p>
               <p>Zmeraj bolj se srečujemo s podatki, ki nas prepričajo, da je tudi v Sloveniji bilo in
               je še kar nekaj uspešnih podjetij, ki so plasirala svoja finančna sredstva v
               Liechtenstein in Ciper, omenja pa se tudi Nizozemska.</p>
               <p>Zanimivo je tudi to, da so določena sumljiva poslovanja gospodarskih družb razkrita
               in da so podjetja na račun netransparentnosti in neodgovornega vodenja pripeljala
               podjetja v stečaj, da so se s tem določeni poslovodni organi okoristili in da kljub
               temu, kot navaja predlagatelj, da je bil Urad RS za preprečevanje pranja denarja
               seznanjen, ni bilo zaznati, da se je tudi ukrepalo.</p>
               <p>Sistemski zakon, ki je v veljavi, sicer celovito ureja področje preprečevanja pranja
               denarja, vendar kot vidimo le znotraj države. Ko pa je treba poseči izven meja, se je
               pa ta zakon izkazal kot nezadosten, kajti v nasprotnem bi pristojni že morali
               ukrepati, kot je to storila nemška obveščevalna služba, ki je poskrbela, da je država
               že dobila podatke o komitentih bank v navedenih državah. Vlada pojasnjuje, da se
               zavzema in podpira vse pobude, ki sledijo večji učinkovitosti preprečevanja pranja
               denarja in financiranja terorizma v Sloveniji, vendar predlagane ureditve v obliki,
               kot je predlagana, ne podpira, tudi zato, ker Urad RS za preprečevanje pranja denarja
               pripravlja novelo Zakona o preprečevanju pranja denarja in financiranja terorizma, ki
               bi morala biti sprejeta še v tem letu.</p>
               <p>Sicer pa se vlada, kot vidimo, ne strinja, da bi bili podatki raznih spornih
               transakcij javni, saj meni, da vsaka transakcija v davčno oazo še ne pomeni kaznivega
               dejanja pranja denarja. Predlagatelj utemeljuje novi 70. a člen, da zasleduje cilj
               javnega interesa, da zapolnjuje praznino v zakonu, z namenom preprečevanja pranja
               denarja, še posebej poslovanja z davčnimi oazami, ki služijo predvsem namenom
               neupravičenega bogatenja na račun neplačanih davkov.</p>
               <p>Ne morem pa mimo tega, da ne omenim stališče Komisije za preprečevanje korupcije, ki
               pojasnjuje, da je država Slovenija ujetnica kartelov, mrež in zasebnih interesov, ki
               se gibljejo iz lokalnega na državni nivo in da je v Sloveniji korupcije več, kot si
               upamo priznati.</p>
               <p>V Slovenski nacionalni stranki bomo predlog zakona podprli, saj ne verjamemo, da bomo
               v kratkem dočakali na poslanskih klopeh zakon, ki ga bo pripravila Vlada.</p>
               <p>Hvala.</p>
            </sp>
            <sp xml:id="SDZ5-Redna-29-2011-06-17.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               Milan Gumzar, prosim.</p>
            </sp>
            <sp xml:id="SDZ5-Redna-29-2011-06-17.sp56">

               <speaker>MILAN GUMZAR:</speaker>

               <p> Hvala za besedo, gospod predsednik, spoštovani gospod minister, kolegice in
               kolegi.</p>
               <p>V Poslanskem klubu Liberalne demokracije Slovenije razumemo namero predlagatelja,
               čeprav ni jasno razvidno, da z dopolnitvijo Zakona o preprečevanju pranja denarja in
               financiranja terorizma želi preprečiti kakršnekoli prepovedane transakcije med
               Slovenijo in tako imenovanimi državami zunaj visoko obdavčenega območja oziroma tako
               imenovanih davčnih oaz.</p>
               <p>Čeprav predlagatelj v obrazložitvi zakona zapiše, da je cilj doseči javnost podatkov
               o transakcijah, ki potekajo med Republiko Slovenijo in temi državami oziroma območji,
               predvidevamo, da je cilj prav preprečevanje, saj sama javnost podatkov a priori ne
               zagotavlja preprečevanja.</p>
               <p>In kaj konkretno predlagatelj predvideva v noveli zakona? Prvič, da se širi tako
               imenovani nabor držav, za katere je obvezno poročanje, in drugič, da se podatki o teh
               transakcijah objavijo na spletni strani Urada RS za preprečevanje pranja denarja.
               Tukaj moram omeniti, da če se resnično želi širiti nabor držav, je nujno spremeniti
               člen, saj je po sedaj veljavni ureditvi nujno poročanje samo za države na posebnem
               seznamu.</p>
               <p>Pri Poslanskem klubu Liberalne demokracije Slovenije s samo širitvijo števila držav,
               za katere je obvezno poročanje, nimamo večjih težav, če Urad ocenjuje, da obstajajo
               večja tveganja pranja denarja.</p>
               <p>Z vidika pravice do varstva osebnih podatkov pa je zadeva veliko bolj problematična,
               kot se zdi na prvi pogled. V Sloveniji smo očitno nagnjeni k temu, da se o vseh
               političnih zanimivih, pa čeprav zasebnih zadevah, pogovarjamo javno in to kljub temu,
               da nimajo nikakršne zveze z morebitnimi kaznivimi dejanji oziroma kršitvami
               zakonodaje kot take. Očitno smo prišli do točke, kjer moramo vsako poslovno dejanje
               na nek način kriminalizirati. Kot liberalci težko oziroma sploh ne moremo pristati na
               to logiko, da je vsaka finančna transakcija kazniva, in da naj vsak dokaže, da
               resnično ni. Kaj bodo na to porekli vsi tisti, ki zakonito opravljajo svoje
               dejavnosti z državami, ki so na tako imenovanih seznamih. Kakšni bodo naslednji
               koraki, naj vsak državljan javno objavi vse svoje bančne račune in transakcije, naj
               se na spletu objavijo vsa potovanja ljudi na Ciper, Liechtenstein, Švico itd.? Saj
               veste, denar je še vedno možno prenesti v kovčku ali kako drugače. V Poslanskem klubu
               Liberalne demokracije Slovenije smo mnenja, da imajo organi preprečevanja, odkrivanja
               in pregona na razpolago kar precejšnje število instrumentov, ki omogočajo pregon
               nedovoljenih transakcij, pa je vprašanje, na kakšen način in kako pogosto se
               poslužujejo teh instrumentov. Končno se moramo vprašati, ali smo pripravljeni
               žrtvovati del svobode, del zasebnosti in osebnih podatkov z namenom, da zagotovimo
               višjo stopnjo preprečevanja pranja denarja in posledično omogočimo bolj učinkovit
               pregon. Tukaj se odpira novo vprašanje, tudi če to storimo – ali bomo s tem resnično
               dosegli namen, namreč ali bomo res preprečili, da tisti, ki imajo nepoštene namene,
               da jim bomo s tem onemogočili to početje. S takim ukrepom jim samo dajemo vedeti, da
               se pač takega načina ne morejo več poslužiti in bodo iznašli seveda kakšen nov obhod.
               In s takim ukrepom bodo vse tiste subjekte, ki delajo pošteno, uvrstili na črno listo
               in jim naredili potencialno poslovno in moralno škodo. Da naši pomisleki niso iz trte
               zviti, dokazuje tudi mnenje informacijske pooblaščenke, ki pravi, da je brez dodane
               vrednosti podatkov o dejanski pravni spornosti transakcije informacija o neobičajni
               transakciji za naslovnike brez vrednosti. Na drugi strani lahko takšna objava
               neopravičeno vpliva na položaj gospodarskega subjekta, ki transakcijo izvaja. Na
               koncu pa zaključi, da po mnenju pooblaščenca objava podatkov, kot je predlagana, niti
               ni primerna niti nujna za doseganje v obrazložitvi navedenih ciljev novele Zakona o
               preprečevanju pranja denarja in financiranja terorizma, zato ni sorazmerna. In ravno
               tukaj je ključna težava in sicer, da predlagatelj trdi, da je ukrep sorazmeren,
               medtem pa uradni organ, ki to ocenjuje, meni da ni sorazmeren. Kot rečeno, v
               Poslanskem klubu Liberalne demokracije Slovenije nimamo nikakršnih zadržkov, da se
               zagotavlja višja stopnja preprečevanja pranja denarja, vendar bodo poslanci
               Poslanskega kluba Liberalne demokracije Slovenije o zakonu, da je primeren za
               nadaljnjo obravnavo, glasovali po lastni vesti.</p>
            </sp>
            <sp xml:id="SDZ5-Redna-29-2011-06-17.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine nepovezanih poslancev bi moral predstaviti
               mag. Franc Žnidaršič. Ga ni. Stališče Poslanske skupine Socialnih demokratov bo
               predstavil Bogdan Čepič. Prosim.</p>
            </sp>
            <sp xml:id="SDZ5-Redna-29-2011-06-17.sp58">

               <speaker>BOGDAN ČEPIČ:</speaker>

               <p>Hvala za besedo, gospod predsednik. Lep pozdrav ministru s sodelavkami in sodelavci,
               kolegice in kolegi!</p>
               <p>V Poslanski skupini Socialnih demokratov vedno podpiramo napore, ki so usmerjeni k
               temu, da bi se zmanjšale možnosti za različne manipulacije, ki imajo v končni fazi
               namen, kako zaobiti slovenski pravni red in z različnimi finančnimi transakcijami
               doseči tudi finančno oškodovanje tako podjetij kot posledično tudi države z
               izogibanjem davčnemu nadzoru in plačilu le tega, sebi pa pridobiti neupravičeno
               premoženjsko korist. Namen Predloga zakona o dopolnitvah Zakona o preprečevanju
               pranja denarja in financiranja terorizma, ki ga predlaga skupina poslancev s
               prvopodpisanim mag. Radovanom Žerjavom, tako tudi razumemo. Ob spremembi, da se
               določene člene v zakonu spremeni, razumemo tako, da se tudi na normativni ravni
               doseže onemogočanje sumljivih transakcij, če pa te so, jih je treba registrirati pri
               ustreznih državnih organih, ki bodo v nadaljevanju strokovno ugotavljali, ali gre
               dejansko za pranje denarja ali pa so to le sumljive ali le navadne poslovne
               transakcije. Predlagatelji želijo spremeniti prvi odstavek 38. člena Zakona o
               preprečevanju pranja denarja in financiranja terorizma ter dodati nov 70.a člen,
               katerega namen je doseči sporočanje Uradu Republike Slovenije za preprečevanje pranja
               denarja vse transakcije, ki potekajo med strankami finančnih institucij v Republiki
               Sloveniji in prejemniki teh finančnih sredstev v državah, v katerih ne veljajo
               ustrezni ukrepi za preprečevanje in odkrivanje pranja denarja oziroma se ti ne
               izvajajo v zadostni meri. Na podlagi novega 70a. člena bo Urad Republike Slovenije za
               preprečevanje pranja denarja dolžan objaviti podatke o podjetju oziroma samostojnemu
               podjetniku, zneske njegove transakcije in naslovniku iz držav, ki so navedene na
               zgoraj navedeni listi, na svoji spletni strani. Glede na to, da je namen Predloga
               zakona o dopolnitvah Zakona o preprečevanju pranja denarja in financiranja terorizma
               povečanje transparentnosti finančnih tokov oziroma seznanitev javnosti z zgoraj
               navedenimi transakcijami po mnenju Poslanske skupine Socialnih demokratov velja
               proučiti predlog zakona, ki ga predlaga skupina poslancev iz Slovenske ljudske
               stranke. V nadaljevanju razprave in pripravi predloga zakona za drugo branje pa je
               treba v določeni meri upoštevati pripombe vlade, zaradi tega je treba najti skupno
               rešitev, ki bo omogočala tudi na zakonski osnovi preprečitev dejanj, ki so povezana s
               tako imenovanim pranjem denarja v državah, ki so na neki način davčne oaze, kjer so
               davčne obremenitve, če sploh so, nižje kot pri nas ali v nam primerljivih državah
               oziroma je možno, da se zaradi slabšega nadzora tem obveznostim izognejo. Prav tako
               bi bilo treba pridobiti mnenje informacijske pooblaščenke na ta zakon, glede
               posredovanja informacij v javnost na podlagi tega zakona. Vsekakor pa razumemo in
               podpiramo mnenje vlade, da je treba doseči večjo učinkovitost pri preprečevanju
               pranja denarja in financiranja terorizma tudi z morebitnimi dodatnimi obveznostmi
               sporočanja podatkov Uradu Republike Slovenije za preprečevanje pranja denarja,
               učinkovitejši nadzor nad zavezanci za izvajanje zakona ter tesnejše sodelovanje
               nadzornih in preiskovalnih organov. Ocenjujemo, da predlog zakona, ki ga predlaga
               skupina poslancev, gre prav v tej smeri, kot meni vlada. Seveda pa to ni dovolj in je
               tak zakon le prvi od dodatnih ukrepov, potrebnih za preprečitev in odkrivanje pranja
               denarja.</p>
               <p>V Poslanski skupini Socialnih demokratov razumemo, da je vlada pripravila še dodatne
               rešitve v okviru že predvidenih sprememb Zakona o preprečevanju pranja denarja in
               financiranja terorizma, ki jih je pripravil Urad Republike Slovenije za preprečevanje
               pranja denarja, vendar je po mnenju Poslanske skupine Socialnih demokratov tudi
               predlog Slovenske ljudske stranke eden od možnih začasnih ukrepov, ki se lahko s
               sprejetjem te novele zakona začne izvajati mnogo prej, kot bo v parlamentu sprejeta
               sprememba zakona, ki jo pripravlja Urad Republike Slovenije za preprečevanje pranja
               denarja. Nič ne bo narobe, če bo urad v spremembah zakona našel celovitejše in bolj
               kompleksne rešitve razreševanja tega problema. V Poslanski skupini Socialnih
               demokratov razumemo ta predlog sprememb zakona predvsem kot jasno in nedvoumno
               sporočilo vsem tistim, ki bi si želeli pridobiti premoženjsko korist na nedovoljen
               način, da se pripravlja in se bo tudi v bodoče pripravljala taka zakonodaja in
               zakonske rešitve, ki bodo omogočale, da se tako dejanje razkrije in posledično tudi
               ustrezno sankcionira.</p>
               <p>Po mnenju Poslanske skupine Socialnih demokratov je Predlog zakona o dopolnitvah
               Zakona o preprečevanju pranja denarja in financiranja terorizma prvi, a ne zadnji
               korak v tej smeri, zaradi tega menimo, da je treba v prvi obravnavi ta zakon podpreti
               in skupaj z vlado in predlagatelji tega zakona odpraviti pomanjkljivosti in
               nedoslednosti predlaganega zakona in ga napraviti učinkovitega. Verjamemo, da je to
               možno.</p>
            </sp>
            <sp xml:id="SDZ5-Redna-29-2011-06-17.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               Rado Likar. Prosim.</p>
            </sp>
            <sp xml:id="SDZ5-Redna-29-2011-06-17.sp60">

               <speaker>RADO LIKAR:</speaker>

               <p>Hvala lepa, predsednik. Spoštovani minister. Kolegice in kolegi.</p>
               <p>Poslanska skupina Slovenske demokratske stranke bo podprla Predlog zakona o
               dopolnitvah Zakona o preprečevanju pranja denarja in financiranja terorizma, ki ga je
               v parlamentarni postopek vložila skupina poslancev s prvopodpisanim mag. Radovanom
               Žerjavom. Cilj novele zakona je jasen in preprost. Podatki o transakcijah, ki
               potekajo med Republiko Slovenijo ter državami oziroma območji, ki so določeni kot
               offshore območja, naj bodo javni. Informacije in določene podatke bi zbiral in
               objavljal na svojih spletnih straneh Urad RS za preprečevanje pranja denarja. Pranje
               denarja je kaznivo dejanje, saj se na ta način poskuša zabrisati pravi izvor denarja
               ali premoženja, ki je običajno nezakonit in se na ta način poskuša doseči njegovo
               legitimnost. V nadaljnjih korakih se lahko tako oprani denar ali premoženje vključuje
               v običajne, zakonite poslovne tokove ali pa tudi naprej v kriminalno dejavnost kot je
               recimo financiranje terorizma.</p>
               <p>Utajevanje davkov je tudi nekakšna folklora in obstaja, odkar obstaja država v
               današnjem smislu ali pa mogoče še dlje. Ljudje pač svoj bolj ali manj težko
               prisluženi denar vse preradi skrivajo pred pogoltno državo. Nekateri to počnejo s
               pomočjo davčnih oaz ali s tako imenovanimi <q>"offshore"</q> območji. To so države oziroma
               območja, v katerem so davki na dohodek ali na dobiček zanemarljivo majhni ali pa tudi
               ničelni. V večini primerov so to manjše države, ki nudijo – in od tega tudi živijo –
               vseh vrst užitkov bogatašem, ki bi jim sicer normalne države grenile življenje s, po
               njihovem mnenju, visokimi davki. Nekatere evropske države, kot so recimo Danska,
               Norveška pa recimo tudi Avstralija, so naredile opazen korak v smeri večje davčne
               preglednosti, nekatere bolj eksotične države pa tega namena niti nimajo. Tudi znotraj
               Evropske unije kaže slika na različno stopnjo obdavčitve; z vidika obdavčevanja
               dohodka podjetij in dela se v celotni evropski sedemindvajseterici najbolj splača
               poslovati v Bolgariji, kjer država pobere zgolj desetino dohodka. Na evrskem območju
               je na področju davka na dobiček podjetij najbolj ugoden Ciper, ki pobere tudi 10 %
               dobička. Na področju dohodnine pa je to Slovaška, tam sta tako delo kot tudi dohodek
               podjetij obračunana z 19 % stopnjo.</p>
               <p>V zadnjem času smo bili priča razkritju kar nekaj primerov, ko je šlo za sum
               nezakonitega poslovanja, predvsem gospodarskih družb, ki so že zašle v težave in so
               zoper njih že uvedeni postopki prisilne poravnave ali stečaja. In zanimivo,
               marsikatera od teh gospodarskih družb je poslovala preko računov v Liechtensteinu.
               Spomnimo se lahko razvpitega primera v Hypo Alpe Adrii, v katerem so bile razkrite
               nepravilnosti in sumljivi posli, ki so potekali prav preko Liechtensteina.</p>
               <p>Ukrepe za preprečevanje tovrstnih nepravilnosti pri nas ureja sistemski zakon in
               sicer Zakon o preprečevanju pranja denarja in financiranja terorizma. Tam določa
               obveznost organizacij, da sporočajo uradu vse gotovinske transakcije, katerih
               vrednost presega trideset tisoč evrov, v primeru suma, da gre za pranje denarja, pa
               tudi manjše zneske. Pomembna rešitev predloga zakona je, da morajo organizacije o
               vsaki neobičajni transakciji, povezani z območjem davčnih oaz, kot so na primer
               zapleteni in neobičajni visoki zneski, zneski ki niso v skladu z običajnim
               poslovanjem stranke in tako naprej, obvestiti Urad RS za preprečevanje pranja denarja
               in jim sporočiti enake podatke, kot so jih dolžne sporočiti v zvezi z gotovinskimi
               transakcijami, ki presegajo trideset tisoč evrov.</p>
               <p>Problematika organiziranega in finančnega kriminala v povezavi s pranjem denarja
               postaja tako v svetu kot tudi pri nas vse bolj pereča, saj resno ogroža stabilnost
               finančnega sektorja države, poleg tega pa tudi slabi zaupanje v državne institucije
               nasploh. Podpora temu predlogu zakona bo zagotovo pomenila korak bližje k
               preglednejšemu sistemu javnih financ, kjer bo možnost za utajo davka tudi manjša.
               Hvala.</p>
            </sp>
            <sp xml:id="SDZ5-Redna-29-2011-06-17.sp61">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Zares bo predstavil Alojzij Potočnik,
               prosim.</p>
            </sp>
            <sp xml:id="SDZ5-Redna-29-2011-06-17.sp62">

               <speaker>ALOJZIJ POTOČNIK:</speaker>

               <p>Hvala.</p>
               <p>Spoštovani, materija, ki se je lotevajo tokrat predlagatelji, dopolnitev Zakona o
               preprečevanju pranja denarja in financiranja terorizma, je globalnega pomena. Problem
               je zapleten, netransparenten, organizacijsko zastrt, lahko v mnogih primerih tudi
               predmet manipulacije, predvsem pa je družbeno nesprejemljiv.</p>
               <p>Ima obsežne mednarodne razsežnosti in obstaja povsem jasno soglasje, da ga je moč
               zaustavljati in preprečevati v celoti zgolj na globalni ravni. Tako kot velja v
               svetu, velja tudi v državi, torej doma. Temeljnega pomena je pravočasno
               prepoznavanje, povezovanje vseh odgovornih institucij in učinkovit skupen nadzor.
               Predlagatelje, mislimo, da upravičeno skrbijo, kot pravijo, zastrašujoči primeri
               sumljivega poslovanja predvsem gospodarskih družb, ki so že v postopkih zaradi
               insolventnosti, so pa marsikateri posel oziroma sumljivo transakcijo opravile preko
               tako imenovanih davčnih oaz, in da je v interesu javnosti, da se ve, katera slovenska
               podjetja in posamezniki ter v kakšnem obsegu poslujejo s subjekti s sedežem v davčnih
               oazah. V poslanski skupini respektiramo zaskrbljenost predlagateljev, ki je bolje
               utemeljena kot so rešitve, rešitve se glede na kompleksnost dozdevajo poenostavljene
               in nekako nekonsistentne. Ob tem hkrati vlada zatrjuje, priznavajoč realnost
               problema, da se pripravlja noveliranje zakona, ki bo vsebovalo celovitejše in bolj
               domišljene rešitve. Tudi takšne, ki bodo prilagojene spremenjenim mednarodnim
               standardom, pa tudi tesnejšemu sodelovanju med nadzornimi inštitucijami v
               Sloveniji.</p>
               <p>Poslanska skupina Zares sprejema in razume tako stališča predlagateljev kot Vlade
               Republike Slovenije in vidi jih kot komplementarna in ne kot konfliktna. Presoja, da
               je dopolnitev zakona moč podpreti.</p>
               <p>In na koncu še podatki iz odgovora Ministrstva za finance kolegici Oražmovi, ki nas
               nenazadnje silijo v takšno odločitev. V obdobju 1995 do leta 2010 je bilo uvedenih
               155 postopkov v zvezi s kaznivim dejanjem pranja denarja. Od teh 155 jih je 88
               temeljilo na obvestilih ali informacijah Urada RS za preprečevanje pranja denarja,
               manj kot 6 na leto torej. Hvala.</p>
            </sp>
            <sp xml:id="SDZ5-Redna-29-2011-06-17.sp63">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil mag.
               Radovan Žerjav. Prosim.</p>
            </sp>
            <sp xml:id="SDZ5-Redna-29-2011-06-17.sp64">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>Naj najprej malo bolj natančno povemo, kaj davčne oaze sploh so. Za davčne oaze so
               značilne nizke ali pa tudi nične davčne stopnje, kar pomeni, da družbe, ustanovljene
               v teh offshore centrih, ne plačujejo davkov oziroma plačujejo bistveno nižje davke,
               kot bi jih plačevali doma. Značilni so tudi stroga pravila o bančni in gospodarski
               tajnosti, prosto poslovanje ter pomanjkljiva izmenjava informacij oziroma
               nesodelovanje s tujimi davčnimi oblastmi. Podjetje v offshore centru mora biti v tuji
               lasti in mora gospodarsko dejavnost opravljati izključno v tujini. Vsakršna dejavnost
               na trgu države, kjer ima sedež, je izrecno prepovedana. Tipov offshore centrov je
               veliko, vsak ima neko svojo posebnost. Nekateri centri so ugodni za registracijo
               plovil, denimo Panama in Marshallovi otoki, Nizozemska je dobra lokacija za
               ustanovitev holding družb, Belize je dobra lokacija za truste, Vanuatu ima zelo
               visoko stopnjo anonimnosti, Nevis je ena redkih držav, kjer je možna registracija
               družb z omejeno odgovornostjo, Liechtenstein je zanimiv za ustanavljanje fundacij in
               tako naprej bi še lahko našteval. Razlike so najbolj očitne pri obdavčenju. Na
               Nizozemskih Antilih ne obstajajo davki na dohodek, davki od premoženja in davki na
               dediščine, države se financirajo preko fiksnih letnih zneskov, ki so neodvisni od
               višine dobička teh družb. Na Sejšelih na primer zaračunavajo samo 100 dolarjev
               fiksnega letnega davka, pri čemer za podjetje, ki se uporablja za izogibanje dvojnega
               obdavčevanja, velja le ena in pol odstotni davek na dobiček. Ti zneski so v
               primerjavi z davkom na dobiček v Sloveniji in drugih davčno manj konkurenčnih državah
               zanemarljivi. Tem podjetjem ni mogoče očitati nezakonitega ravnanja. To poudarjam še
               enkrat. V veliki večini primerov niti ne gre za nezakonita ravnanja. A četudi ravnajo
               popolnoma v skladu s predpisi, se zastavlja vprašanje: Ali je izogibanje davkom
               družbeno odgovorno početje? Država namreč s pobranimi davki financira gradnjo,
               vzdrževanje in izvajanje javne infrastrukture, od cest, vrtcev, šol do bolnišnic.
               Poleg tega so velika podjetja, ki se izognejo plačilu davka v matični državi, s tem
               postavljena v privilegiran položaj. Ko podjetja govorijo, da poslujejo, v narekovajih
               seveda, davčno optimalno, s tem demonstrirajo pomanjkanje družbene odgovornosti in
               pomanjkanje zavezanosti skupnosti, kar jim omogoča visoke dobičke, hkrati pa jim
               omogoča finančno prednost pred drugimi podjetji. Dejstvo je, da offshore centri
               zaradi ugodnih davčnih sistemov izvabljajo tuj kapital, s tem pa jemljejo del
               fiksnega prihodka države, od koder kapital izvira. Se pravi, tudi slovenska podjetja
               niso imuna za čare in skušnjave teh davčnih oaza. Nedolgo tega, 16. februarja letos,
               je poslovni Dnevnik poročal, kako je po podatkih Banke Slovenije, bom kar citiral:
               <q>"Po podatkih Banke Slovenije so slovenski rezidenti v obdobju od 2008 do 2010
               podjetjem na Cipru nakazali 200 milijonov, v Liechtenstein pa 138 milijonov evrov.
               Urad za preprečevanje pranja denarja pa je v 2009 in 2010 zaznal 385 sumljivih
               transakcij, kar je na velikost slovenskega trga bistveno več, kot v mednarodnem
               okolju."</q> Torej v dveh, treh letih je samo v dve davčni oazi, če temu tako rečemo,
               odteklo 338 milijonov evrov.</p>
               <p>V Poslanski skupini Slovenske ljudske stranke zato s predlaganim zakonom v prvi vrsti
               predvsem želimo določiti javnost podatkov o transakcijah, ki potekajo med Republiko
               Slovenijo ter državami oziroma območji, ki so določena kot offshore območja na
               podlagi poročil IMF in OECD. Predlog dopolnitev zakona določa, da morajo organizacije
               o vsaki takšni transakciji urad posebej obvestiti. Kaj bo potem urad s temi podatki
               počel, je stvar njegove presoje in pristojnosti. Najmanj kar je, mora urad, ko to
               informacijo in podatke o takšni transakciji prejme, na svoji internetni strani
               objaviti podatke o subjektu, ki je opravil transakcijo oziroma je zanj bila
               opravljena transakcija, znesek transakcije ter subjekt, kateremu je transakcija
               namenjena.</p>
               <p>Kot se je v zadnjem času v Sloveniji izkazalo, je edini delujoči preventivni in
               zastraševalni moment strah pred javnostjo. Seveda takšne javne medijske obsodbe lahko
               komu povzročijo tudi krivico. A edino na pritisk javnosti in novinarjev se potem
               organi pregona oziroma ustrezni državni organi odzovejo in zganejo. Če se v Sloveniji
               v zadnjem času ne bi razvilo tovrstno novinarstvo, verjamem, da bi Slovenke in
               Slovenci živeli v prepričanju, da je naša država najboljša država na svetu, saj je
               vse v najlepšem redu. Pa žal ni tako. Res je le to, da država pri pregonu
               gospodarskega kriminala in drugih anomalij ni pripravljena storiti kaj veliko, tako
               vsaj izgleda. Kje so vzroki? To vprašanje zagotovo presega tokratno razpravo in
               tematiko.</p>
               <p>V nasprotju z vlado in nekaterimi njenimi predstavniki ocenjujemo, da predlagana
               ureditev ne predstavlja prav nobenega posega v svobodno gospodarsko pobudo in pravico
               do zasebnosti in varovanja osebnih podatkov, saj se določba o javni objavi podatkov
               nanaša le na pravne osebe in samostojne osebe podjetnike, posameznike ali
               posameznike, ki samostojno opravljajo dejavnost, in se torej ne nanaša na navadne
               fizične osebe. Predlagana rešitev, v kolikor se nanaša na gospodarske družbe, ne
               pomeni posega v svobodno gospodarsko pobudo, temveč v skladu z ustaljeno ustavnosodno
               prakso predstavlja predpisovanje načina uresničevanja te ustavne pravice na podlagi
               drugega odstavka 15. člena ustave. Tako Ustavno sodišče v odločbi št. 199/02 z dne
               21. 10. 2004. Z ustavnopravnega vidika za sprejem predlagane določbe, v kolikor se
               nanaša na podjetja, ni ovire. Varstvo osebnih podatkov pri pravnih osebah tudi ne
               pride v poštev. <q>"Predlagana rešitev tudi ne posega v pravico do varstva osebnih
               podatkov, v kolikor se nanaša na samostojne podjetnike oziroma posameznike, ki
               opravljajo pridobitno dejavnost. Iz ustaljene ustavnosodne prakse namreč izhaja, da
               podatkov, ki so vezani na opravljanje dejavnosti posameznika oziroma samostojnega
               podjetnika, ni mogoče obravnavati kot osebne podatke, saj se ne nanašajo na fizično
               osebo kot posameznika, temveč na fizično osebo kot podjetnika."</q> Tako Ustavno sodišče
               v odločbi številka 84/03, z dne 17. 5. 2005.</p>
               <p>Poseg v ustavne pravice je namreč dopusten, če so izpolnjeni pogoji, določeni s
               tretjim odstavkom 15. člena ustave. Po tretjem odstavku 15. člena ustave mora za
               omejitev človekove pravice obstajati ustavno dopusten cilj. Poleg tega pa mora biti
               poseg v skladu z 2. členom ustave, in sicer z načelom sorazmernosti. V primeru
               predlaganega zakona se namreč zasleduje javna korist, ki izhaja že iz samega namena
               tega zakona. To je preprečevanje pranja denarja, zlasti pa preprečevanje poslovanja z
               davčnimi oazami, katerih namen je največkrat izogibanje plačevanju davkov. Poleg tega
               navedeni podatki oziroma tovrstna objava podatkov o gospodarskih subjektih vpliva na
               sprejemanje odločitev drugih gospodarskih subjektov o poslovanju z njimi. Če teh
               podatkov nimajo oziroma jim niso dostopni, se pri svojem poslovanju srečujejo z
               negotovostjo. Dostopnost do teh podatkov pa jim omogoča, da pri odločanju o poslovnem
               sodelovanju ravnajo razumno in premišljeno ter z upoštevanjem možnih posledic. Pri
               tehtanju sorazmernosti posega v pravico do varstva osebnih podatkov zaradi varovanja
               gospodarskih subjektov na trgu je treba dati prednost varovanju položaja množice
               gospodarskih subjektov. Če pri tem dodatno upoštevamo še varovanje javne koristi, ki
               se kaže v obliki preprečevanja davčnih utaj oziroma izogibanja plačevanja davkov, je
               ustavnim zahtevam več kot zadoščeno. Predlagamo torej, da zakon vsi skupaj podpremo
               in ga morebiti v nadaljnji proceduri dodelamo in izboljšamo. Hvala lepa.</p>
            </sp>
            <sp xml:id="SDZ5-Redna-29-2011-06-17.sp65">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev bo predstavil
               Anton Urh.</p>
            </sp>
            <sp xml:id="SDZ5-Redna-29-2011-06-17.sp66">

               <speaker>ANTON URH:</speaker>

               <p>Hvala za besedo. Spoštovani gospod predsednik, spoštovani gospod minister s
               sodelavci, kolegice in kolegi.</p>
               <p>Skupina poslancev s prvopodpisanim gospodom Žerjavom želi dopolniti veljavni zakon, z
               namenom doseči javnost podatkov o transakcijah, ki potekajo med Slovenijo in državami
               oziroma območji, ki so po mednarodnih standardih označeni za davčne oaze. Urad RS za
               preprečevanje pranja denarja bi tako dobil novo obveznost, to je objavljanje podatkov
               na svojih spletnih straneh o podjetjih, družbah, samostojnih podjetnikih, ki so
               opravili finančne transakcije v državo, ki je uvrščena na seznam tistih, pri katerih
               obstaja večja verjetnost za pojav pranja denarja ali financiranje terorizma, o višini
               nakazanega zneska in o prejemniku nakazila. Uradu bi seveda tovrstne informacije
               morali posredovati zavezanci oziroma organizacije, določene v veljavnem zakonu.
               Problematika gospodarskega in finančnega kriminala v povezavi s pranjem denarja je
               zelo aktualna, in to, kot kaže, vedno bolj. Slovenija je sicer k tej problematiki
               vseskozi pristopala celovito in veljavni zakon je, ne samo usklajen z mednarodno
               veljavnimi standardi, pač pa je celo strožji od priporočil v njih. Glede na val
               stečajev, zlasti še tistih v velikih in pomembnih slovenskih podjetjih, in glede na
               sume o nepravilnostih v poslovanju ter znana dejstva o opravljenih transakcijah v
               tujino se poslanci DeSUS strinjamo s predlagatelji, da skozi predlagano dopolnitev
               storimo še en korak naprej v boj zoper pranje denarja in izogibanje plačevanja
               davčnih obveznosti. Čeprav se hkrati zavedamo, da povečanje transparentnosti
               finančnih tokov samo po sebi ne bi prineslo kaj dosti k učinkovitejšemu preprečevanju
               pranja denarja, tu so potrebni tudi in zlasti drugi koraki, ustrezna zakonodaja, ki
               ne bi smela dopuščati raznoraznih oblik gospodarskega kriminala, učinkovitejši nadzor
               in večja uspešnost pristojnih organov pri ugotavljanju in pregonu ter sankcioniranju
               udeleženih v sumljivih poslih in očitno nenavadnih transakcijah. Največ denarja se v
               Sloveniji še vedno opere preko bančnih računov ter podjetij, ki so ustanovljena prav
               za te namene.</p>
               <p>Zagotovo pa ni nič narobe, če slovenska javnost ve, kakšne finančne transakcije
               izvajajo naša podjetja in komu so namenjene, še zlasti pa je to upravičen interes
               poslovnih subjektov, delavcev in upnikov.</p>
               <p>V Poslanski skupini DeSUS bomo predlog zakona podprli. Če pa Vlada pripravlja boljše
               dopolnitve Zakona o preprečevanju pranja denarja in financiranja terorizma, vse lepo
               in prav, sprašujem pa se, na koga morajo še počakati.</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-17.sp67">

               <speaker>PREDSEDNIK DR. PAVEL GANTAR:</speaker>

               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev, besedo ima Cvetka Zalokar Oražem, želi
               govoriti. Ne.</p>
               <p>Besedo ima Jakob Presečnik, prosim. Pripravi naj se Franco Juri.</p>
            </sp>
            <sp xml:id="SDZ5-Redna-29-2011-06-17.sp68">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod minister s
               sodelavcema.</p>
               <p>Dejstvo je, da je na predlog, ki smo ga dali v poslanski skupini, vlada odgovorila
               sorazmerno pozitivno. Minister je ugotavljal, da zagotovo obstaja področje
               netransparentnosti poslovanja, tudi sumljivega poslovanja. In to je tisti del, za
               katerega ta zakon razširja že do zdaj znane postopke. In zagotovo so vesti oziroma
               informacije, ki jih dobiva na eni strani, takrat ko je to zakonsko zahtevano, Urad
               Republike Slovenije za preprečevanje pranja denarja. Komisija za preprečevanje
               korupcije ima druge podatke, občasne šokantne vesti v medijih o sumljivih
               transakcijah morajo biti prvi alarm za to, da Urad RS za preprečevanje pranja denarja
               in vse druge institucije kontrole in pregona pač prižgejo vse opozorilne luči in
               signale, torej kot rečeno v vseh institucijah v državi, ki so za to postavljene. Pa
               pri tem ne mislim na odmevne preiskave v soju TV kamer, to je že kar nekaj let
               moderno ali že skoraj 10 let, iz katerih se potem ne rodi nič ali pa kot se reče <q>"se
               rodi miš"</q>, ampak da v miru, da vsi ti organi, vse te sumljive postopke tudi v miru
               preiskujejo naprej in da že končno enkrat pridemo tudi do kakšnega rezultata.
               Strinjam se s kolegom Radovanom Žerjavom, ki je rekel, da – pozabil sem kaj – ampak,
               ki je trdil, da... Se opravičujem, nit mi je ušla, ampak to, kar je vlada, kar je
               predlog vlade oziroma kar je trdil minister, da je možno ta zakon tudi izboljšati, da
               sicer vlada zakonu nasprotuje, vendar da ga je možno izboljšati, in jaz seveda
               pričakujem, da bo vlada pripravila ustrezna dopolnila k temu zakonu, ki bodo
               razrešila vse tiste dileme, ki jih je minister pri svojem izvajanju prej nakazal, in
               da bomo na ta način na koncu sprejeli zakon, ki bo razrešil mnoge dileme pri teh
               sumljivih poslih.</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-17.sp69">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franco Juri. Pripravi naj se Breda Pečan.</p>
            </sp>
            <sp xml:id="SDZ5-Redna-29-2011-06-17.sp70">

               <speaker>FRANCO JURI:</speaker>

               <p>Hvala za besedo, gospod predsednik.</p>
               <p>Mi načelno podpiramo vse zakone in dopolnila zakona, ki so usmerjeni k preprečevanju
               pranja denarja in tudi v tem predlogu SLS vidimo dober namen, pričakujemo pa v toku
               razprave konkretno argumentacijo Vlade, čemu naj bi predlog takega zakona podprli in
               kaj pravzaprav bo Vlada postorila za to, da se ta problem, ki obstaja in obstaja kot
               zelo pereč tudi v naši državi, saniramo. Jaz prihajam iz okolja, ki ga je že zdavnaj
               bivši predsednik Komisije za preprečevanje korupcije opredelil kot okolje intenzivne
               korupcije in tudi pranja spornega denarja. Tega je žal tudi pri nas kljub evropskih
               normativom in evropskim zakonodajam in prizadevanjem še vedno veliko.</p>
               <p>Tako da, če ne drugega, pričakujem od te razprave večje in tudi učinkovitejše
               angažiranje Vlade za to, da se te bele lise v našem ukrepanju proti pranju umazanega
               denarja in tudi proti morebitnemu financiranju nezakonitih dejavnosti v naši državi
               ali v mednarodnem okolju prepreči.</p>
               <p>Jaz bom do srede oziroma do glasovanja oblikoval svoje mnenje in tudi svoje stališče
               do tega predloga in se bom ravnal in odločil tudi na podlagi vseh argumentov, ki jih
               bom tukaj slišal. Dejstvo je, da če se pojavijo taki predlogi, pomeni, da problem
               obstaja in da ga je treba čim prej sanirati.</p>
            </sp>
            <sp xml:id="SDZ5-Redna-29-2011-06-17.sp71">

               <speaker>PREDSEDNIK DR. PAVEL GANTAR:</speaker>

               <p> Hvala lepa. Besedo ima Breda Pečan, pripravi naj se Jožef Jerovšek.</p>
            </sp>
            <sp xml:id="SDZ5-Redna-29-2011-06-17.sp72">

               <speaker>BREDA PEČAN:</speaker>

               <p> Hvala lepa.</p>
               <p>Jaz moram najprej reči, da sem hvaležna kolegom iz Poslanske skupine Slovenske
               ljudske stranke, da so vložili ta zakon, na videz enostaven, na videz z ne veliko
               spremembami oziroma samo z dopolnitvami, istočasno pa z zelo, zelo globokim in
               intenzivnim posegom v področje, ki je v Sloveniji ena glavnih skrivalnic ali pa
               skrivališč nezakonitega prometa z denarjem in s tem povezanimi tudi, za moje pojme,
               zelo razpredenimi, razvejanimi, kriminalnimi, korupcijskimi in drugi dejanji. V
               današnjem Dnevniku imamo konkreten primer, kako, žal, morajo novinarji spodbuditi
               kriminaliste, pa nočem reči, da so kriminalisti slabi in da ne delajo dovolj dobro,
               ampak Urad RS za preprečevanje pranja denarja, Komisija za preprečevanje korupcije,
               tožilstvo, Računsko sodišče, da ne govorim o celi vrsti drugih, Davčni urad, Davčna
               uprava, vsi ti dobivajo podatke o celi vrsti stvari, o celi vrsti dogodkov,
               transakcij in tako naprej, ampak istočasno imajo neprestano zvezane roke, na tak ali
               drugačen način. Ali so vedno de facto zvezane roke, ali pa so zvezane zaradi tega,
               ker se nekaterim niti ne da brskati po gnojnici in gnoju, ki se po Sloveniji razliva
               dan za dnem, vedno bolj in bolj.</p>
               <p>O tem konkretnem primeru, o katerem piše današnji Dnevnik, je pisal že pred meseci in
               policija je ugotovila, da se vendarle da dokazati nekatere nenavadne posle, ki so
               prav povezani z Uradom RS za preprečevanje pranja denarja, ne sicer zaradi pranja
               denarja, ampak zaradi tega, ker bi Urad RS za preprečevanje pranja denarja moral
               imeti pooblastilo, da ugotovi, kam in zakaj in zaradi česa gre denar recimo iz
               Slovenije v Panamo, v Liechtenstein, v ne vem kam in obratno. Kako to, da so v
               Liechtensteinu, v Panami, na Cipru, v, ne vem kje še vse, podjetja, ki so v resnici
               čisto navadna slamnata podjetja z nekim poštnim predalom, ki pa imajo za tem poštnim
               predalom imena in priimke, ne imena podjetij, imena in priimke posameznih ljudi? Jaz
               lahko povem, da imam, ne osebno izkušnjo, ker nisem sama osebno na tak ali drugačen
               način bila prizadeta, vendar sem pa prizadeta, zaradi tega, ker vem, da je podjetje,
               ki ima sedež v Liechtensteinu, lastnik podjetja je v Sloveniji, ki ima neverjetno
               velike naložbe in ima v zadnjih nekaj mesecih neprestano blokirane račune. Kdo je
               lastnik tistega podjetja v Liechtensteinu, ki je ustanovilo to podjetje v Sloveniji,
               ki dela zelo velike oziroma je delalo zelo velike naložbe in se je, potem to
               prepletalo, zapletalo, štrikalo na milijon načinov, tukaj mora biti fizična oseba kje
               zadaj. Pa nočem reči, da je kaj zadaj skritega, ampak je fizična oseba s točno
               določeno lastnino in s točno določenimi cilji je bilo ustanovljeno to podjetje v
               Sloveniji. Zakaj so lastniki v Liechtensteinu, zaradi tega, ker se ne more ugotoviti,
               v Liechtensteinu ne moreš dobiti podatka, kdo je sfinanciral ustanovitev tega
               podjetja? Tako da, jaz mislim, da je skrajni čas, da korak za korakom, tako kakor
               delajo kolegi v Slovenski ljudski stranki, končno pridemo do tega, da bodo naši
               organi nadzora, pregona, itd., lahko ukrepali tako, da ne bodo na sodišču dobili
               očitka obrambe, da so dokazi nezakoniti, zaradi tega, ker so prisluškovali nekomu, ki
               je goljufal, ki je kradel, ki je izdajal zaupne podatke pa, ker je to bilo
               nezakonito, zaradi tega se ga ne more obsoditi. Jaz mislim, da je skrajni čas, da
               naredimo v tej državi že malo več reda. Hvala.</p>
            </sp>
            <sp xml:id="SDZ5-Redna-29-2011-06-17.sp73">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Jožef Jerovšek. Pripravi naj se Miran Györek, Gvido Kres.</p>
            </sp>
            <sp xml:id="SDZ5-Redna-29-2011-06-17.sp74">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Res je čas, da v tej državi naredimo malo več reda in pravzaprav sem vesel, da vidim,
               da so se k tem težnjam opozicijskih poslancev danes priklopili tudi nekateri
               koalicijski poslanci. Tolikokrat izgleda vsaj v tej fazi, da je vlada ostala precej
               osamljena pri tem, ko ne podpira takega zakona.</p>
               <p>Zdi se mi, da bi še posebej vlada v tej neizgledni situaciji morala biti vesela
               vsakršne pomoči, pristopa, ki bi omogočal, da bi lahko Slovenijo prikazovala kot
               normalno državo. Del normalnosti je, da preprečimo te zadeve, ki so povezane s
               pranjem denarja. Doslej te politične volje ni bilo. Mi vemo, da je šele v prejšnjem
               mandatu prišlo do nekaterih kadrovskih zamenjav, s katerimi smo se šele lahko začeli
               boriti tudi s pomočjo kontrolnih institucij. Do takrat so kontrolne institucije
               dobesedno podpirale nelegalna dejanja. Vemo, kakšna usoda je doletela novinarja Mira
               Petka, ki je pisal o transakcijah in pranju denarja. Danes so nagrajeni tisti, ki so
               pravzaprav z njim obračunavali. Slišim, da se nekdo v zaprtih družbah hvali s tem, da
               je naročil napad na Mira Petka. Seveda so bili kompromitirani vsi dokazi. Tako ali
               tako policija v tistem času ni pravočasno pristopila in potem so bili dodatno
               kompromitirani dokazi tožilstva in tako naprej. V takšni situaciji bi seveda bilo
               treba, da družno korak za korak stopamo po poti, ki bo pranje denarja, kot eno
               najhujših kaznivih dejanj, kjer se najbolj pravzaprav goljufa, zmanjšala na nek
               manjši obseg. Vemo, da ne bomo nikdar 100 % uspešni. In glejte, kje je vzrok, da te
               volje sedaj z vlade ni. Mi vemo, ko se omenja Liechtenstein, Ciper, da v nedavni
               preteklosti so se na preiskovalni komisiji zasliševale osebe, ki so dokazano
               poslovale preko Cipra, delale finančne transakcije, prale denar, te osebe so seveda
               povezane z izjemno uglednimi ljudmi te koalicije, te oblasti. Ne vem, med drugim sem
               nekje slišal, da je sodišče celo odredilo za eno tako osebo možnost prisluhov, ampak
               da je v dveh urah bila intervencija in je morala SOVA delo prekiniti in je bila
               odredba odpravljena. To še morajo preiskovalne komisije komaj preveriti, če je to
               res. Ampak verjetno brez ognja ni dima, verjetno je nekaj, da so še neke osebe stalno
               tako močne, da pravzaprav tudi zakoni zanje ne veljajo, absolutno ne. In zato, gospod
               minister, mislim, da je priložnost, da spremenite mnenje, da tvorno sodelujete pri
               izboljšanju zakonskega predloga. Ne morete meniti, da vsi poslanci v temo brcamo, da
               si ne želimo nekega pozitivnega premika. In sem prepričan, da so dodatno objavljanje
               in objava na spletni strani neki takšni ukrepi in dodatno poročanje, ki bi na nekem
               segmentu omejili možnost pranja denarja. Kajti ta naslov zakona pravi, preprečevanje
               pranja denarja in financiranja terorizma. Tam je mišljen klasični terorizem, ampak
               vendar to pranje denarja je terorizem proti državi, proti naši državi in podminirali
               so jo že praktično čisto, se utaplja in nimamo časa, da odlagamo ukrepe. Na tem
               področju je treba sprejeti takšno zakonodajo in takšne predpise, ki bodo omogočali
               efikasnost in resnično ne morejo biti vsi dokazi potem kompromitirani. Ne morejo
               zoper vse dokaze biti uspešni odvetniki teh ljudi, ki so seveda dobro plačani in
               legitimno je to, da se borijo za svoje stranke, vendar danes potem na podlagi teh
               slabih zakonov, ki jih sedaj imamo, odvetniki rešijo vsakega od teh. Žrtve pa so Miro
               Petek in takšni, ki so se borili zoper pranje denarja, proti gospodarskemu kriminalu
               in to prakso moramo preprečiti, prekiniti. In tukaj rabimo sodelovanje vlade.
               Absolutno rabimo sodelovanje vlade in, gospod minister, pritisk na vlado bo vsak dan
               večji, kajti mnogi poslanci se zavedajo, da ne morejo podpirati nasprotovanja
               ukrepom, ki so dobri. Hvala lepa.</p>
            </sp>
            <sp xml:id="SDZ5-Redna-29-2011-06-17.sp75">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Györek. <stage>(Ne bo razpravljal.)</stage> Franci Kek ne bo
               razpravljal, besedo ima Gvido Kres.</p>
            </sp>
            <sp xml:id="SDZ5-Redna-29-2011-06-17.sp76">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani minister, kolegice in kolegi.</p>
               <p>Že, ko sem študiral ekonomijo in ko smo se pred 12 leti pogovarjali o offshore conah,
               sem rekel, to ne more peljati k enemu dobremu zaključku. Ker konec koncev države, ki
               so se odločile za takšen način, so privabljale seveda kapital v svoje okolje, ampak
               nisem si mogel predstavljati, da bi to lahko prav dolgo trajalo. In konec koncev smo
               danes v tej situaciji, ko se je Nemčija zelo uprla tudi temu in je bila uspešna. Vem,
               da mi Slovenci, slovenska država ni tako močna, da bi lahko tako pritiskala na te
               davčne oaze, kot so lahko pritisnile močnejše države, pa vendar smo člani OECD. Vrh
               G-20 je 3. 4. 2009 sprejel številne ukrepe in obenem so se voditelji zavzeli, da bodo
               nadzor in regulacijo razširili na vse sistemsko pomembne finančne ustanove,
               instrumente in trge, vključno s sistemsko pomembnimi hedge skladi, ki so bili doslej
               mnogo manj strogo regulirani. Regulatorni nadzor bodo razširili tudi na bonitetne
               agencije, ki bodo morale spoštovati mednarodne kodekse dobrih praks, še posebej, ko
               gre za izogibanje konfliktom interesov. Dogovorili so se tudi, da bodo nesodelujoče
               davčne oaze v prihodnje deležne strogih sankcij itn. Se dogaja in mislim, da tudi ta
               naš današnji korak pelje že v pravo smer in sem prepričan, da bomo z vlado prišli do
               tega, da v tej nameri stopimo skupaj. Poglejte, ta denar, te transakcije: jaz konec
               koncev kot podjetnik niti ne bi imel prav veliko proti, če je ta denar zaslužen izven
               našega prostora. Ta denar, ki se danes izteka v davčno oazo, je zaslužen na našem
               prostoru. Zato so bila tudi ta podjetja ustanovljena, transakcije se delajo in denar
               odhaja in s tem se tudi veča dobiček tem firmam ali pa se celo skriva nepošten denar.
               Jaz se dobro spominjam še iz svoje mladosti, ko je švedski teniški igralec Björn Borg
               svoje stalno prebivališče preselil v Monako. In kaj je bilo? Sledili so mu vsa leta
               in ko se je vrnil, je vse davke plačal. Zato mislim, da je to začetek, ta naš predlog
               zakona, da tudi v Sloveniji vzpostavimo takšen red ali pa, če hočete, tudi strah, ker
               vendarle tisti, ki misli živeti z našo državo, pri nas je zaslužil ta denar, naših
               davkoplačevalcev denar, naših podjetij, ki zunaj težko zaslužijo denar, nimajo
               podjetij v tujini, davke plačujejo pri nas, vse to se vrti in tudi na tak lahek način
               odhaja. Mislim, da moramo temu narediti konec, in da smo na dobri poti. In da se
               zadeva razvija v pravo smer in moram reči, da sem hvaležen poslancem in pa prepričan
               sem, da bomo tudi z vlado prišli do tega, da naredimo zakon, katerega si sigurno
               želimo vsi. Hvala lepa.</p>
            </sp>
            <sp xml:id="SDZ5-Redna-29-2011-06-17.sp77">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vito Rožej. Ga ni. Alojzij Potočnik. Ga ni. Tadej Slapnik. Ga ni. Vili
               Trofenik. Ni. Želi še besedo predstavnik vlade? Ne želi. Želi besedo
               predlagatelj?</p>
               <p>Prosim, mag. Radovan Žerjav.</p>
            </sp>
            <sp xml:id="SDZ5-Redna-29-2011-06-17.sp78">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik, še enkrat za besedo.</p>
               <p>Jaz bi se seveda vsem poslancem zahvalil za konstruktivno debato, vendarle bi še
               nekaj stavkov k vsemu temu dodal.</p>
               <p>Jaz vendarle mislim, da takšna objava ne bi bila brez vrednosti, tako kot sem tudi v
               svojem nastopu povedal. Žal pri nas javnost svoje odigra. V veliko primerih, v
               velikem številu primerov je javnost svojo vlogo odigrala in jaz sem prepričan, da bi
               jo tudi v tem primeru. Ne trdim, da če bomo ta predlog zakona sprejeli, da bomo
               rešili vse probleme kar se tiče preprečevanja pranja denarja, je pa zagotovo to lahko
               korak v pravo smer. Jaz bom vesel, če bo vlada v naslednjih tednih, mesecih ali
               kakorkoli že, pripravila še kaj bolj dodatno sistemskega, ampak dejstvo je, da se s
               tem problemom moramo začeti resno ukvarjati. Kot sem dejal, več kot 300 milijonov v
               dveh, treh letih je odteklo samo na Ciper in v Liechtenstein in državo po moji oceni
               to mora skrbeti še posebej ob takšni javnofinančni situaciji kot danes je. Jaz bi za
               ilustracijo navedel nekaj primerov, ki jih zagotovo vsi poznate, denimo MMC je 7.
               novembra govoril o odtekanju denarja iz Vegrada. Pojavlja se vse več dokazov, da so
               iz Vegrada na bančne račune v Liechtensteinu odtekali milijoni. Kako je potekalo to
               poslovanje? Zelo zanimivo. Tako je podjetje iz skupine Hypo delež v podjetju Gina, ki
               je imelo v lasti zemljišča za Bežigradom, kjer naj bi zrasli študentski domovi,
               najprej za 6 milijonov evrov prodalo podjetju v Panami, nato pa je ta isti delež
               odkupil Vegrad za 22 milijonov evrov. Tudi Vegrad AM, ki je gradil Celovške dvore, je
               Hypo prodal nekemu drugemu podjetju v Liechtensteinu, potem ga je to prodalo spet
               drugemu podjetju iz skupine Hypo, to pa končno Vegradu. In razlika v ceni je dobrih 9
               milijonov evrov. To se ti lahko zmeša.</p>
               <p>Vsi smo bili soočeni s primerom okoli ljubljanskih zemljišč, podjetje Disonco na
               Cipru, katerega lastnik bi naj bil gospod Jure Janković. Finance so pisale o drugem
               primeru, o enem najbogatejših Slovencev, skupaj s svojim prijateljem sta solastnika
               ene panamske družbe. Ta panamska družba pa naj bi bila lastnica ciprske družbe, ki pa
               je deseta največja lastnica Nove Ljubljanske banke. Skrivanje po celem svetu, okoli
               in nazaj, da pride v Sloveniji do lastništva Nove Ljubljanske banke. Jaz mislim, da
               bi to našo državo moralo zanimati, glede na to, da gre za eno pomembnejših bančnih
               inštitucij.</p>
               <p>Zelo zanimivi so komentarji nekaterih gospodarstvenikov. Enega takšnih, ki je danes
               eden od uspešnejših in velikokrat ga vidim na televiziji, kako govori o morali, o
               etiki in uči politike in vse po vrsti, kaj bi morali početi. Ta je namreč prenesel
               svoje premoženje na Nizozemsko in to opravičuje z naslednjimi stavki: <q>"Za ta korak
               smo se odločili, ker je nizozemska holdinška zakonodaja prijaznejša od slovenske.
               Nizozemska zakonodaja pri prenosu kapitalskih dobičkov ne pozna davkov. Če denimo
               holding proda eno družbo, mora v Sloveniji plačati davek na kapitalski dobiček, na
               Nizozemskem pa ne."</q> Fino, super. Ta gospod nam po televiziji deli moralne in etične
               nauke, in kaj vse bi morala ta država storiti, da bi imela boljšo javnofinančno
               stabilnost, da bi bili prihodki v državno blagajno boljši in tako naprej in tako
               dalje.</p>
               <p>Jaz bi želel, tako kot v zadnjem času v Slovenski ljudski stranki, pač, želimo s
               sistemom majhnih korakov posamezne anomalije, ki so izplavale na površje skozi to
               finančno in gospodarsko krizo, s takšnimi majhnimi spremembami zakona omiliti ali pa
               morda celo odpraviti. Aktivno smo sodelovali pri zakonih o javnem naročanju. Vložili
               smo Zakon o gospodarskih družbah, da bi preprečili verižno ustanavljanje podjetij,
               kot si ga nekateri privoščijo. Danes se pogovarjamo o odtekanju denarja v davčne oaze
               in še nekaj takšnih podobnih predlogov bomo v Državni zbor predlagali, ker mislimo,
               da je to edina prava pot, da spremenimo stanje na bolje. Vesel bom, če bomo lahko v
               prihodnjih tednih ta zakon še izboljšali, da bo njegov učinek čim boljši oziroma
               maksimalen. Hvala lepa.</p>
            </sp>
            <sp xml:id="SDZ5-Redna-29-2011-06-17.sp79">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? Ugotavljam, da ne.</p>
               <p>Zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo v skladu s časovnim potekom seje Državnega zbora odločali v sredo,
               22. junija 2011 v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZDRAVNIŠKI SLUŽBI, V OKVIRU SKRAJŠANEGA
                  POSTOPKA.</title>
               </p>
               <p>Predlog zakona je v obravnavo Državnemu zboru predložila skupina treh poslank in
               poslancev s prvopodpisano Cvetko Zalokar Oražem. V zvezi s tem predlogom zakona Odbor
               za zdravstvo predlaga Državnemu zboru sprejem sklepa, da predlog zakona ni primeren
               za nadaljnjo obravnavo.</p>
               <p>Besedo bi moral dati Ljubu Germiču, predsedniku Odbora za zdravstvo za dopolnilno
               obrazložitev predloga zakona, a ga ne vidim v dvorani, zato za uvodno predstavitev
               stališča do predloga matičnega delovnega telesa dajem besedo predstavnici
               predlagateljev predloga zakona Cvetki Zalokar Oražem, prosim.</p>
            </sp>
            <sp xml:id="SDZ5-Redna-29-2011-06-17.sp80">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Spoštovani kolegi in kolegice, državni
               sekretar.</p>
               <p>Vprašanje zbornic, ne zgolj zdravniške zbornice, o kateri je govora danes, je prav
               gotovo področje, o katerem je treba spregovoriti. Dejstvo je namreč, da zbornična
               ureditev v Sloveniji ni enotna, kar se izkazuje tudi v številnih pomanjkljivostih na
               tem področju. Nenazadnje in tudi ne zanemarljivo je tudi vprašanje nezadovoljstva
               članov, ki jih z načinom obveznega članstva silimo v določeno organiziranost. Zato se
               nam, kot predlagateljem, zdi smiselno, da Državni zbor, ki z zakonskimi regulativami
               to področje ureja in tako rekoč zapoveduje obvezno članstvo, o tem spregovori. In
               ravno s tem predlogom zakona smo želeli sprožiti to razpravo o urejanju zbornične
               ureditve v Sloveniji, s čimer bi želeli spremeniti tudi vprašanje obveznega oziroma
               neobveznega članstva v zbornicah kot reprezentativnih institucijah. Rešitve v
               predlogu zakona se dotikajo zgolj neobveznega članstva, zato ima zakon tudi po mnenju
               Zakonodajno-pravne službe določene pomanjkljivosti, ki se jih kot predlagatelji
               zavedamo in bi jih želeli tudi spremeniti in dopolniti v naslednjih fazah zakona.
               Prepričana sem, da je konkretno zdravniška zbornica tista, o kateri oziroma o njenem
               statusu bi bilo treba podrobneje spregovoriti. Predlagatelji se zavedamo, da je bil
               to dogovor tudi v okviru koalicijskih partneric, da moramo o zbornicah spregovoriti
               in razrešiti vprašanje statusa obveznega oziroma neobveznega članstva.</p>
               <p>Poudarila bi, da me je kot prvopodpisnico k spremembi zakona na tem področju vodilo
               dvoje. Ena stvar je ta, da zaradi določenih težav, pomanjkljivosti, tudi afer, ki smo
               jim bili priče v zadnjem obdobju, predvsem v okviru Zdravniške zbornice ni smiselno
               stvari postavljati na glavo v sistemskem smislu. Tega se zavedam, vendar menim, da je
               bilo dovolj glasnih in jasnih signalov, ki govorijo, da znotraj same zbornice, torej
               znotraj stroke, če temu tako rečem, lahko opazimo veliko nezmožnost samorefleksije,
               samoregulacije in tudi lastnih premislekov, ki delovanje zbornice odmikajo od njenega
               osnovnega poslanstva. Obvezno članstvo v zbornici, ki je ena od možnosti tudi v
               drugih razvitih državah, pomeni podlago tudi za to, da država takšni zbornici,
               takšnemu strokovnemu združenju preda tudi del javnih pooblastil, ki bi jih v
               nasprotnem primeru morala izvajati država oziroma pristojno ministrstvo samo.</p>
               <p>Dejstvo je, da smo danes v situaciji, ko lahko izražamo dvom, ali je takšna zbornica,
               kot v tem trenutku je, in to z obveznim članstvom, sposobna izvajati javna
               pooblastila na korekten način, predvsem na področju nadzora. Prepričana sem, da smo
               bili priče mnogih zadreg, težav, afer, kjer zbornica ni reagirala na način, s katerim
               bi lahko ovrgla tako dvome politike kot tudi stroke same v lastnih vrstah. Na tej
               točki je velika odgovornost na vladi oziroma ministru, saj se je pokazalo, da način
               regulative nadzora, kot je urejen v Sloveniji, ni učinkovit in ni takšen, da bi lahko
               pri javnosti, pacientih, bolnikih, zbujal dovolj zaupanja. Moja osebna ocena je, kar
               sem izrazila tudi že na matičnem delovnem telesu, da bi nadzor, ki bi ga izvrševalo
               neposredno ministrstvo oziroma znotraj Vlade samostojen organ, imel večjo stopnjo
               neodvisnosti in samostojnosti kot ga ima trenutno znotraj lastnega stanovskega
               združenja. In seveda bi šlo tukaj izključno za strokovni nadzor, ne pa za nadzor, ki
               bi bil odtujen od stroke, celo več, v okviru takšnega organa bi prav gotovo lažje
               zadihala in sprejemala bolj neodvisne odločitve tudi stroka.</p>
               <p>Zato menim, da bi bilo dobro, da premislimo, kakšno ureditev bomo imeli na področju
               zbornic, Evropa ima to različno urejeno, kažejo se dobre in slabe strani enega in
               drugega, predvsem pa, nenazadnje to je glas... <stage>/ nerazumljivo/</stage>... ki govori o tem, da
               je marsikaj narobe pri delu Zdravniške zbornice Slovenije v temu trenutku.</p>
            </sp>
            <sp xml:id="SDZ5-Redna-29-2011-06-17.sp81">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno predstavitev stališča do predloga matičnega delovnega telesa dajem besedo
               predstavniku Vlade, besedo ima dr. Ivan Eržen, državni sekretar na Ministrstvu za
               zdravje. 
                   Prosim. 
               
            </p>
            </sp>
            <sp xml:id="SDZ5-Redna-29-2011-06-17.sp82">

               <speaker>DR. IVAN ERŽEN:</speaker>

               <p>Hvala lepa, gospod predsednik in dober dan gospe poslanke in poslanci.</p>
               <p>Vlada Republike Slovenije je proučila Predlog zakona o spremembah in dopolnitvah
               Zakona o zdravniški službi, ki ga je v Državni zbor Republike Slovenije predložila
               skupina poslank in poslancev s prvopodpisano Cvetko Zalokar Oražem, ter ugotovila, da
               predlaganega zakona ne more podpreti. Predlagatelj z vloženim predlogom predlaga
               ukinitev obveznega članstva v zdravniški zbornici. Predviden je tudi način izstopa iz
               zbornice ter drugačna ureditev višine članarine, na katero ne bo minister za zdravje
               več dajal soglasja. Vlada Republike Slovenije ugotavlja, da bi predlagana ureditev
               prinesla statusne spremembe Zdravniške zbornice Slovenije, ki je sedaj javnopravna
               zbornica. Z ukinitvijo obveznega članstva bi postala zasebnopravna ustanova, s tem pa
               ne bi bilo mogoče več zagotavljati delovanja zdravniške zbornice v javnem interesu,
               temveč bi delovala zgolj v interesu članov, ki bi še ostali združeni v zbornici. To
               bi nadalje pomenilo bistveno oteženo izvajanje nalog, ki jih sedaj po Zakonu o
               zdravniški službi zbornica opravlja v okviru javnega pooblastila in sicer:
               podeljevanje in podaljševanje ter odvzem licenc, načrtovanje, spremljanje in
               nadzorovanje pripravništva, specializacije in drugih oblik podiplomskega strokovnega
               usposabljanja svojih članov s preverjanjem usposobljenosti ter določanjem pogojev za
               imenovanje mentorjev in imenovanje somentorjev, izvajanje strokovnega nadzora, s
               svetovanjem in vodenjem registra zdravnikov in doktorjev dentalne medicine.</p>
               <p>Vlada Republike Slovenije meni, da bi bilo treba sočasno z ukinitvijo obveznega
               članstva v Zdravniški zbornici Slovenije urediti tudi druga področja, ki jih na
               osnovi javnega pooblastila izvajajo zbornice. V nasprotnem primeru bi prišlo do hudih
               motenj pri izvajanju javnih pooblastil. Z ukinitvijo obveznega članstva bi bilo treba
               celovito urediti področje regulacije zdravniškega poklica, česar pa vloženi predlog
               zakona ne ureja. Nadalje Vlada Republike Slovenije meni, da bi bilo smiselno
               vprašanje zbornic, njihove ustanovitve, organizacije, prenehanja delovanja ter
               izvajanja javnih pooblastil urediti celovito in enotno za vse regulirane poklice v
               zdravstvu.</p>
               <p>Glede na vse navedeno Vlada Republike Slovenije ne podpira Predloga zakona o
               spremembah in dopolnitvah Zakona o zdravniški službi, ki ga je predložila v Državni
               zbor Republike Slovenije skupina poslank in poslancev s prvopodpisano Cvetko Zalokar
               Oražem, in meni, da ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-29-2011-06-17.sp83">

               <speaker>PREDSEDNIK DR. PAVEL GANTAR:</speaker>

               <p>Havla lepa.</p>
               <p>Sledi predstavitev stališč poslanskih skupin. Stališče Poslanske skupine Socialnih
               demokratov bo predstavila mag. Andreja Rihter.</p>
            </sp>
            <sp xml:id="SDZ5-Redna-29-2011-06-17.sp84">

               <speaker>MAG. ANDREJA RIHTER:</speaker>

               <p>Hvala za besedo, spoštovani predsednik. Kolegice in kolegi!</p>
               <p>V Poslanski skupini Socialnih demokratov predlaganemu predlogu zakona nasprotujemo,
               istočasno pa smo veseli, da je Poslanska skupina Zares, s prvopodpisano Cveto Zalokar
               Oražem, izpostavila prostovoljno članstvo v Zdravniški zbornici in srčno upamo, da bo
               to spodbudilo Ministrstvo za zdravje in celotno vlado, da bo premislila o celostnih
               rešitvah za ureditev zborničnega sistema.</p>
               <p>Razlog nasprotovanju ni v prostovoljnem članstvu v Zdravniški zbornici Slovenije,
               ampak predlogu kot takem. Prepričani smo namreč, da se zakon problematike članarine
               loteva zgolj pavšalno in pušča mnogo preveč odprtih ostalih stvari, ki so jih
               poudarjali tako v Zdravniški zbornici Slovenije kakor tudi v Vladi Republike
               Slovenije, da bi lahko to bila primerna materija za nadaljnjo obravnavo. To je bil
               nenazadnje tudi povzetek razprave na samem odboru.</p>
               <p>Ključni problemi pri tem so opravljanje dejavnosti z javnim pooblastilom in
               financiranje te dejavnosti, razpad zbornice na več področnih zbornic in s tem izguba
               statusa kakršnekoli reprezentativnosti in s tem tudi izguba moči zastopanja nasproti
               Vladi, vprašanje deljenja premoženja zbornice med novo nastale zbornice in seveda še
               ostale mnoge negativne posledice.</p>
               <p>Na splošno velja v strokovni javnosti, da zbornica svojega dela ne opravlja tako, kot
               bi ga morala, vendar pa to ni vse stvar same zbornice, ampak njenega vodstva, ki ga
               člani, kljub vsem napakam in splošnemu nezadovoljstvu, ki ga izpostavljajo tudi
               predlagatelji zakona, še vedno podpirajo. Ob tem morebiti letijo apeli ravno na
               člane, ki lahko s spremembo vodstva spremenijo poslovno prakso v zbornici in
               odpravijo nezadovoljstvo vseh deležnikov, vključno s člani zbornice, uporabniki
               njenih storitev in Ministrstvom za zdravje.</p>
               <p>Kot sem že povedala, v poslanski skupini zaradi vseh naštetih razlogov ne podpiramo
               predloga zakona za nadaljnjo obravnavo.</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-17.sp85">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Štefan
               Tisel. 
                   Prosim. 
               
            </p>
            </sp>
            <sp xml:id="SDZ5-Redna-29-2011-06-17.sp86">

               <speaker>MAG. ŠTEFAN TISEL:</speaker>

               <p> Vsem lep pozdrav, spoštovani gospod predsednik. Spoštovani gospod državni sekretar,
               poslanke in poslanci!</p>
               <p>Predlog zakona o spremembah in dopolnitvah Zakona o zdravniški službi, ki ga je v
               parlamentarno proceduro Državnega zbora vložila skupina poslank in poslancev, in naj
               bi spremenil zdajšnjo obvezno članstvo v Zdravniški zbornici Slovenije v
               prostovoljno, v Poslanski skupini Slovenske demokratske stranke zavračamo in se
               pridružujemo mnenju Ministrstva za zdravje, mnenju Državnega sveta, Komisije za
               socialno varstvo, delo, zdravstvo in invalide ter tudi mnenju Zakonodajno-pravne
               službe, ki so vplivali na mnenje Odbora za zdravstvo, da je sprejel sklep, da Predlog
               zakona o spremembah in dopolnitvah Zakona o zdravniški službi ni primeren za
               nadaljnjo obravnavo.</p>
               <p>Zdravniška zbornica Slovenije je samostojna poklicna organizacija zdravnic,
               zdravnikov, zobozdravnic in zobozdravnikov, ki opravljajo svoj poklic na območju
               Republike Slovenije. Zbornica ščiti in zastopa poklicne, socialne in ekonomske
               interese članov, skrbi za visoko strokovno usposobljenost in etično ravnanje
               zdravnikov, ugled in čast zdravniškega poklica, zagotavljanje izpolnjevanja
               zdravniških dolžnosti, uveljavljanje pravic zdravnikov ter strokovnega in varnega
               obravnavanja pacientov.</p>
               <p>Zdravniška zbornica Slovenije deluje v korist državljanov, ki si zaslužijo varen
               zdravstveni sistem, in zdravnikov, ki želimo strokovno, odgovorno in nemoteno
               opravljati svoje zdravniško poslanstvo. Zdravniška zbornica torej deluje v javnem
               interesu in država ji je podelila oziroma nanjo prenesla naslednja pooblastila:
               podeljevanje, podaljševanje in odvzem licenc, načrtovanje, spremljanje in nadziranje
               pripravništva, specializacij in drugih oblik podiplomskega strokovnega
               izpopolnjevanja, izvajanje strokovnih nadzorov s svetovanjem in vodenje registra
               zdravnikov in zobozdravnikov. Tudi za to dejavnost četrtino financira iz članarine,
               ne iz dotacij ministrstva. Za normalno delovanje zbornic je potrebno stabilno
               financiranje, se pravi reden dotok denarja, to pa je omogočeno z obvezno članarino.
               Ministrstvo za zdravje ugotavlja, da bi ukinitev obveznega članstva pomenila, da
               zbornica ne bi več delovala v javnem interesu, marveč v interesu svojih članov, za
               javna pooblastila pa bi moralo poskrbeti ministrstvo z novimi službami, všečno je
               razmišljati o agenciji, ki bi nadzirala delo zdravnikov. V praksi pa bi to pomenil
               nove kadre in nova sredstva. Zdravnikov pa že tako primanjkuje in finančnih sredstev
               prav tako. Zaposlenim zdravnikom bi ustrezalo, da ne bi bilo treba plačevati
               članarine, torej, da ne bi bilo članstvo obvezno. Za zaposlene bi plačevali zavodi.
               No, in po podatkih na dan 31. 11. 2010 je zdravniška zbornica združevala 8 tisoč 593
               članic in članov. Ker je obvezna članarina stabilen vir financiranja, so se
               predvideni prihodki lahko vkalkulirali v investicijo Domus Medica, dom vseh
               zdravnikov. Slovensko zdravništvo je desetletja upalo, da bo lahko samostojno
               uravnavalo svoj poklic in je le-to doseglo z osamosvojitvijo Slovenije. Zdravniške
               organizacije so dolgo načrtovale, da se bodo združile pod isto streho in da bi
               navzven pokazale svojo sposobnost usklajevanja in povezovanja. Že leta 1968 je prof.
               dr. Oton Bajc v Zdravniškem vestniku objavil odgovor na vprašanje o vlogi in pomenu
               zdravniške zbornice, opisal je njene naloge in vlogo v družbi pred drugo svetovno
               vojno, ko je s pomočjo fonda za nakup lastne zgradbe uspel zbornici začetek
               delovanja, tako je bila kupljena reprezentančna zgradba na Dalmatinovi ulici in tja
               se je tudi preselila, no, kupljena je bila samo polovica, ker jih je prej prehitela
               vojna. Zdajšnji novi Domus Medica je bil zgrajen v dobrem letu le s sredstvi
               članstva, se pravi s sredstvi članarin, kratkoročnega kredita in donacij članov.
               Posebej poudarjajo, da za gradnjo niso prijeli niti evra iz državnega proračuna ali
               iz sredstev zavarovalnice ali farmacevtske industrije. Gotovo je, da se je v 20 letih
               nabralo precej stvari, ki jih bo treba v zbornici spremeniti, dopolniti ali
               izboljšati. Zato je treba tenkočutno prisluhniti tako članom, uporabnikom storitev in
               organizatorjem, da se s hitro spremembo ne uniči tistega, kar dobro deluje. Nekatere
               države si želijo takšno ureditev, kot jo imamo mi, tako da smo lahko zgled drugim,
               tako da je prav, da je članstvo obvezno. Hvala.</p>
            </sp>
            <sp xml:id="SDZ5-Redna-29-2011-06-17.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavila Cvetka Zalokar Oražem. Prosim. Ne bo.
               Stališče Poslanske skupine Slovenske ljudske stranke bo predstavil Gvido Kres.</p>
            </sp>
            <sp xml:id="SDZ5-Redna-29-2011-06-17.sp88">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani predstavnik Vlade, kolegice in
               kolegi!</p>
               <p>Zdravniška zbornica ima pomembno nalogo, to je da izvaja strokovni nadzor in
               svetovanje v zdravstvu. Zdravje je univerzalna in osebnostna vrednota, pravica do
               zdravja pa ena od osnovnih človekovih pravic. Zato je država dolžna poskrbeti za
               kakovostno in dostopno zdravstvo, dolžna je zagotoviti sistem, ki bo to zagotavljal.
               V to sodi tudi ustrezno organizirana zdravniška zbornica, ki izvaja javna
               pooblastila. Zato je prav, da ohranimo obvezno članstvo v zbornici, saj bo le na tak
               način dovolj učinkovita in bo lahko kot reprezentativna zbornica poleg zastopanja
               interesov zdravnikov njihovo delo tudi nadzorovala in jim strokovno svetovala. V
               zadnjem času je zaradi slabega ukrepanja zbornice ob smrtnih primerih bolnikov in
               zaradi dogajanja okoli direktorice zbornice ugled zbornice nekoliko na kocki. V
               javnosti je zato veliko polemik tudi glede obveznega članstva in plačevanja
               članarine. Predlagatelji navajajo, da naj bi se v telefonski anketi med 300
               vprašanimi zdravniki 53,7 % zavzemala za prostovoljno članstvo v zdravniški zbornici.
               Ta anketa ne more biti zadosten razlog za ukinitev obveznega članstva v zbornici.
               Država mora zagotavljati, da bo zbornica ustrezno izvajala javna pooblastila, člani,
               zdravniki, pa naj se namesto prepiranja v javnosti dogovorijo znotraj organizacije. Z
               ustrezno organizacijo dela in pravičnejšo zastopanostjo v organih zbornice naj
               izboljšajo njeno delovanje in zamenjajo vodstvo, če menijo, da ne delujejo dobro. V
               Poslanski skupini Slovenske ljudske stranke menimo, da je mogoče zamenjati vodstvo in
               izboljšati delovanje zbornice brez nepotrebnega rušenja sistemske ureditve. Z
               zmanjševanjem članstva bi zbornica izgubila reprezentativno vlogo in s tem moč in
               možnost, da izvaja naložene naloge. Ukinitev obveznega članstva bi pomenila, da
               zbornica ne bi več delovala v javnem interesu, temveč v interesu nekaterih svojih
               članov, kar bi lahko vplivalo na slabšo nadzorno funkcijo. Z ukinitvijo obveznega
               članstva bi se torej odprlo veliko število nerešenih vprašanj, ki jih predlagani
               zakon ne predvideva, še manj pa ponuja odgovore nanje, zato predlaganega zakona
               poslanci Slovenske ljudske stranke ne moremo podpreti. Hvala lepa.</p>
            </sp>
            <sp xml:id="SDZ5-Redna-29-2011-06-17.sp89">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Miran
               Györek.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-17.sp90">

               <speaker>MIRAN GYÖREK:</speaker>

               <p>Hvala za besedo, gospod predsednik. Kolegice in kolegi. Lep pozdrav državnemu
               sekretarju.</p>
               <p>Lepo, da je gospod državni sekretar primarij, zdravnik, če me bo zgrabila panika
               zaradi fobije pred velikim zaprtim praznim prostorom, da mi bo lahko pomagal. Malo za
               šalo.</p>
               <p>Na Odboru za zdravstvo vloženi in zavrnjeni predlog o spremembah in dopolnitvah
               Zakona o zdravniški službi v zvezi s problematiko zdravniške zbornice kaže na
               dejstvo, da je nujno treba celovito analizirati, obravnavati in posodobiti, če se
               izrazim tako v računalniškem žargonu, updatati celotni zbornični sistem, kajti
               podobni zahtevki in predlogi tudi v drugih gospodarskih in poklicnih dejavnosti kot
               so na primer obrtništvo, kmetijstvo in gozdarstvo potrjujejo, da aktualna ureditev
               več ne ustreza zahtevam časa. Zbornice kot takšne se sicer razlikujejo po svoji
               specifični naravi, so si pa enake pri vseh predlogih sprememb, zastavljena so
               vprašanja prostovoljnega ali obveznega članstva pri posameznem interesnem združenju.
               Specifična je tudi znotraj zbornic obstoječa problematika. Nemalokrat prihaja do
               trenj in nasprotovanj znotraj članstva, zaradi pomanjkljivosti pri vodenju, da ne
               rečem v nekaterih primer celo do zlorab pooblastil in uveljavljanja lastnih
               materialnih in finančnih interesov s strani ozkega kroga ljudi in tudi vsem nam
               znanih številnih afer, kar je vse skupaj upravičeno povzročilo nezadovoljstvo
               članstva in vseslovenske javnosti. S tega vidika je predlog utemeljen in zahteva
               nujno ukrepanje. Sicer se bodo neučinkovitost, nedemokratičnost in netransparentnost
               upravljanja s sredstvi in vodenja samo še povečevali do takšne stopnje, da bo postalo
               vprašljivo poslanstvo takšnega načina združevanja in seveda s tem povezano ogroženost
               javnega interesa in zastopanje interesov članstva. V Slovenski nacionalni stranki se
               sicer nagibamo k uveljavljanju načela prostovoljnega članstva v vseh zbornicah
               oziroma v celotnem zborničnem sistemu, ki bi ga bilo vsekakor v ta namen treba
               celovito in sistemsko preurediti na osnovi predhodno izdelane temeljite analize in
               študije, tudi upoštevati primerljive ureditve v drugih državah Evropske unije in
               izdelati najustreznejšo sistemsko ureditev, ki bo zadovoljila tako javni interes, kot
               tudi interes članstva v posameznih zbornicah. Tukaj je treba najti takšne rešitve in
               organiziranost, da ne bo prihajalo do hipotez oziroma utemeljitev nujnosti obveznega
               članstva, kot to trdi Vlada Republike Slovenije oziroma resorno ministrstvo, da bi
               ukinitev obveznega članstva v Zdravniški zbornici Slovenije pomenilo, da le-ta ne bi
               več delovala v javnem interesu, temveč v interesu svojih članov, zaradi katerih je
               bila ustanovljena. Če sem bolj natančen in odkrit, v Slovenski nacionalni stranki ne
               razumemo takšne dikcije oziroma utemeljitve razlogov za nujnost obveznega članstva in
               tudi ne sprejemamo takšne obrazložitve. Tisti, ki se ukvarjamo z jezikoslovstvom,
               takoj opazimo, da je takšna sintaksa popolnoma neustrezna in v vsebinskem pomenu
               izključujoča. Takšna dikcija obrazložitve namreč pomeni, da se javni interes in
               interes članov izključujeta in da je lahko interes članov nad javnim interesom samo
               zaradi neobveznega članstva. To vsekakor ne bo popolnoma držalo, kajti zagotoviti je
               treba takšno ureditev zbornice oziroma zborničnega sistema, ki ne bo izključevalno,
               temveč povezovalno in bo služilo enako učinkovito tako za zagotavljanje uveljavljanja
               interesov javnosti, kot tudi interesov članov, ne samo zdravniške zbornice, tudi v
               primerih drugih zbornic. To bi vsekakor moral biti osnovni cilj v načelu in zato v
               Slovenski nacionalni stranki predlagamo, da pristojno ministrstvo pripravi predlog
               ureditve zbornične organiziranosti v tem smislu, da se lahko uvede prostovoljno
               članstvo in ustrezno zagotovi delovanje zbornic v javnem interesu. Žal pa se bojimo,
               da bo takšna naloga za to vlado mission impossible. Hvala.</p>
            </sp>
            <sp xml:id="SDZ5-Redna-29-2011-06-17.sp91">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje zbora odločali v sredo, 22. junija 2011 v okviru
               glasovanj. S tem prekinjam to točko dnevnega reda.</p>
               <p>Prekinjam 29. sejo Državnega zbora, ki jo bomo nadaljevali v torek, 21. junija 2011
               ob 12. uri. Opozarjam, da ob 12. uri, to pa zaradi tega, ker je to 23. točka, to je
               predlog sklepa v zvezi z obvestilom Računskega sodišča. Ni vloženih amandmajev, zato
               je obravnava v skladu s poslovnikom samo predstavitev stališč poslanskih skupin.</p>
               <p>Hvala lepa. Se vidimo v torek ob 12. uri. <stage type="time">(SEJA JE BILA PREKINJENA 17. JUNIJA
                  2011 OB 17.28.)</stage>
               </p>
            </sp>
         </div>
      </body>
   </text>
</TEI>