<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-12-2009-12-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|AA49E0E1FE9948B8C1257937002DBDD1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=AA49E0E1FE9948B8C1257937002DBDD1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-12-2009-12-18.DZ" n="12">
               <name>Redna</name>
               <date when="2009-12-18"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-12-2009-12-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 12. seje</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je pričela ob 9.01.</stage>


            <sp xml:id="SDZ5-Redna-12-2009-12-18.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje.</p>
               <p>Pričenjam nadaljevanje 12. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: Vili
               Rezman, Marijan Pojbič od 15. ure dalje, Joško Godec, Milan Gumzar od 17. ure dalje,
               Rado Likar od 13. ure dalje, Alojz Potočnik, Darko Menih od 18. ure dalje. Vse lepo
               pozdravljam.</p>
               <p>Prehajamo na <title>19. TOČKO DNEVNEGA REDA</title> , to je na <title>OBRAVNAVO PREDLOGA
                  ZAKONA O SPREMEMBAH ZAKONA O TAJNIH PODATKIH, PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavnici Vlade za dopolnilno obrazložitev predloga zakona.</p>
               <p>Gospa Katarina Kresal, ministrica za notranje zadeve, prosim.</p>
            </sp>
            <sp xml:id="SDZ5-Redna-12-2009-12-18.sp2">

               <speaker>KATARINA KRESAL:</speaker>

               <p>Spoštovani predsedujoči, spoštovane poslanke in poslanci.</p>
               <p>Po veljavni zakonodaji je v Sloveniji področje varnostnega preverjanja in izdajanja
               dovoljenj za dostop do tajnih podatkov izrazito razpršeno in neracionalno.
               Pristojnosti na tem področju imajo Ministrstvo za obrambo, Ministrstvo za notranje
               zadeve, Policija in Sova. Vsak za svoje uslužbence, Ministrstvo za notranje zadeve pa
               tudi za preostalo državno upravo. V sistemu MNZ torej obstajata dva organa, eden v
               upravnem delu ministrstva, drugi v Policiji, ki izvajata podobne naloge, le za
               različne subjekte. Vlada zato s predlaganim zakonom o spremembah zakona o tajnih
               podatkih spreminja obstoječo ureditev, po kateri sta znotraj istega resorja za izdajo
               dovoljenj za dostop do tajnih podatkov pristojna dva organa. Sprememba 22. člena
               zakona pomeni torej le zmanjšanje števila organov, pristojnih za izdajo dovoljenja za
               dostop do tajnih podatkov. Pristojnosti Policije se prenašajo na ministrstvo, ki je
               že zdaj poleg Policije, Slovenske obveščevalno-varnostne agencije in Ministrstva za
               obrambo eden izmed organov, ki izvaja te naloge. Projekt racionalizacije delovnih
               področij Ministrstva za notranje zadeve in Policije je namenjen izboljšanju,
               racionalizaciji in optimizaciji posameznih delovnih procesov. Znotraj upravnega dela
               ministrstva se bodo, glede na sedaj prevladujočo pristojnost, skoncentrirali vsi
               podatki izdaje dovoljenj, vsi postopki izdaje dovoljenj za dostop do tajnih podatkov.
               V okviru sekretariata bo na novo oblikovana služba za tajne podatke, s tem da se v
               Direktoratu za policijo in druge varnostne naloge ukine obstoječi sektor za tajne
               podatke. Na področju ravnanja s tajnimi podatki sta namreč tako sektor za tajne
               podatke ministrstva kot tudi center za zaščito podatkov v Policiji podala predlog, da
               se področje osebne in industrijske varnosti v celoti prenese s Policije na
               Ministrstvo za notranje zadeve.</p>
               <p>Očitek, ki je bil izražen s strani opozicije na pristojnem odboru, da s tem MNZ
               pridobiva nova pooblastila, da bo politiki olajšan dostop do občutljivih podatkov, ki
               jih je mogoče zlorabiti, in podobni, je neresničen, zlonameren in zavajajoč. Ponovno
               poudarjam, da v okviru MNZ že vrsto let deluje Sektor za tajne podatke, ki izvaja
               varnostna preverjanja za večino državnih resorjev.</p>
               <p>Služba za tajne podatke bo tako poleg nalog, ki jih je že doslej opravljal Sektor za
               tajne podatke v ministrstvu, opravljala še naloge izdaje varnostnih dovoljenj
               organizacijam, ki se jim tajni podatki posredujejo zaradi izvajanja naročil organa,
               razen za naročila na obrambnem področju, naročila, povezana z delom Sove, in
               dovoljenja za dostop do tajnih podatkov osebam, zaposlenim v teh organizacijah.</p>
               <p>Predlagatelj meni, da predstavljena ureditev omogoča racionalno in kvalitetno
               izvajanje nalog, poleg tega pa pomeni prvi korak k dolgoročno bolj preglednemu in
               manj razpršenemu delovanju organov na tem področju v Republiki Sloveniji, in
               Državnemu zboru predlaga, da zakon sprejme. Hvala lepa.</p>
            </sp>
            <sp xml:id="SDZ5-Redna-12-2009-12-18.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Besedo dajem gospodu dr. Vinku Gorenaku za
               predstavitev poročila odbora.</p>
            </sp>
            <sp xml:id="SDZ5-Redna-12-2009-12-18.sp4">

               <speaker>DR. VINKO GORENAK:</speaker>

               <p>Hvala lepa. Odbor za notranjo politiko, javno upravo in pravosodje je ta zakon
               obravnaval na 12. seji 1. decembra 2009. Kolegij predsednika Državnega zbora je na
               43. seji 9.11.2009 namreč določil, da se bo ta zakon obravnaval po skrajšanem
               postopku.</p>
               <p>Članice in člani odbora so imeli na razpolago predlog zakona, mnenje
               Zakonodajno-pravne službe, mnenje Komisije Državnega sveta za državno ureditev. K
               predlogu pa so bili vloženi za obravnavo na matičnem delovnem telesu amandmaji
               Poslanske skupine SDS z dne 25.11.2009.</p>
               <p>Na sejo odbora smo povabili Ministrstvo za pravosodje, Urad Vlade za varovanje tajnih
               podatkov in Zakonodajno-pravno službo Državnega zbora.</p>
               <p>Predlagatelji oziroma državni sekretar mag. Klemenčič je povedal približno to, kar je
               pravkar povedala ministrica. Zakonodajno-pravna služba ni imela pripomb. Komisija
               Državnega sveta zakon podpira. V razpravi je koalicija predlog zakona podprla, v
               opoziciji smo temu nasprotovali. Obširneje bom to obrazložil nekoliko kasneje.</p>
               <p>Odbor ni sprejel amandmaja Poslanske skupine SDS k 1. členu, tako sta dva amandmaja k
               2. in 3. členu postala brezpredmetna. Odbor je tako oblikoval predlog zakona kot
               celoto, ki je sestavni del poročila. Hvala lepa.</p>
            </sp>
            <sp xml:id="SDZ5-Redna-12-2009-12-18.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospa Darja
               Lavtižar Bebler, v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-12-2009-12-18.sp6">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovana gospa ministrica, spoštovane
               kolegice in kolegi!</p>
               <p>V Zakonu o tajnih podatkih, ki je bil sprejet leta 2001, je bilo določeno, da so za
               izdajanje dovoljenja za dostop osebe do tajnih podatkov pristojni Ministrstvo za
               notranje zadeve, Ministrstvo za obrambo ter Slovenska obveščevalno-varnostna
               agencija. Slovenija, ki je bila na pragu vstopa v Evropsko unijo in v Nato, je morala
               sistem obravnavanja tajnih podatkov uskladiti s standardi obeh organizacij. Zaradi
               vključevanja Slovenije v ti dve povezavi pa se je povečala tudi potreba po dodatnih
               varnostnih preverjanjih, prav tako pa tudi število oseb, ki so zaradi narave dela
               potrebovale ustrezna dovoljenja. Na podlagi teh dejstev se je Vlada takrat odločila,
               da bo najbolj smotrna rešitev ta, da je tudi Policija kot organ v sestavi Ministrstva
               za notranje zadeve pristojna za varnostno preverjanje in izdajo dovoljenj. Državni
               zbor je takšno odločitev sprejel leta 2003. Vlada je februarja letos sprejela sklep,
               da morajo posamezna ministrstva in vladne službe pripraviti posnetek dejanskega
               stanja zaposlenih ter na podlagi tega ugotoviti, katere službe bi kazalo
               reorganizirati tako, da bi zagotovili čim večjo racionalizacijo služb, ki pa ne smejo
               vplivati na kvalitetno izvajanje nalog. Na Ministrstvu za notranja zadeve so torej
               ugotovili, da bi lahko z ustanovitvijo na enotne organizacijske enote na Ministrstvu
               za notranje zadeve, ki bi opravljala delo sedaj dveh enot, in sicer ene na
               Ministrstvu za notranje zadeve in druge na policiji, delo racionalizirali in
               optimizirali.</p>
               <p>V Poslanski skupini Socialnih demokratov podpiramo prizadevanja Vlade, da se naloge,
               torej službe, ki so razpršene po posameznih ministrstvih, združujejo ter na ta način
               optimizirajo delo, seveda pa na ta račun ne sme biti prizadeta kakovost izvedenih
               nalog. Predvsem pa ne na tako občutljivem področju, ko se z varnostnim preverjanjem
               posega tudi v človekove pravice.</p>
               <p>V Poslanski skupini Socialnih demokratov smo prepričani, da premore ministrica
               zadosten posluh za varovanje človekovih pravic, kar je do sedaj že večkrat neposredno
               izpričala, in bo skupaj s sodelavci ustrezno uredila to področje, saj ne verjamemo v
               teorije zarote, pred katerimi svarijo nekateri posamezniki iz opozicije, kar je bilo
               že nakazano tudi na seji matičnega delovnega telesa. Glede na to, da so že ob
               sprejemu osnovnega zakona leta 2001 bile pristojnosti za izdajanje dovoljenja za
               dostop osebe do tajnih podatkov dodeljene Ministrstvu za notranje zadeve, Ministrstvu
               za obrambo in Slovenski obveščevalni varnostni agenciji, ne vidimo razlogov, da bi
               temu predlogu tokrat nasprotovali.</p>
               <p>V Poslanski skupini Socialnih demokratov bomo ta predlog zakona podprli. Hvala lepa.
            </p>
            </sp>
            <sp xml:id="SDZ5-Redna-12-2009-12-18.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Vinko Gorenak v imenu Poslanske skupine SDS.</p>
            </sp>
            <sp xml:id="SDZ5-Redna-12-2009-12-18.sp8">

               <speaker>DR. VINKO GORENAK:</speaker>

               <p>Hvala lepa. Tega zakona ne bomo podprli. Ta zakon je preprosto delitev volilnega
               plena Liberalne demokracije, ki bo trajal še tri leta in nekoliko mesecev.</p>
               <p>Danes imamo naslednje stanje: Urad Vlade, krovna organizacija, Ministrstvo za obrambo
               preverja zase oziroma njihova varnostna služba, Sova preverja zase, Policija preverja
               zase, Ministrstvo za notranje zadeve zase in druge državne organe. V policiji gre za
               tri delavce. S tem zakonom prinaša minister tri delavce s Policije na ministrstvo.
               Kakšna je torej sprememba? Trije ne bodo sedeli v levem, ampak v desnem kotu. To je
               sprememba tega zakona. Kaj pa je vsebina tega zakona? Še nekaj je treba reči. Če bi
               bilo to res, da ne bi šlo za politizacijo in zlonamernost pri vsej tej zadevi, bi
               gospa ministrica to prenesla gospodu Žaberlu, tam, kjer je to danes, na Direktorat za
               policijo in druge varnostne naloge. Ne. Ministrica to prenaša v Generalni
               sekretariat, k sebi neposredno. Kdo je na čelu Generalnega sekretariata? Vidni
               predstavniki LDS in nihče drug. Kam torej to vodi? Zakaj torej to počnemo? Zato, ker
               se želimo dokopati do podatkov. Nič drugega.</p>
               <p>Tujina. Vlada ni našla niti ene države v Evropi, kjer bi tako bilo. Niti ene. Navaja
               Belgijo, navaja Češko, navaja Poljsko. Nikjer primerljivega modela ni. Nikjer, ga ni.
               Če bi Vlada želela kaj privarčevati, bi se ravnala po Belgiji, Češki in Poljski in bi
               naredila drugače. Enotno v en varnostni organ. To bi bila racionalizacija. Ne pa tri
               delavce Policije prenesti na ministrstvo. To ni nič. Kaj privarčujemo? Nič. Če zraven
               dodamo še tistih 71 ali nekaj včeraj povišanih plač na Vladi, čemur seveda ne
               nasprotujem, ker vem, za kaj gre, ker mi je jasno, za kaj gre, ker izgubljajo druge
               bonitete. Enako smo ravnali v preteklosti glede teh stvari, potem vidimo, da ne
               privarčujemo absolutno nič. Dokopljemo pa se na letni ravni do 200, 300 varnostnih
               preverjanj, skupno pa govorimo o okoli 1.600 osebah, recimo in imamo vpogled v
               naslednje podatke: v njihove finance, v njihove kredite, v njihove depozite, v
               njihove sorodnike in njihove podatke, njihove bolezni, premičnine, nepremičnine,
               bivanja v tujini, stike s tujimi varnostnimi organi in podobne zadeve. A, to pa je že
               nekaj! To pa je tisto, kar je pomembno, to je tisto, kar Liberalna demokracija
               potrebuje, to je tisto, kar Liberalna demokracija želi. In bo tudi z zakonom, kot
               kaže, dobila. Ampak to je del volilnega plena in čisto nič drugega.</p>
               <p>Če bi pogledali zadevo še nekoliko podrobneje. Kdo pa so preverjene osebe, ki jih
               policija danes preverja? Preverja svoje ljudi, ki delajo na takih področjih, da jim
               lahko izda dovoljenja za dostop do podatkov. Preverja tajne delavce policije.
               Preverja tajne sodelavce policije. Kdo pa so, tajni sodelavci policije? Ali niso to
               nekaj podobnega, kot smo pred 18-imi leti govorili, da je treba razkriti, kdo so bili
               tajni sodelavci nekdanje Službe državne varnosti? Pa je vendarle takratni predsednik
               Vlade posegel in rekel, tega pa ne bomo naredili. Imel je toliko modrosti, ker je
               natanko vedel, da bi s tem razkril marsikaj in onemogočil delovanje takratne Sove.
               Policija danes preverja tudi te ljudi. Ne, danes bomo to podredili politiki oziroma
               boste podredili politiki. In čisto za nič drugega pri tem zakonu ne gre. Zelo
               podobno, kot pri tistem zakonu, ki ga bomo obravnavali v naslednjem letu. Seveda bo o
               tistem zakonu kazalo še kaj več povedati, to je zakon o policiji, kjer gre za zelo
               zelo podobne zadeve.</p>
               <p>Ker gre za čisto politikantstvo, čisto namerno zbiranje .../Opozorilni znak za konec
               razprave./... oziroma seljenje te službe k ministrici, tega zakona nikakor ne kaže
               podpreti. In mi ga ne bomo.</p>
            </sp>
            <sp xml:id="SDZ5-Redna-12-2009-12-18.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Gvido Kres v imenu Poslanske skupine SLS.</p>
            </sp>
            <sp xml:id="SDZ5-Redna-12-2009-12-18.sp10">

               <speaker>GVIDO KRES:</speaker>

               <p>Hvala za besedo, gospod predsedujoči in spoštovana ministrica, spoštovane kolegice in
               kolegi!</p>
               <p>V poglavitnih rešitvah zakona je zapisano, da prinašajo spremembe zgolj
               racionalizacijo dela na področju izdaje dovoljenj za dostop do tajnih podatkov v
               Ministrstvu za notranje zadeve. Na Ministrstvu za notranje zadeve ugotavljajo, da na
               področju varovanja tajnih podatkov, glede na obstoječo ureditev, to je pristojnost
               dveh organov, ki izdajata dovoljenje za dostop do tajnih podatkov, le-ta ni optimalna
               in racionalna. Področje, ki je bilo do sedaj najverjetneje z razlogom razdeljeno med
               Ministrstvo za notranje zadeve in Policijo, se namerava sedaj poenotiti oziroma
               racionalizirati.</p>
               <p>V Poslanski skupini Slovenske ljudske stranke pa nam vsem skupaj diši bolj po
               koncentraciji nekih pristojnosti in nismo prepričani, da je to tako zelo
               dobronamerno, kot se prikazuje. Ne vidimo pametnega razloga, da bi se za razliko od
               vojske in Sove Policiji te pristojnosti odvzele. Pravzaprav nas skrbi, da prenos
               pristojnosti pomeni možnost za politiziranje s podatki. Na tej seji smo že
               obravnavali zakon o elektronskih komunikacijah, kjer se nam je ob prebiranju členov
               vzbujala podobna skrb in dvomi o dobronamernosti.</p>
               <p>Zaradi navedenega v Poslanski skupini Slovenske ljudske stranke predlaganega zakona
               ne bomo podprli, razen če bo morda spremenjen z amandmaji. Hvala lepa.</p>
            </sp>
            <sp xml:id="SDZ5-Redna-12-2009-12-18.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-12-2009-12-18.sp12">

               <speaker>ANTON URH:</speaker>

               <p>Spoštovani gospod podpredsednik, spoštovana gospa ministrica, spoštovane kolegice in
               kolegi, lep pozdrav in dobro jutro vsem skupaj! Predstavil bom stališče Poslanske
               skupine DeSUS glede sprememb zakona o tajnih podatkih.</p>
               <p>Predlog zakona o spremembah Zakona o tajnih podatkih bomo poslanci Poslanske skupine
               DeSUS soglasno podprli. Gre sicer za občutljivo področje varovanja in ohranjanja
               tajnosti določenih podatkov, vendar spremembe ne predstavljajo večjih vsebinskih
               posegov, niti ne posegajo v sfero delovnega področja Policije v tolikšni meri, da bi
               lahko govorili, da se s tem predlogom korenito načenja zaupanje v to institucijo. Gre
               namreč za poenotenje in racionalizacijo načina dela, in sicer, da se pristojnost
               izdajanja posebnih dovoljenj, na podlagi katerih lahko osebe dostopajo do tajnih
               podatkov, skoncentrira na Ministrstvu za notranje zadeve in ne več pri obeh
               organizacijah v organih Ministrstva za notranje zadeve in Policije.</p>
               <p>Poslanci DeSUS-a ocenjujemo, da je predlagana rešitev smotrna, racionalna in pisana v
               luči "vse na enem mestu". V sklop delovnega področja Ministrstva za notranje zadeve
               sodijo naloge in področja javne varnosti ter policije, upravnih notranjih zadev in
               migracij, torej tudi naloge policije. Sicer je Policija poleg Inšpektorata Republike
               Slovenije za notranje zadeve organizacijsko gledano samostojen organ v sestavi tega
               ministrstva, vendar kljub temu delovanje policije sodi pod okrilje Ministrstva za
               notranje zadeve. Zato ne vidimo razloga, zakaj se ne bi dovoljenj za dostop do tajnih
               podatkov osebam, ki potrebujejo dostop do tajnih podatkov zaradi opravljanja funkcij
               ali izvajanja nalog na delovnih mestih v Ministrstvu za notranje zadeve oziroma na
               Policiji izdajalo na enem mestu, in sicer v Ministrstvu za notranje zadeve.</p>
               <p>S tega vidika je predlog vsekakor primeren in poslanci DeSUS-a ga bomo podprli.
               Hvala.</p>
            </sp>
            <sp xml:id="SDZ5-Redna-12-2009-12-18.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Silven Majhenič, v imenu Poslanske skupine Slovenske
               nacionalne stranke.</p>
            </sp>
            <sp xml:id="SDZ5-Redna-12-2009-12-18.sp14">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovana ministrica!</p>
               <p>V Poslanski skupini Slovenske nacionalne stranke podpiramo Predlog zakona o
               spremembah Zakona o tajnih podatkih, katerega cilj je racionalizacija dela na
               področju izdaje dovoljenj na Ministrstvu za notranje zadeve. Na Ministrstvu za
               notranje zadeve ugotavljajo, da na področju varovanja tajnih podatkov glede na
               obstoječo ureditev, pristojnost dveh organov, ki izdajata dovoljenja za dostop do
               tajnih podatkov, ni optimalna in racionalna. Ministrstvo za notranje zadeve zato
               namerava področje izdaje dovoljenj za dostop do tajnih podatkov in varnostnih
               dovoljenj organizacijam, kar je bilo do sedaj razdeljeno med Ministrstvo za notranje
               zadeve in Policijo, poenotiti in v ta namen ustanoviti enotno organizacijsko enoto v
               Ministrstvu za notranje zadeve, ki bo opravljala dosedanje naloge Ministrstva za
               notranje zadeve in Policije.</p>
               <p>V Poslanski skupini Slovenske nacionalne stranke od Vlade Republike Slovenije
               pričakujemo, da bo v Državni zbor posredovala tudi bolj učinkovite predloge
               varčevalnih ukrepov glede možnosti združitve posameznih služb oziroma organov v
               resorjih ministrstev. Hkrati Vlado Republike Slovenije tudi pozivamo, da v prihodnje
               k predlogu zakonskih spremembe, ki naj bi bile sprejete zaradi racionalizacije,
               predložijo tudi oceno finančnih posledic, kaj bi se na ta način privarčevalo.</p>
               <p>Sicer pa v Slovenski nacionalni stranki predlog zakona podpiramo.</p>
            </sp>
            <sp xml:id="SDZ5-Redna-12-2009-12-18.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Borut Sajovic v imenu Poslanske skupine LDS.</p>
            </sp>
            <sp xml:id="SDZ5-Redna-12-2009-12-18.sp16">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Spoštovana gospa ministrica, redke
               kolegice in kolegi.</p>
               <p>Vesel sem, ko slišim, da po napovedih zakon doživlja široko podporo. Sem pa
               razočaran, ker je predpraznični čas, da slišim toliko negativnih misli in skrbi me,
               da tisti, ki vidijo v življenju vse narobe, vse črno, da so v preteklosti najbrž v
               skladu s svojim prepričanjem in razmišljanjem tudi ravnali. To je pa tisto, kar mi da
               misliti.</p>
               <p>Jaz bom predstavil pozitivne vidike tega zakona, ki zagotovo državi prinaša prihranek
               in racionalizacijo. V sklopu paketa varčevalnih ukrepov Vlade Republike Slovenije
               prihaja tudi do sprememb aktov o sistematizaciji delovnih mest, ki bodo zagotavljale
               racionalizacijo delovnih procesov. Predlagane rešitve predstavljajo poenotenje,
               racionalizacijo in tak način dela, da se ustanovi ena sama organizacijska enota
               Ministrstva za notranje zadeve, ki bo opravljala dosedanje naloge Ministrstva za
               notranje zadeve in še Policije v zvezi z izvrševanjem določb zakona o tajnih
               podatkih. Sprejem zakona o spremembi zakona o tajnih podatkih ne bo imel nobenih
               negativnih finančnih posledic za državni proračun. To je v teh časih treba vsak dan
               poudarjati in tako tudi ravnati. Do sprememb prihaja zaradi upoštevanja vladnih
               ukrepov glede racionalizacije služb, saj je trenutna ureditev, po kateri se izdajajo
               dovoljenja za dostop do javnih podatkov, zagotovo neracionalna in tudi ne optimalna.
               Če pogledamo obstoječe stanje, so po veljavni ureditvi za upravljanje varnostnega
               pregleda in izdajanja dovoljenj za dostop do tajnih podatkov pristojni kar štirje
               organi, in sicer: Ministrstvo za obrambo, Slovenska obveščevalno-varnostna agencija,
               Ministrstvo za notranje zadeve ter Policija. Pri slednjih dveh službah se naloge na
               področju dela s tajnimi podatki zagotovo podvajajo. S ciljem racionalizacije dela in
               reorganizacije služb v Ministrstvu za notranje zadeve se odvzema pristojnost Policiji
               za izdajo dovoljenj za dostop do tajnih podatkov, kar bo poslej opravljala posebna
               organizacijska enota, ki v Ministrstvu za notranje zadeve že do zdaj opravlja to isto
               delo. Posebna služba Ministrstva za notranja zadeve že zdaj opravlja varnostno
               preverjanje za vse državne uslužbence, razen za delavce Ministrstva za obrambo,
               Slovenske obveščevalno-varnostne agencije in Policije. Zato je glede na naš sistem
               nacionalne varnosti smiselno in potrebno, da tudi za delavce policije te naloge
               opravlja Ministrstvo za notranje zadeve.</p>
               <p>Ker smo v Poslanskem klubu Liberalnem demokracije Slovenije mnenja, da
               racionalizacija in večja učinkovitost državne uprave pomenita uresničevanje ene izmed
               temeljnih nalog, ki so pred nami, bomo Predlog zakona o spremembah in dopolnitvah
               Zakona o splošnem upravnem postopku podprli. Hvala lepa.</p>
            </sp>
            <sp xml:id="SDZ5-Redna-12-2009-12-18.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k predlogu
               zakona matično delovno telo ni sprejelo nobenega amandmaja, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjeni 23. točki
               dnevnega reda.</p>
               <p>S tem prekinjam to točko dnevnega reda.</p>
               <p>In prehajamo na <title>3. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA
                  O JAMSTVENI SHEMI REPUBLIKE SLOVENIJE ZA FIZIČNE OSEBE, KI OPRAVLJAJO GOSPODARSKO
                  ALI KMETIJSKO DEJAVNOST.</title> Predlog zakona je v obravnavo zboru predložila
               skupina poslancev s prvopodpisanim mag. Radovanom Žerjavom.</p>
               <p>V zvezi s tem predlogom zakona Odbor za finance in monetarno politiko predlaga
               Državnemu zboru sprejem sklepa, da predlog zakona ni primeren za nadaljnjo obravnavo.
               Besedo dajem članici odbora gospe Renati Brunskole za dopolnilno obrazložitev
               predloga sklepa. Izvolite.</p>
            </sp>
            <sp xml:id="SDZ5-Redna-12-2009-12-18.sp18">

               <speaker>RENATA BRUNSKOLE:</speaker>

               <p>Hvala lepa. Spoštovani gospod podpredsednik, spoštovana gospa ministrica, kolegica in
               kolegi! Odbor je kot matično delovno telo predlog zakona obravnaval na 14. nujni
               seji, 11. septembra 2009 in na 12. redni seji 3. decembra 2009. Odboru je bilo
               posredovano mnenje Zakonodajno-pravne službe, ki je podala splošno pripombo glede
               vprašanja razmerja predlaganih rešitev in pa Zakona o jamstveni shemi Republike
               Slovenije. Tudi ta se namreč nanaša na fizične osebe, organizirane v statusni obliki
               po zakonu, ki ureja gospodarske družbe. Zaradi te nejasnosti razmerja med obema
               zakonoma po mnenju Zakonodajno-pravne službe ni jasno, kateri se bi uporabljal za
               samostojne podjetnike.</p>
               <p>Njena naslednja splošna pripomba opozarja, da za podjetnike in kmetijska gospodarstva
               veljajo tudi vsa pravila prava Evropske skupnosti o državnih pomočeh. Prepoved
               dajanja nedovoljenih državnih pomoči tako velja tudi za kmete, zato se predloženi
               zakon ne sme zgledovati po Zakonu o jamstveni shemi Republike Slovenije za fizične
               osebe, pač pa mora vsebovati pravila o omejitvi jamstva glede na obseg dovoljene
               državne pomoči. V nadaljevanju mnenja Zakonodajno-pravna služba na to opozarja tudi v
               okviru pripomb k posameznim členom.</p>
               <p>Odboru je bilo posredovano tudi mnenje Vlade Republike Slovenije, ki predlogu zakona
               nasprotuje. Odbor je na predlog predstavnikov predlagatelja zakona mag. Radovana
               Žerjava v skladu s 74. členom Poslovnika Državnega zbora razpravo in odločanje o
               predlogu zakona preložil na eno svojih naslednjih sej. Do takrat naj bi predlagatelj
               ob upoštevanju razprave na odboru in tudi pripomb Zakonodajno-pravne službe
               predlagane rešitve dodatno proučil in jih morebiti dopolnil v sodelovanju s
               predstavniki vseh poslanskih skupin in tudi Ministrstva za finance. Ta točka je bila
               ponovno uvrščena na dnevni red 9. seje odbora 7. oktobra 2009, vendar na predlog
               predlagateljev zakona, ki so bili še v fazi usklajevanja stališč, ponovno preložena.
               Na seji v decembru je odbor ob odsotnosti predstavnika predlagateljev zakona
               nadaljeval razpravo o predlogu sklepa, da predlog zakona ni primeren za nadaljnjo
               obravnavo. Odbor ni bil seznanjen z morebitnim vmesnim usklajevanjem stališč med
               predlagatelji zakona in Vlado oziroma Ministrstvom za finance.</p>
               <p>Po zaključku razprave je odbor s 7 glasovi za in 6 glasovi proti sprejel sklep, da
               predlog zakona ni primeren za nadaljnjo obravnavo. Odbor je sprejel tudi dodatni
               sklep, s katerim je pozval Vlado oziroma Ministrstvo za finance, da mu v roku enega
               meseca predložita analizo uresničevanja zakonov o jamstvenih shemah za pravne in
               fizične osebe.</p>
            </sp>
            <sp xml:id="SDZ5-Redna-12-2009-12-18.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku predlagatelja zakona mag. Radovanu Žerjavu za
               uvodno predstavitev stališča do predloga matičnega delovnega telesa.</p>
            </sp>
            <sp xml:id="SDZ5-Redna-12-2009-12-18.sp20">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi. Ukrepi, ki smo jih v Državnem
               zboru sprejeli takoj ob začetku gospodarske krize, so bili usmerjeni predvsem v
               spodbujanje kreditne aktivnosti bank in posledično izboljšanje likvidnosti podjetij
               in ohranjanje socialnega položaja zaposlenih oziroma ohranjanje delovnih mest. Potem
               je bil sprejet zakona o jamstveni shemi Republike Slovenije, ki je prvenstveno
               namenjen izboljšanju likvidnosti gospodarstva z namenom lažjega pridobivanja sredstev
               na slovenskem finančnem trgu. Naslednji korak za umiritev posledic finančne in
               gospodarske krize je bil pomoč v obliki državnega jamstva določenim skupinam fizičnih
               oseb, ki imajo otežen dostop do finančnih virov na bančnem trgu. Oba zakona, tako
               zakon o jamstveni shemi Republike Slovenije kot zakon o jamstveni shemi Republike
               Slovenije za fizične osebe, pa izpuščata pomembni kategoriji kreditojemalcev:
               samostojne podjetnike in kmete. Samostojni podjetniki in kmetje se ravno tako kot
               gospodarski subjekti in fizične osebe srečujejo s posledicami finančne in gospodarske
               krize. Zaradi zaostrenih pogojev pridobivanja kreditov je tudi njim omejen dostop do
               virov financiranja in likvidnostnih sredstev. Cilj predlaganega zakona je omogočiti
               najem kredita fizičnim osebam, ki opravljajo gospodarsko ali kmetijsko dejavnost.
               Zaradi zavarovanja, ki ga predstavlja državno poroštvo, se pričakuje, da bi bile
               banke bolj naklonjene dajanju kreditov tema dvema kategorijama.</p>
               <p>O zakonu, kot je bilo rečeno, smo res na Odboru za finance razpravljali dvakrat. S
               strani Vlade in predvsem ministra za finance je bil izkazan določen posluh, da bi ob
               določenih spremembah ta zakon vendarle sprejeli. Dogovorili smo se, dogovorjeno je
               bilo z ministrom Križaničem, da bi bilo treba organizirati usklajevalni sestanek med
               ministrstvi in tudi z zainteresirano javnostjo, torej tistimi, katerim je bil ta
               zakon namenjen. Žal pa interesa s strani tistih, katerim bi ta zakon bil namenjen,
               žal, ni bilo. In če tega interesa ni, potem takšnega zakona pravzaprav ne
               potrebujemo. Zato predlagam, da v nadaljevanju o zakonu več ne razpravljamo in ga
               preprosto zavrnemo. Hvala lepa.</p>
            </sp>
            <sp xml:id="SDZ5-Redna-12-2009-12-18.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavnici Vlade za uvodno predstavitev stališča do
               predloga matičnega delovnega telesa. Gospa mag. Helena Kamnar, državna sekretarka,
               izvolite.</p>
            </sp>
            <sp xml:id="SDZ5-Redna-12-2009-12-18.sp22">

               <speaker>MAG. HELENA KAMNAR:</speaker>

               <p>Hvala lepa, gospod predsedujoči. Spoštovane poslanke in poslanci! Glede na to, da je
               sam predlagatelj zakon, če sem pravilno razumela, ocenil kot neprimernega za
               nadaljnjo obravnavo, verjetno ni treba zelo natančno razlagati razloge, zaradi
               katerih je bila Vlada mnenja, da ta zakon ni sprejemljiv. Morda zgolj nekaj točk, na
               katere bi vas opozorila.</p>
               <p>Kot prvo, gre za jamstveno shemo za fizične osebe, ki se ukvarjajo s kmetijsko
               dejavnostjo, ki bi lahko najele kredit z jamstvom države, vendar ne v polni višini.
               To pomeni, da bi morala biti kljub temu uveljavljena zavarovanja s strani
               kreditojemalca. Ta zavarovanja pa pomenijo hipoteko na kmetijsko zemljišče, kmetijsko
               posest, kar pomeni, da bi v morebitni situaciji, da kreditojemalec ne bi bil sposoben
               odplačati kredita, izgubil osnovna sredstva za opravljanje svoje dejavnosti.</p>
               <p>Drugi razlog, ki je Vlado navajal k temu, da je bila proti takemu zakonu, je bilo
               nasprotje predlaganega zakona s pravili državnih pomoči, saj zakon ni opredeljeval
               oziroma ne opredeljuje namena kreditov, višine kreditov, višine premije, obveznosti
               razvrstitve komitentov v bonitetne razrede in odstotek jamstva države. Tretji razlog
               je povezan z dodatnimi administrativnimi bremeni, ki jih zakon prinaša. Morda ni
               odveč, da ob tem opozorim na nekatere ukrepe, ki jih je Vlada v okviru obstoječe
               kmetijske politike z nekaterimi spremembami že uvedla. Prva sprememba, ki jo je
               pripravila in se izvaja, je sprememba programa razvoja podeželja. V okviru teh
               ukrepov imajo fizične osebe, ki opravljajo kmetijsko dejavnost, možnost, da pridobijo
               nepovratna javnofinančna sredstva za financiranje novih naložb. Naslednji ukrep je
               predčasno izplačilo ukrepov na območju omejenih možnosti za predelavo ter za
               neposredna plačila. In še en ukrep, Ministrstvo za kmetijstvo pripravlja shemo
               državne pomoči, namenjene nepredvidenemu slabljenju dohodkovne situacije za posamezne
               sektorje kmetijske dejavnosti, predvsem sektor žita in sektor mlečnih proizvodov.</p>
               <p>Vlada ocenjuje, da bi bila namesto tega zakona primernejša uvedba sheme
               subvencioniranih obresti pri najemanju kredita, in ta instrument že operacionalizira
               v smislu konkretnih rešitev, ki po vsej verjetnosti ne bodo terjale dodatnega zakona.
               Hvala lepa.</p>
            </sp>
            <sp xml:id="SDZ5-Redna-12-2009-12-18.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod mag.
               Andrej Vizjak v imenu Poslanske skupine SDS.</p>
            </sp>
            <sp xml:id="SDZ5-Redna-12-2009-12-18.sp24">

               <speaker>MAG. ANDREJ VIZJAK:</speaker>

               <p>Spoštovani podpredsednik, spoštovana državna sekretarka, kolegice in kolegi, dobro
               jutro.</p>
               <p>V Poslanski skupini Slovenske demokratske stranke pozdravljamo osnovni namen tega
               zakona, torej zapolniti vrzel pri enem izmed pomembnih ukrepov za blažitev posledic
               kreditnega krča in blažitev posledic finančne in gospodarske krize. Več kot jasno je,
               da je eden osnovnih problemov slovenskega gospodarstva, pa ne le slovenskega, tudi
               evropskega in svetovnega, ta tako imenovan kreditni krč, ko podjetja niti približno
               ne morejo dobiti posojil pod primerljivimi pogoji, kot so jih prejemala še pred letom
               in pol ali dvema letoma. V ta namen so različne države poskušale z različnimi ukrepi
               spodbujati to kreditno aktivnost. Ugotovile so, da je eden izmed ukrepov tudi ta, da
               se izpostavijo tudi tveganju države in dajejo garancijo oziroma jamstva za posredno,
               če kreditojemalci ne bi mogli servisirati. V Sloveniji smo torej sprejeli po hudi
               kalvariji prepozno zakon o jamstveni shemi, ki pa je bil pomanjkljiv. Pomanjkljiv je
               bil, ker ni zajemal enega pomembnega segmenta. To je segmenta samostojnih podjetnikov
               kot fizičnih oseb v gospodarskem pravu, in seveda tudi kmetov. Tudi ti se ukvarjajo z
               gospodarsko dejavnostjo in tudi ti so soočeni s kreditnim krčem. Izgovor Vlade v
               stališču, češ, da imajo samostojni podjetniki oziroma podjetniki na voljo inštrumente
               slovenskega podjetniškega sklada, sicer drži, vendar ni argument proti temu, da ne bi
               imeli samostojni podjetniki še dodatni ukrep za blažitev posledic kreditnega krča.
               Slovenski podjetniški sklad ne daje garancij samo samostojnim podjetnikom. On da je
               garancije podjetnikom. To je tudi d.o.o.-jem in ostalim, ki so na nek način vključeni
               v mala in srednje velika podjetja po klasifikaciji, kot jo ureja zakon o gospodarskih
               družbah. Ukrepi, ki jih ima slovenski podjetniški sklad med svojimi ukrepi, so tisti,
               ki zadevajo ta segment malega in srednje velikega gospodarstva, ne pa, ki zadevajo
               samo samostojne podjetnike glede na njihovo organizacijsko obliko. Torej so
               samostojni podjetniki v neenakopravnem položaju, saj pri malih in srednje velikih
               podjetjih lahko dobijo jamstvo bodisi na podlagi ukrepov Slovenskega podjetniškega
               sklada bodisi na podlagi Zakona o jamstveni shemi, ki velja. Samostojni podjetniki pa
               ne. Oni lahko pa samo preko Slovenskega podjetniškega sklada in za njih ni tega
               dodatnega ukrepa, ki ga je želel ta zakon uveljaviti. Mislim, da bi bilo možno ta
               zakon v parlamentarni proceduri izboljšati, dodelati in odpraviti te nepravilnosti,
               ki jih je Vlada v svojem mnenju naštela, vendar je očitno zmanjkalo volje. Zmanjkalo
               je volje tudi pri teh, ki bi bili upravičeni do tega ukrepa s strani kmetov. Jaz
               obžalujem, da se niso intenzivneje ukvarjali s to možnostjo, ki bi lahko kateremu
               kmetu tudi olajšala delo in poslovanje, torej zagato, ki je posledica finančne in
               gospodarske krize. Če je predlagatelj ocenil, da je tega interesa premalo, je tudi
               obupal očitno v nadaljevanju in sam predlaga, da se zavrne ta predlog zakona.</p>
               <p>Še enkrat, ne morem se izogniti oceni, da so ukrepi slovenske vlade, usmerjeni v
               blažitev posledic kreditnega krča, prepozni, nezadostni, zbirokratizirani in za
               gospodarstvo nezanimivi, dopuščajo pa tudi številne možne manipulacije. Pozdravljam
               stališče Računskega sodišča, da bo revidiralo v prihodnjem letu prav te ukrepe Vlade
               in opozorilo na smotrnost in gospodarnost le-teh. Pričakovali bi hitrejše ukrepanje,
               učinkovitejše ukrepanje in gotovo ne bi bili soočeni s tako žalostnimi številkami
               gospodarske rasti in upadanja investicij, če bi se Vlada letos odgovorneje spoprijela
               z nastalimi razmerami.</p>
            </sp>
            <sp xml:id="SDZ5-Redna-12-2009-12-18.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Radovan Žerjav. (Ga ni.) Gospod Franc Jurša, v
               imenu Poslanske skupine DeSUS.</p>
            </sp>
            <sp xml:id="SDZ5-Redna-12-2009-12-18.sp26">

               <speaker>FRANC JURŠA:</speaker>

               <p>Hvala lepa za besedo, podpredsednik. Vsem skupaj dobro jutro! V Poslanski skupini
               DeSUS ne podpiramo Predloga zakona o jamstveni shemi za fizične osebe, ki opravljajo
               gospodarske ali kmetijske dejavnosti - saj tudi sam predlagatelj umika predlog -, z
               več razlogov.</p>
               <p>Prvi razlog se nanaša na pripombe, ki jih je v svojem mnenju izrazila
               Zakonodajno-pravna služba, in sicer, da so nekatere rešitve predloga povzete iz dveh
               sedaj veljavnih zakonov o jamstveni shemi. Eden se nanaša na gospodarske subjekte,
               drugi pa na fizične osebe, o obeh pa smo letos že veliko razpravljali. Prav tako gre
               pri tem predlogu z oziroma na veljavno zakonodajo v določenih segmentih za
               podvajanje, ter tudi za neskladne rešitve, kar poslanci DeSUS-a ne bomo podprli.</p>
               <p>Izpostavljene so tudi različne oblike državne pomoči, ki jih sprejemajo podjetniki,
               ter tudi ukrepi oziroma subvencije kmetom, ki se nanašajo na razvoj podeželja in
               pridobitev nepovratnih sredstev.</p>
               <p>Ker smatramo besedilo tega predloga zakona za neusklajeno z veljavno zakonodajo in za
               nedorečenega, ga ne podpiramo.</p>
            </sp>
            <sp xml:id="SDZ5-Redna-12-2009-12-18.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič v imenu Poslanske skupine Slovenske
               nacionalne stranke.</p>
            </sp>
            <sp xml:id="SDZ5-Redna-12-2009-12-18.sp28">

               <speaker>BOGDAN BAROVIČ:</speaker>

               <p>Lep dober dan vsem. Hvala za besedo, gospod podpredsednik. Spoštovana gospa
               sekretarka.</p>
               <p>Bom začel z enim premislekom, ki ga bom navezal potem naprej, ki sem ga imel danes
               zjutraj, in sicer, da je velika razlika med Slovenijo in Evropo. Evropa, ima delovni
               čas od 9. ure zjutraj do 17. ure zvečer, v Sloveniji imamo pa od 5. ure zjutraj do 9.
               ure zvečer. To navezujem na to, da v obilici, obilici, obilici zakonov, ki se
               sprejemajo v zadnje pol leta in zahtevajo veliko pozornosti in truda, ker je večina
               vezanih na področje financ in gospodarstva in reševanja iz krize, smo prišli tudi do
               tega zakona, ki ga Slovenska nacionalna stranka še vedno podpira.</p>
               <p>Po vsem tem trudu, delu in spoštovanju do vseh Slovenk in Slovencev in do njihove
               enakosti, pridemo v absurdno situacijo, ko na matičnem delovnem telesu razpravljamo
               eno uro o zakonu, ki ga že tam predlagatelj umika. Ampak če so pravila igre taka, je
               tako tudi danes in tudi danes govorimo o zakonu, čeprav je predlagatelj v svoji
               uvodni predstavitvi dejal, da predlaga, da ne razpravljamo. Včasih res malo nerodno
               izgleda, da sami ne vemo, kaj počnemo. Kakorkoli že, vsaj nekaj iz tega zakona ali iz
               vsega tega lahko potegnemo. Če smo ocenili, da je prav, da je država sprejela ukrepe,
               torej Vlada in Državni zbor, za spodbujanje kreditne aktivnosti bank in posledično
               izboljšanje likvidnostnih podjetij, če je prav, da je bil naslednji korak dano
               državno jamstvo skupinam fizičnih oseb, torej sprejet Zakon o jamstveni shemi
               Republike Slovenije za fizične osebe, bi bilo prav, da smo v vse te ukrepe že v samem
               začetku vključili tudi ti dve skupini, ki sta omenjeni v predlogu tega zakona, ki ni
               več aktualen. To so samostojni podjetniki in kmetje. Ne glede na to, ali imajo ti še
               kakšne druge možnosti in rešitve v kakšni drugi vsebini in obliki ali pa je nimajo.
               In ne glede na to, ali jo želijo ali je ne želijo. Jaz mislim, da je Slovenija
               demokratična in pravna država, v kateri imajo vsi ljudje enake pravice. In potem
               seveda ne bi prišlo do takšnih zagat, do vlaganja tega zakona, do prepirov okoli tega
               zakona, da smo diskriminatorni in potem celo do umika tega zakona, kjer smo pa že
               spet diskriminatorni, ker nekoga silimo v nekaj kar noče. V Slovenski nacionalni
               strani bomo z negativnim odnosom do negativnega sklepa, torej mi menimo, da ta zakon
               je primeren, pokazali samo eno, da želimo in zahtevamo pri pripravi nadaljnjih
               zakonov enakost. Ko se ti zakoni pripravljajo, naj se ne pripravljajo kar tako na
               pamet in v naglici, ko dobimo več amandmajev kot členov čez en mesec, ampak če se že
               pripravljajo, naj se pripravijo kvalitetno, da jih bomo potem z manj razprave in
               večjo enotnostjo sprejemali in bodo tudi dlje časa veljali in prinašali korist
               tistim, katerim je zakon namenjen.</p>
               <p>Kot že rečeno, v Slovenski nacionalni strani bomo glasovali proti negativnemu sklepu
               in s tem izrazili voljo, da ta predlog zakona o jamstveni shemi navkljub temu, da je
               bil umaknjen s strani predlagatelja, bi bilo prav, da bi obveljal za omenjeni dve
               skupini v okviru vseh, ki jim Slovenija v jamstveni shemi pomaga. Hvala lepa.</p>
            </sp>
            <sp xml:id="SDZ5-Redna-12-2009-12-18.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Borut Sajovic v imenu Poslanske skupine LDS.</p>
            </sp>
            <sp xml:id="SDZ5-Redna-12-2009-12-18.sp30">

               <speaker>MAG. BORUT SAJOVIC:</speaker>

               <p>Hvala lepa, spoštovani predsedujoči za besedo. Še enkrat prijazen pozdrav vsem skupaj
               in pa državni sekretarki, gospe Kamnarjevi! O zakonu smo slišali že veliko. Predhodni
               razpravljavci pred menoj so povedali praktično vse, vendar v Poslanskem klubu
               Liberalne demokracije Slovenije, bi pa tej pomembni in potrebni razpravi želeli
               dodati še nekaj svojih sporočil in pa izhodišč. Zagotovo priznavamo dober namen
               predlagatelju in pa potrebnost rešitve tega problema. Vendar zaradi vsega že prej
               povedanega zakon še ni zrel za sprejem v parlamentu. Ne nazadnje ga tudi predlagatelj
               z verjetno grenkim občutkom umika. Zato seveda tudi v Poslanskem klubu Liberalne
               demokracije Slovenije tega predloga zakona o jamstveni shemi za fizične osebe, ki
               opravljajo gospodarsko in kmetijsko dejavnost, ne podpiramo, storili pa bomo vse,
               čisto vse, da se ta pomembna in potrebna vprašanja v najkrajšem možnem času rešijo.
               Zagotovo bi bilo pa slabo, če bi recimo pri jamstveni shemi za fizične osebe, ki se
               ukvarjajo s kmetijsko dejavnostjo, uvedli tak instrument, ki bi tiste, ki so že sedaj
               v težavah, spravil v še težji in pa brezizhoden položaj. Jamstvo in pa hipoteka za
               kredit za neko kratko ali srednjeročno premostitev problema bi postala na koncu
               nevzdržna, saj bi njihovo osnovno sredstvo za proizvodnjo dejavnosti, to so dragocena
               kmetijska zemljišča, katerih pomena se v Sloveniji šele v zadnjih letih vse bolj
               zavedamo, šele zdaj, ko smo samooskrbno padli pod 50% in ko smo velik del potrebnih,
               pomembnih, najboljših kmetijskih površin žal pozidali z aktivnostmi, ki kašne hude
               dodane vrednosti ne bodo prinesle, na drugi strani pa smo pustili, da se nam je velik
               del kmetijskih zemljišč, na žalost, tudi zarasel. Vendar vsaj ta, ki so zaraščena,
               niso še izgubljena. Pridne roke jih lahko seveda povrnejo v funkcijo, ki so jo nekdaj
               že imele.</p>
               <p>Kot sem poudaril, zakon ima dober namen, vendar vprašljivo učinkovitost, zato v
               Poslanskem klubu Liberalne demokracije Slovenije na načelni ravni zagotovo podpiramo
               vsa prizadevanja za prebroditev krize tako samostojnih podjetnikov kot tudi
               kmetovalcev. Vendar pa menimo, da bi lahko dodatna jamstvena shema prinesla na eni
               strani podvajanje instrumentov in tudi zmedo ter dodatno zapletanje pri pridobivanju
               kreditov. Zato podpiramo rešitev, da se v okviru obstoječih instrumentov, to pa so
               garancije s subvencionirano obrestno mero, povečajo sredstva, saj se je ta instrument
               izkazal za učinkovitega, prav tako pa je po njem kar veliko povpraševanje.</p>
               <p>Na drugi strani pa prav tako menimo, da se moramo pri problematiki mikro in malih
               podjetij predvsem ukvarjati s plačilno nedisciplino. Številnim podjetnikom, obrtnikom
               v Sloveniji je ta trenutek danes to zagotovo glavni problem. Na Odboru za
               gospodarstvo pa že poteka temeljita razprava na to temo in tam so se odprle in že
               nakazale tudi nekatere možne rešitve.</p>
               <p>Prav tako se nam zdi pomembno, da Poslanski klub Liberalne demokracije Slovenije na
               tem mestu opozori na področje mikro, malih in srednje velikih podjetij ter treba je
               načeti vprašanje njihove davčne obremenitve, ki je dolgoročno zagotovo prevelika,
               zato smo tudi na drugi strani priča nenormalno velikemu obsegu sive ekonomije, ki si
               je ne želi država, niti tisti, ki so jo za preživetje skoraj pripravljeni izvajati.
               Zato davčno razbremenjevanje v tem trenutku zaradi javnofinančne situacije še ni
               mogoče. Moramo pa se osredotočiti na to, da v naslednjih letih to postane možno.
               Mislimo, da so to tista ključna področja, na katera bi morali usmeriti našo energijo
               za razbremenitev in .../Opozorilni znak za konec razprave./... spodbudo malemu
               gospodarstvu.</p>
               <p>Hvala lepa.</p>
            </sp>
            <sp xml:id="SDZ5-Redna-12-2009-12-18.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Bogdan Čepič v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-12-2009-12-18.sp32">

               <speaker>BOGDAN ČEPIČ:</speaker>

               <p>Podpredsednik, hvala lepa za besedo. Spoštovana gospa državna sekretarka, kolegice in
               kolegi poslanci! V Poslanski skupini Socialnih demokratov se zavedamo, da je
               ekonomsko, gospodarska in finančna kriza zajela vse, seveda tudi kmete in samostojne
               podjetnike. V ukrepih, ki jih sprejemamo, na to kategorijo ljudi ne pozabljamo.
               Predlog zakona, ki je imel namen, da bi v jamstveno shemo vključili posebej tudi
               kmete in samostojne podjetnike, v Poslanski skupini Socialnih demokratov ne
               podpiramo, tako kot to navaja tudi predlagatelj zakona, kljub temu da je bil namen
               zakona dober in iskren.</p>
               <p>Po naši oceni in oceni Vlade ukrep jamstva za fizične osebe, ki se ukvarjajo s
               kmetijsko dejavnostjo, ni primeren za to ciljno skupino kreditojemalcev. Krediti, za
               katere naj bi do 80% jamčila država, bi morali biti zavarovani skladno z običajno
               bančno prakso in predpisi Banke Slovenije o zavarovanju tveganj. Glede na izkušnje to
               pomeni, da bo najobičajnejše zavarovanje kredita hipoteka na nepremičnino. V primeru
               neplačila dolžnika bi del terjatev poravnala država, ki zaradi premoženjskega stanja
               ne bi imela osnove za odpis terjatev, hkrati pa bi preostali del terjatve terjala
               banka z unovčitvijo hipoteke. To bi spravilo kreditojemalce, kmete, v še slabši
               položaj, saj bi jim banka posegla po osnovnih sredstvih za preživetje. Zato tak
               instrument ni primeren za reševanje likvidnostne in finančne situacije tudi v tem
               času. Imamo pa že sprejeto jamstveno shemo za fizične osebe, kjer se lahko najdejo
               tudi kmetje kot fizične osebe. Glede na situacijo na kmetijski politiki in reševanju
               problemov kmetijstva, pa je le treba poudariti, da je Vlada Republike Slovenije v
               letu 2009 sprejela že vrsto ukrepov za odziv na slabšanje ekonomskih razmer v
               kmetijstvu in gozdarstvu, kot je to navedla državna sekretarka gospa Kamnarjeva.</p>
               <p>Glede pomoči podjetnikom je potrebno pojasniti, da Vlada oziroma Ministrstvo za
               gospodarstvo že izvaja program pomoči podjetnikom, in sicer v različnih oblikah, kot
               so garancija za bančne kredite, subvencija obrestne mere in še kaj, ki ga Ministrstvo
               za gospodarstvo izvaja Slovenski podjetniški sklad in v katerega je bilo v letošnjem
               letu že vloženih več kot 60 milijonov evrov.</p>
               <p>V primeru pomoči podjetnikom, gre za ciljno skupino, ki je sicer manj izpostavljena
               tveganjem zaradi izrazitih investicij, na drugi strani pa je še posebno občutljiva na
               nihanje v denarnem toku ter plačilne roke in plačilno nedisciplino, so pa tudi
               dodatno omejeni glede diverzifikacije programov in zato še posebej ranljivi. Zato kot
               primeren ukrep pri podjetnikih Vlada ne šteje dajanje jamstev za kredite, ki jih
               podjetniki najemajo za investicije, temveč za kredite, ki jih podjetniki potrebujejo
               za reševanje svoje likvidnostne problematike. Zato bi bilo treba, upoštevajoč velik
               interes podjetnikov, kvečjemu razmišljati o povečanju obsega sredstev za te namene.
               So pa nekateri ukrepi, ki sem jih prej navedel, kot so plačilni roki in še nekateri
               drugi, ki jih je Vlada že sprejela, ne nazadnje tudi v zakonu o proračunu za leti
               2010 in 2011, ko skrajšujemo te plačilne roke na nivoju države in na nivoju lokalnih
               skupnosti.</p>
               <p>Zaradi vsega navedenega je predlog zakona neprimeren za nadaljnjo obravnavo in bo
               Poslanska skupina Socialnih demokratov podprla predlog sklepa Odbora za finance in
               monetarno politiko.</p>
            </sp>
            <sp xml:id="SDZ5-Redna-12-2009-12-18.sp33">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu sklepa
               bomo v skladu s časovnim potekom seje zbora odločali danes v okviru glasovanj, pol
               ure po prekinjeni 23. točki dnevnega reda. S tem prekinjam to točko dnevnega
               reda.</p>
               <p>Prehajam na <title>4. TOČKO DNEVNEGA REDA - NA TRETJO OBRAVNAVO PREDLOG ZAKONA O
                  SPREMEMBAH IN DOPOLNITVAH ZAKONA O DAVKU NA MOTORNA VOZILA, REDNI POSTOPEK.</title> Predlog zakona je v obravnavo zboru predložila Vlada. Besedo dajem predstavniku
               Vlade za dopolnilno obrazložitev predloga zakona. Gospa mag. Helena Kamnar, državna
               sekretarka na Ministrstvu za finance, prosim.</p>
            </sp>
            <sp xml:id="SDZ5-Redna-12-2009-12-18.sp34">

               <speaker>MAG. HELENA KAMNAR:</speaker>

               <p>Hvala lepa. Jaz bi se tokrat rada omejila na tista vprašanja tega zakona pri svoji
               predstavitvi, ki so bila v dosedanjih razpravah večkrat izpostavljena in včasih tudi
               narobe interpretirana.</p>
               <p>Spremembe in dopolnitve zakona imajo namen zmanjšati negativne učinke prometa na
               okolje in zdravje ljudi. Fiskalni učinek tega zakona, kar je bilo pogosto očitano v
               razpravo, je zgolj ohraniti približno enako raven davčnih virov. Prednost je predvsem
               zmanjšati negativne učinke okolja. Smo ena med zadnjimi članicami v Evropski uniji,
               ki pri davku na motorna vozila še ni vgradila okoljskih kriterijev. Zato zakon
               temelji na treh kriterijih, in sicer količini izpusta toplogrednega plina CO2, ki je
               osnova za novo lestvico, količini izpustov onesnaževalcev zraka, zlasti dušikovih
               oksidov in trdih delcev. Ti kriteriji so tesno povezani z zmanjšanjem onesnaževanja
               zraka, ki prispeva k nevarnosti za podnebne spremembe in škoduje zdravju
               prebivalstva. Slovenija je prejela že drugi opomin Evropske komisije zaradi povišanih
               koncentracij trdih delcev v zraku, ki so izmerjeni predvsem v mestih. Približno 44%
               prebivalstva je izpostavljenega nedovoljeni povišani koncentraciji delcev in zato
               letno predčasno umre približno 1.700 ljudi. To so analize, ki so bile opravljen in
               podatki so verodostojni. Poleg industrije in kurišč na trda goriva k temu največ
               prispeva predvsem promet. Zato Vlada smatra, da je pravzaprav nujno potrebno, da
               spremenimo že pri nakupu avtomobilov oziroma drugih motornih vozil odnos do izbora,
               kjer kot prednost postavljamo predvsem čim manjše onesnaževanje vozil. To vsekakor do
               sedaj ni bil ključen kriterij pri izboru ne avtomobila, ne motorja.</p>
               <p>Zaradi tega menimo, da je ta zakon nujno potreben, ne glede na to, da se mu očita
               pravzaprav namen polnjenja proračunske blagajne, kar seveda ni ključen element.</p>
               <p>Morda samo še vladna opredelitev do vloženih amandmajev. Glede amandmajev,
               predlaganih za tretjo obravnavo, Vlada podpira predlog spremembe lestvice davčnih
               stopenj za motorna kolesa in kolesa z motorji, ki bolj smiselno usklajuje davčne
               stopnje s stopnjami na osebna motorna vozila. Glede predloga črtanja dodatne stopnje
               obdavčitve za dvotaktne motorje ima Vlada nevtralen odnos. Nasprotuje pa predlogoma
               za spremembo lestvice davčnih stopenj za osebna motorna vozila. Predlog SLS-a ruši
               smiselno razmerje v obdavčitvi med bencinskimi in dizelskimi vozili. Predlog SDS-a pa
               uvaja ničelno stopnjo za motorna vozila z emisijo CO2 pod 110 gramov na kilometer in
               pomembno znižuje davčne stopnje za ostala vozila, kar ne spodbuja bistvenih sprememb
               obnašanja kupcev motornih vozil.</p>
               <p>Zato Vlada predlaga, da sprejmete zakon, kot je pripravljen iz drugega branja, in
               dopolnilo, ki ga je predlagala koalicijska skupina poslancev. Hvala lepa.</p>
            </sp>
            <sp xml:id="SDZ5-Redna-12-2009-12-18.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Franci
               Kek v imenu Poslanske skupine Zares.</p>
            </sp>
            <sp xml:id="SDZ5-Redna-12-2009-12-18.sp36">

               <speaker>FRANCI KEK:</speaker>

               <p>Hvala za besedo. Pri tem zakonu so bila, lahko rečem, dolgotrajna usklajevanja, kje
               najti ravnovesje med okoljevarstvenim vidikom, zdravstvenim in gospodarskim. Veseli
               me, da smo tako zadostili okoljevarstvenemu, zdravstvenemu vidiku in obenem
               prisluhnili domačemu gospodarstvu, ki se ukvarja s temi stvarmi v teh kriznih časih.
               Obenem me tudi veseli, da je minister prisluhnil pobudi, da si zaslužijo posebno
               obravnavo kombinirana vozila, ki se v veliki meri uporabljajo tudi pri šolskih
               prevozih. Tako smo prišli do zakona, ki bo skupaj z amandmaji zadostil vsem tem
               kriterijem.</p>
               <p>Zato v Poslanski skupini Zares predlagano podpiramo.</p>
            </sp>
            <sp xml:id="SDZ5-Redna-12-2009-12-18.sp37">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Radovan Žerjav v imenu Poslanske skupine SLS. </p>
            </sp>
            <sp xml:id="SDZ5-Redna-12-2009-12-18.sp38">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. V Poslanski skupini Slovenske ljudske stranke se
               vedno bolj sprašujemo, ali je trenutek za povišanje obdavčitve motornih vozil in
               motociklov v tem trenutku res pravi. V času, ko vse vlade v svetu gledajo na to, kako
               bodo znižale davke in tako pospešile prodajo in novo gospodarsko rast, mi ravnamo
               nasprotno. Nekatere države se grede ekologijo na takšen način, da uvajajo direktne
               spodbude za nakup novih vozil, ter na takšen način stara izpodrivajo s cest.
               Slovenija pa povečuje ceno novih vozil in motociklov z občutnim povečanjem
               obdavčitve. S tem, da vsi tukaj zbrani tudi dobro vemo, da je ogromno slovenskih
               podjetij vezanih na usodo evropske oziroma kar svetovne avtomobilske industrije.
               Osnovni cilj tega predloga zakona naj bi bil uveljavljanje zelene politike. Cena, ki
               jo bomo vsi mi, predvsem pa naši zanamci, plačali zaradi prekomernega onesnaževanja
               okolja, je res že v tem trenutku previsoka. Vendar bi se zaradi situacije na drugem,
               ravno tako pomembnem, področju morda splačalo razmisliti, ali bi uveljavitev tistih
               določb, ki se nanašajo na nov sistem novih davčnih stopenj, le bilo smiselno
               prestaviti za nekaj mesecev, morda za leto dni. Ali ne bi morebiti Vlada lahko prišla
               v proceduro z nekaterimi drugimi zakoni, če je hotela slediti tej zeleni usmeritvi?
               Ali je predlagana obdavčitev res ekološko pravična? Ali obdavčuje res največje
               onesnaževalce? V Slovenski ljudski stranki menimo, da ne. Bojimo se, da bomo s
               takšnim zakonom dosegli na žalost ravno kontra učinek, kot ga predlagatelj pričakuje
               in ga predvideva. Slovenija bo postala odlagališče oziroma smetišče rabljenih
               vozil.</p>
               <p>V Poslanski skupini SLS smo pripravili amandma, ki popravlja razmerje sicer
               progresivne obdavčitve glede na vrsto goriva in izpust. Če bo sprejet ta naš amandma
               in nekateri amandmaji Poslanske skupine Slovenske demokratske stranke, bomo v
               Slovenski ljudski stranki predlog zakon podprli, drugače pa zakon naše končne podpore
               ne bo deležen. Hvala lepa.</p>
            </sp>
            <sp xml:id="SDZ5-Redna-12-2009-12-18.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Redna-12-2009-12-18.sp40">

               <speaker>FRANC JURŠA:</speaker>

               <p>Hvala lepa za besedo, podpredsednik. Tudi tokrat lep pozdrav vsem v dvorani!
               Republika Slovenija je davek na motorna vozila uvedla že leta 1999, in sicer za
               promet v Sloveniji prvič registriranih vozil ter tudi za promet z rabljenimi vozili,
               ob pogoju, da se ob tem ne obračuna DDV. V okviru zelene davčne reforme je Vlada
               pripravila besedilo predloga novele osnovnega zakona o davku na motorna vozila, v
               poglavju katerega se spreminja način obdavčevanja novih vozil in to glede na njihovo
               ekološko sprejemljivost. Poslanci DeSUS-a menimo, da je treba tudi obdavčevati
               motorna vozila in to prilagoditi njihovi stopnji okoljskega onesnaževanja. Tako so
               namesto progresivne obdavčitve na podlagi prostornine motorja predlagane različne
               stopnje davka glede na izpuste ogljikovih dioksidov. Avtomobili, ki jih največ
               kupujemo v Sloveniji in katerih izpust v višini od 150 do 200 gramov na kilometer
               obremenjuje okolje, bodo približno enako obdavčeni kot doslej. Vidne spremembe pa
               bodo opazne pri obdavčitvi tistih vozil, ki sodijo v skupino vozil, ki najbolj
               obremenjujejo okolje. Prav tako bodo po novem obdavčeni tudi motorji oziroma motorji
               s kolesom, ki do sedaj niso bili. S tem se poslanci DeSUS-a nedvoumno strinjamo, saj
               menimo, da pri varovanju okolja ne gre za nobeno razliko oziroma ne sme biti nobene
               razlike. Pohvalno pa je novelirana osnova zakona o delu, ki opredeljuje ukrepe za
               preprečevanje možnosti utaje davkov, predvsem utaje tipa davčnega vrtiljaka. Po novem
               bo Davčna uprava imela možnost preveriti vrednost posameznega vozila, kar bo zagotovo
               prispevalo k zmanjšanju davčne utaje. Predlagano besedilo poslanci DeSUS-a podpiramo,
               in sicer v prizadevanju za varovanje in ohranjanje zdravega življenjskega okolja z
               namenom zmanjševanja davčnih utaj.</p>
            </sp>
            <sp xml:id="SDZ5-Redna-12-2009-12-18.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič, v imenu Poslanske skupine SNS.</p>
            </sp>
            <sp xml:id="SDZ5-Redna-12-2009-12-18.sp42">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Še enkrat pozdrav vsem, gospe sekretarki!
               Seveda bi bilo res lepo, če bi bilo tako, kot je bilo v obrazložitvi gospe sekretarke
               rečeno, da pač s tem zakonom, pa spet med vrsticami, ustrezamo Evropi, ampak bolj
               sebi, da ne bomo toliko onesnaževali in z določili tega zakona naj bi k temu
               pripomogli. No, da temu ni tako, ne bom govoril na pamet, ampak bom dokazal, če mi bo
               le čas teh petih minut dopuščal, bom pa še kasneje pri amandmajih.</p>
               <p>Če najprej pogledamo 4. člen in lestvico, v zadnjem predlogu zakona, na tej lestvici
               vidimo, da pri gramih na prevožen kilometer od 110 naprej ima bencin, utekočinjen
               naftni plin, nižje davčne stopnje, kot jih ima dizelsko gorivo. Dokaz: osebni avto
               mercedes, bencinski motor ima 163 gramov izpusta, taisti avto z enakim motorjem na
               dizelsko gorivo pa 140. To je le eden izmed ogromno avtomobilov, ki z dizelskim
               gorivom kar za 30 gramov proizvede manj CO2. Lestvica je pa obratna: pri dizelskem
               gorivu je dražji davek. V naslednjem odstavku, če motorno vozilo iz prejšnjega
               odstavka uporablja katerikoli drug pogon, električnega, kombinacijo različnih
               pogonov, hibridnega, se upošteva lestvica za bencinski motor. Ali je to pravilno ali
               ne, presodite sami, ker se nam zdi sploh škoda govoriti. Če se nekdo potrudi, si sam
               predela avto, da bo proizvedel manj CO2, mora iti celo v Italijo, si montira plin, in
               bo zdaj plačeval na bencin - in sem prepričan, če bo zdaj to legalizirano, da bo ta
               država dvignila ceno plina čez noč - takole! - na ceno bencina. To zame ni skrb za
               čisto okolje in CO2, ampak je velika skrb za polnjenje državnega proračuna. In prav
               briga vse za CO2!</p>
               <p>Naslednje. V tem zadnjem predlogu je v 4. členu za motorna vozila iz četrtega
               odstavka s stopnjo izpusta Euro-4 predlagana celo večja davčna stopnja, kot je bila v
               prvi obravnavi. Zdaj imamo za dve odstotni točki več, kot je bilo v prvi obravnavi.
               Potem imamo v tem zadnjem predlogu za motorna vozila s pogonom na dizelsko gorivo z
               izpustom trdnih delcev, večjim od 0,005 grama, kjer je že spet v zadnjem predlogu ena
               odstotna točka več, kot je bilo zapisano v zakonu v prvem branju. Še en dokaz več, da
               mislijo - saj poslanci tega ne bodo prebirali -, še tule bomo malo davek "nabili".
               Lahko greste pogledat, sam sem šel zelo natančno pogledat.</p>
               <p>Še marsikaj bi lahko rekel, kar bom povedal. Primer ločevanja pri dvotaktnih
               motorjih, govorim o trikolesih, štirikolesnih, primer za motorna vozila z dvotaktnim
               motorjem na notranje izgorevanje se stopnja davka, določena v 13. odstavku, poveča za
               3% točke. To je v predlogu zakona. Resnica je ta, da ta odstavek nima podlage v
               nobenem predpisu, nobeni direktivi, nobenem evropskem zakonu, je odraz populizma o
               umazanosti dvotaktnih motorjev, kar pa spet sploh ne drži. To je resnica, ki si jo ni
               izmislila Slovenska nacionalna stranka ali pa Barovič, ampak je resnica, ki jo
               poznajo tehnični strokovnjaki. Zame je ta zakon zavajanje slovenskega ljudstva, je
               kopičenje in povečevanje davka brez kakršnekoli želje po izboljšanju okolja, mislim
               pa, da sem zelo nazorno in jasno dokazal s samim zakonom in členi zakona, da je
               tako.</p>
               <p>Slovenska nacionalna stranka takšnega odiranja državljank in državljanov ne bo
               podprla nikoli in nikdar, nasprotovali bomo temu zakonu.</p>
            </sp>
            <sp xml:id="SDZ5-Redna-12-2009-12-18.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Anderlič v imenu Poslanske skupine
               LDS.../oglašanje iz klopi./...</p>
            </sp>
            <sp xml:id="SDZ5-Redna-12-2009-12-18.sp44">

               <speaker>ANTON ANDERLIČ:</speaker>

               <p>Gospod Vizjak, bi rad kaj povedal, ampak bo kasneje najbrž. Spoštovani! V Poslanskem
               klubu Liberalne demokracije smo se odločili, da bomo zakon podprli. In to že od vsega
               začetka, ko je zakon prišel v proceduro, zagovarjamo. Menimo, da je treba najti
               ustrezno ravnotežje med fiskalnimi potrebami države in povečevanjem davkov, kar je
               osnovni princip tega zakona, torej okolju prijazen, zdravju manj škodljiv promet v
               tej državi. Dejstvo je, da bo ta zakon prispeval k temu, da bodo deležni olajšav ali
               manjših obremenitev tisti avtomobili, tista vozila, ki bodo v ozračje spuščala manj
               CO2 in manj trdih delcev ter dušikovih izpustov. To so elementi, ki so v prid temu
               zakonu, kajti če verjamemo, in sam verjamem v to in tudi v Poslanskem klubu Liberalne
               demokracije podatkom namreč, da na eni strani se v Sloveniji zmanjšuje onesnaževanje
               industrijskih obratov, na drugi strani se pa močno povečuje onesnaževanje na cestah s
               strani prevoznih sredstev, kamionov, avtobusov, avtomobilov, motorjev in podobne
               stvari. Zato je treba najti ustrezno regulativo, ki bo stimulirala proizvajalce,
               trgovce in kupce k nabavi manj okolju neprijaznih vozil, manj zdravju škodljivih
               vozil, kajti mnogokrat se pozablja na ta drugi del. Veliko se govori o CO2 in
               onesnaževanju okolja, ne govori se pa o tem, kako direktno škodljivo je izpuščanje
               trdih delcev in dušikovih izpustov v ozračje direktno na zdravje ljudi. In to je
               tisto, kar moramo narediti, če mislimo resno. Danes se končuje okoljska konferenca v
               Kopenhagnu, ki menda ne bo prinesla želenih rezultatov in bo Evropa celo zaostajala
               za nekaterimi državami, kot je Japonska, z večjimi zavezami pri zmanjšanju izpustov v
               ozračje. To je tisto, kar je zaskrbljujoče. In če v Državnem zboru naredimo kakšen
               konkreten korak - jasno, Slovenija lahko zelo malo vpliva na širše dogajanje, na
               širše okolje, na čezmejne vplive, pa vendar, nekje je treba začeti. In v Liberalni
               demokraciji bomo podprli zakon in tudi amandma koalicije, ki je rezultat kompromisa,
               v kar verjamem, kajti v drugem branju smo sprejeli amandma, ki je podaljšal razpravo
               v tretje branje, da bi dobili bolj sprejemljiv amandma za vse. Zato sem bil tudi
               presenečen, ko sem videl tekste tudi ostalih dveh amandmajev, ki pravzaprav
               pogojujeta sprejem zakona, češ, če to ne bo sprejeto, potem pa zakona ne bomo
               sprejeli. Lahko je bila predstava takrat v drugem branju drugačna, ampak sam
               verjamem, tudi če pogledam številke, ki so napisane v tabeli, glede posameznih
               obdavčitev, glede na stopnjo izpustov, da je to korak naprej, boljši amandma, bolj
               prijazen do kupcev prevoznih sredstev, kot je bil člen v drugem branju.</p>
               <p>Zato ne bom, in tudi v Poslanskem klubu Liberalne demokracije, s slabo vestjo podprl
               amandmaja koalicije in na koncu tudi zakona. Bilo bi pa prav, da na tej točki
               poskušamo državljankam in državljanom povedati vse. Na eni strani, da gre resnično za
               to, da se v fiskalnem delu zagotavljajo določeni viri prihodkov v proračunu, ko gre
               za integralni proračun, in na drugi strani, da to, kar bo dobljeno iz naslova
               kupovanja okolju prijaznejših vozil, kar bo nekatere stvari, vsaj upam da, premaknilo
               v razmišljanju pri nakupu, potem je to pravi odgovor. Najprej poudarek na tem, da se
               sprostijo, olajšajo nakupi za bolj prijazne udeležence v prometu, s čimer je
               potencialno manjši tudi prihodek v proračunu, je pa na drugi strani večji, če bodo
               okolju manj prijazna vozila na cestah. To je po našem mnenju logika, ki jo je treba
               zasledovati. Lahko se zgodi, da bodo državljani bolj racionalni, bolj ekološko
               osveščeni in bodo gledali tudi na svoj profit in bodo kupovali vozila, ki bodo manj
               onesnaževala. In to pomeni, da bo proračun dobil manj. Stimulirati je treba tako, da
               to "prime", kot se reče. In kot je mogoče spremljati tudi na področju tehnologije, bo
               Euro-5 zdaj zdaj preplavil Evropo, če bo to za potrošnike stimulativno. In to je
               tisto, kar bo prispevalo k boljšemu okolju in tudi boljši zdravstveni varnosti v
               Republiki Sloveniji.</p>
               <p>Kot rečeno, v Poslanskem klubu Liberalne demokracije menimo, da je amandma in zakon
               treba podpreti in ga bomo.</p>
            </sp>
            <sp xml:id="SDZ5-Redna-12-2009-12-18.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima dr. Luka Juri v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-12-2009-12-18.sp46">

               <speaker>DR. LUKA JURI:</speaker>

               <p>Lep pozdrav v imenu Poslanske skupine Socialnih demokratov.</p>
               <p>Zakon je po dolgih pripravah, skoraj slabem letu priprav in zakonodajne procedure,
               prišel v tretjo obravnavo. Socialni demokrati podpiramo ta zakon, ker je zakon, ki
               nedvomno spada v zeleno davčno politiko. In pri tem smo si najverjetneje soglasni
               tudi z opozicijo, ki sicer ima pomisleke in je vložila tudi v tretjem branju določene
               amandmaje, ampak nikdar ni oporekala dejstvu, da je ta zakon vendarle zelen zakon.
               Danes se v Kopenhagnu zaključuje vrh, ki najverjetneje ne bo prinesel želenih
               rezultatov. In to bi lahko bilo tudi pogubno za vse nas. Upamo, da ne glede na to, bo
               vrh prinesel vsaj odločitev o ponovnem srečanju, v kratkem, v 6-ih mesecih, ko bo do
               zavezujoče odločitve vendarle prišlo. Zakaj sem to omenil? Zato, ker tudi ta zakon
               spada v tiste korake, ki jih bodo morale delati vse države - marsikatera država je
               podoben zakon, s podobnimi lestvicami že sprejela - da bomo omejili emisije CO2. Če
               tega ne bomo naredili, bomo posledice čutili vsi. Slovenija pa močno. Močno zaradi
               močnega zmanjšanja padavin, ker bomo v celotni Sloveniji imeli težave, kot jih imamo
               danes na Primorskem z upravljanjem z vodo, z generalnim povišanjem morske gladine,
               kjer bomo, in tukaj so si klimatologi edini, izgubili, če se bo morska gladina
               dvignila za dva metra, več teritorija, kot ga lahko kadarkoli izgubimo ob katerem
               koli pogajanju s Hrvaško. Gre za vprašanje nacionalnega pomena ozemeljske celovitosti
               in tako naprej.</p>
               <p>Zakon je zelen in spada v zeleno davčno politiko tudi zato, ker ni res, da bodo
               prihodki višji oziroma ni res, da je vprašanje prihodkov v proračun glavno vprašanje.
               Najverjetneje bodo ob tem zakonu in ob spremembi strukture prodaje vozil prihodki v
               proračun celo nižji. Prihodnje leto skoraj zagotovo zaradi prehodnega obdobja, ker še
               ne bo povišanja davka, bo samo sprememba lestvice, ampak davek bo še bistveno nižji
               za razrede, ki imajo visoke izpuste, in še nižji za razrede, ki imajo nizke izpuste,
               čez eno leto pa bomo prišli do končne rešitve kjer, kot rečeno, bo glede na sedanjo
               obdavčitev davek nižji za avtomobile, ki izpustijo manj CO2 in višji za tiste, ki
               izpustijo bistveno več, kar je konec koncev tudi prav. Posledice za visoke izpuste
               bomo čutili vsi. Sprašujem vas, ali je prav, da vsi skupaj plačujemo za odločitev in
               luksuz nekaterih. Ni prav.</p>
               <p>Ta zakon skuša vpeljati v slovenski trg vozil skuša spodbujati spremembo poslovnega
               modela. In najverjetneje bo do tega tudi prišlo. Ne toliko zato, ker naj bi se kupci
               odločali za drugačna vozila. Ne glede na spremembo zakona, bodimo realni, se bodo
               verjetno trgovci odločali za drugačne marže pri maloprodajni ceni in na koncu ne bo
               bistvenih sprememb, razen pri najbolj onesnažujočih vozilih, kjer pa najverjetneje
               bodo. Ker trgovci večinoma potrebujejo eno leto, da prilagodijo svoja naročila
               potrebam trga, bodo z letom 2011 sami trgovci ponujali drugačna vozila, okolju
               prijaznejša vozila, ker se bo to njim splačalo, ker bodo plačali nižji davek na
               motorno vozilo in bodo lahko računali na višjo maržo pri prodaji. Gre torej za
               spodbujanje spremembe poslovnega modela iz visoko ogljične družbe v nizko ogljično
               družbo. In to je prav. To Socialni demokrati podpiramo.</p>
               <p>Rečeno je bilo, da v času krize ni smiselno spreminjati zakona. Okolje nima časa, da
               bi čakalo na konec krize. Tega časa ni. In naj še nekaj poudarim. Tistim, ki so pa to
               vendarle postavili zaradi realnih gospodarskih pravil, odgovarjamo, da zaradi tega
               obstaja enoletno prehodno obdobje. Še enkrat poudarjam, enoletno prehodno obdobje, v
               katerem bo za vsa vozila davek bistveno nižji, kot bo na koncu, prav zato, da se
               lahko trgovci in celotno tržišče prilagodi potrebam zakona in da v tem letu tudi
               preide težave krize. Ne glede na potrebo okolja, je bil tudi posluh za gospodarske
               težave in za trenutni položaj. To nam lahko priznate vsi. Ali ocenjujete, da je bilo
               to dovolj ali ne, je seveda stvar, ki jo lahko legitimno sami postavite. Ampak treba
               je pa priznati, da korak v to smer, velik korak z enoletnim prehodnim obdobjem je bil
               narejen.</p>
               <p>Naj zaključim, da imajo popolnoma prav tisti, ki pravijo, da ta zakon davka na
               motorna vozila ne bo rešil okoljskih težav v Sloveniji. Zagotovo jih ne bo, ker
               rešuje le enega od številnih faktorjev, ki povzročajo izpuste CO2 v Sloveniji. Ampak
               zelena politika je pot, ki je dolga tisoč milj. Tisoč malih korakov. In to pot moramo
               začeti z enim malim korakom. In to upam in socialni demokrati upamo, da bomo v
               Državnem zboru znali storiti danes. Hvala.</p>
            </sp>
            <sp xml:id="SDZ5-Redna-12-2009-12-18.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Iztok Podkrižnik v imenu Poslanske skupine SDS.
               Prosim.</p>
            </sp>
            <sp xml:id="SDZ5-Redna-12-2009-12-18.sp48">

               <speaker>IZTOK PODKRIŽNIK:</speaker>

               <p>Hvala lepa za besedo. Spoštovani! Zakon kot zakon je lahko pozitivno naravnan za samo
               osveščanje uporabnikov. Vendar stopnja davka, taka kot je, je previsoka. V Poslanski
               skupini SDS menimo, da bi bilo bolje načrtovati prometno infrastrukturo, na primer
               kolesarske steze, in delovati preventivno za samo okolje in naravo kot tako.
               Prostorski načrti bi veliko bolje lahko prispevali k zmanjšanju CO2 in tudi
               infrastruktura, tudi javni prevozi.</p>
               <p>V poslanski skupini predloga ne podpiramo. Če pa bodo podprti naši amandmaji, bomo
               zakon podprli. Bi pa rad še to povedal, da povečanje davka v času krize, mislim, da
               to ni dobro, zato bi bilo smiselno stvar najti nekje drugje. Hvala lepa.</p>
            </sp>
            <sp xml:id="SDZ5-Redna-12-2009-12-18.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč Poslanskih skupin. Sledi razprava
               poslank in poslancev o predlogu zakona v celoti. Besedo ima gospa Breda Pečan.</p>
            </sp>
            <sp xml:id="SDZ5-Redna-12-2009-12-18.sp50">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Vse kaže, da kadar gre za okoljske
               tematike na tak ali drugačen način je tukaj v Državnem zboru zanimanje izjemno visoko
               in takšna gneča, kot je zdaj v dvorani, bi rekla, da kaže na to veliko zanimanje na
               vseh straneh, da ne bi kdo mislil, da koga posebej imenujem. Jaz bi rada v zvezi s
               tem zakonom in tudi amandmajem k njemu povedala naslednje. Podobno kot je prehod s
               cestninjenja na cestninskih postajah na cestninjenje z vinjetami v bistvu bil slaba
               poteza, gledano s stališča varstva okolja, ker smo izenačili vse uporabnike avtocest
               na tak način, da tisti, ki se vozi po avtocestah 500 kilometrov v celem letu, in
               tisti, ki se vozi po avtocestah v enem letu 20.000 ali 30.000 kilometrov, enako
               plačata, in to je zagotovo napačen pristop. Podobno je napačen pristop tudi pri tem,
               ko obdavčujemo motorna vozila, namesto da bi glede na porabo oziroma emisije
               ogljikovega dioksida in prašnih delcev. Tukaj bi mimogrede popravila enega od
               kolegov, ki je prej govoril o razliki obdavčitve za dizel vozilo iste kubature in
               vozilo na bencin, gre tukaj za to, da je ta razlika v breme dizla nastala zaradi
               emisije prašnih delcev, ne pa zaradi emisije ogljikovega dioksida, ker po logiki
               stvari, bi če bi samo ogljikov dioksid kot merilo vzeli, bil davek na dizel motor
               manjši, kot pa je na bencinski motor. Ampak ni to bistveno, bistveno je bolj to, bom
               jaz kot en tak konkreten primer rekla, da nekdo, ki kupi avto, ki ima 135 gramov
               emisij ekvivalenta, pravzaprav emisij ogljikovega dioksida, ima določeno stopnjo
               davka, ki je višja, kot je pri tistem, ki ima pod 100 gramov emisij, in nižja od
               tistega, ki ima nad 200 gramov emisij. Vmes pa je cela lestvica. Vendar ta človek
               kupi avto istočasno kot nekdo, ki je kupil enak avto. On je plačal sicer enak davek,
               vendar pa, ko se vozi po naših cestah, naredi letno 40.000 kilometrov, oni drugi, ki
               je istočasno kupil avto in plačal enak davek, pa naredi samo 5.000 kilometrov na
               leto. Oba sta skozi celo leto enako obdavčena glede na emisije ogljikovega dioksida
               iz tega avtomobila. Zakaj? Ker sta obdavčena samo pri nakupu avtomobila in čisto nič
               drugega. To, da eden naredi 40.000 krat toliko in toliko emisij, drugi pa 5.000 krat
               toliko in toliko emisij, se pozna samo pri tem, koliko plača za gorivo. To pa, da bi
               moral v ceni goriva plačati tudi takso na emisije, tega se pa ne spomnimo in se ne
               lotimo. Lotili smo se majhnih korakov, ki ta trenutek tudi vplivajo, če ne drugače,
               ker je enoletno prehodno obdobje, smo vsaj psihološko pritisnili na trgovce, da so
               naredili vik in krik, in mislim, da so ga naredili pravzaprav upravičeno. Zdaj smo
               ostali pri tem, da tisti, ki povzroča večje onesnaženje, in tisti, ki prispeva več
               emisij ogljikovega dioksida v ozračje, ki prispeva več prašnih delcev v ozračje, ker
               se več vozi - tu lahko zraven štejemo tudi vse tovornjake, ki dejansko prispevajo
               največ k emisijam ogljikovega dioksida in prašnih delcev v naši državi, pa naj bodo
               naši tovornjaki ali pa tovornjaki tujcev. Mislim, da smo tu naredili, kot se temu po
               domače reče, luknjo v vodo. Vsi vemo, kaj pomeni, če vtaknemo prst v vodo, ko ga
               potegnemo ven, se voda nič drugače ne obnaša, kot se je prej. In moram reči, da sem
               razočarana nad tem, da nismo sposobni v tej državi narediti enkrat za vselej
               odločnega koraka naprej in obdavčiti oziroma predpisati takso na pogonska goriva, ne
               na goriva za ogrevanje prostorov. Tam imamo davek, tam imamo takso, medtem ko si pa
               takse na pogonska goriva enostavno ne upamo uvesti. Pa bi lahko čisto enostavno rekli
               samo nekaj: trošarina na dizel, trošarina na bencin je pač zmanjšana za en cent,
               tisti en cent pa gre v poseben sklad, ki se bo uporabljal za to, da bomo
               subvencionirali zmanjševanje emisij iz toplogrednih plinov in prašnih delcev iz
               motornih vozil. Zelo enostavna poteza. Samo država bi se seveda morala odreči 1 centu
               pri vsakem litru goriva. Jaz mislim, da je skrajni čas, da to potezo naredimo, pa
               proračun gor ali proračun dol. Veliko velikih besed smo povedali o majhnih korakih,
               vendar pa si ne upamo narediti tistega koraka, ki bi res odločilno vplival na to, ker
               bi dobili skupaj denar, da bi lahko usmerili proizvajalce, trgovce in kupce v to, da
               bi se lotili tudi izboljševanja stanja že obstoječih in obratujočih vozil, ne samo
               tistih, ki so na novo narejena.</p>
               <p>Toliko. Hvala.</p>
            </sp>
            <sp xml:id="SDZ5-Redna-12-2009-12-18.sp51">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Vizjak.</p>
            </sp>
            <sp xml:id="SDZ5-Redna-12-2009-12-18.sp52">

               <speaker>MAG. ANDREJ VIZJAK:</speaker>

               <p>Hvala lepa. Pa sem le dočakal dan, ko se lahko tudi kaj strinjam s svojo poslansko
               kolegico Bredo Pečan. Nisem verjel, da bo to že po enem letu mandata. Verjetno je res
               - dobri decembrski možje lahko da imajo kaj prste vmes.</p>
               <p>Spoštovani. Veliko sprenevedanja je bilo danes tu slišati v smislu, da gre za predlog
               v kontekstu zelene reforme, v kontekstu spreminjanja odnosa, nakupnih navad, pristopa
               do dobrin in varovanja okolja. Poglejte, po navadi se lotimo ali se država loti
               problema, kot je onesnaževanje okolja z emisijami CO2, tam, kjer je ta problem
               največji, najbolj izrazit, najbolj pereč. Po navadi krpamo cev tam, kjer najbolj
               pušča, ne tam, kjer samo po malem kaplja, ampak tam, kjer "curi" voda iz te cevi, če
               jo želimo zakrpati. Lotiti se zmanjševanja emisij CO2 pri segmentu motornih vozil,
               motornih koles in koles z motorjem, ob tem, da se ne lotimo zmanjševanja emisij v
               energetiki, v tranzitnem prometu, je čisto navadno sprenevedanje in blef. Ne morete
               me prepričati, da ni namen tega predloga zakona zgolj fiskalni - slediti fiskalni
               cilj, dobiti nekaj evrov na račun že tako skrahiranega gospodarstva še dodatno v
               proračun. Vse zelene davčne reforme, uspešne davčne reforme so temeljile najprej na
               spodbudah in potem na kazni. Najprej korenček in potem palica, ne pa palica in potem
               bomo videli, kaj bo. Ne morem razumeti logike, da najprej v državi začnemo povečevati
               davke in s tem mislimo, da bomo spremenili določene nakupne navade, pri tem pa nas
               malo zanima, kaj bo s segmentom gospodarstva, na katerega bo imel ta predlog
               drastične posledice. Jaz bom še enkrat poudaril, da je večina držav Evropske unije v
               času krize obrala drugo pot. Pot spodbujanja nakupa okolju prijaznejših avtomobilov,
               tistih, z najnižjimi emisijami CO2. S tem bistveno prej obrnete te nakupne navade
               ljudi in odnos do potratnih avtomobilov. Oprostite, tisti, ki želi voziti BMW ali pa
               mercedes, ga bo kljub temu davku vozil. Ampak veste kakšnega? Morebiti kakšno leto
               starejšega, ki ga bo pripeljal iz tujine po polovični ceni in ta davek ne bo bistveno
               spremenil njegovih nakupnih navad, ker se želi s tem avtomobil peljati zaradi, ker je
               to moška ali kakršnakoli igračka. To je pač tako. Lahko pa bi spodbujali nakup okolju
               prijaznejših avtomobilov s subvencijami, kot je predlagala SDS pred že praktično pol
               leta. To, kar so počele tudi Francija, Nemčija in številne druge evropske države. S
               tem so pognale ne samo svojo avtomobilsko industrijo, ampak tudi Slovenija se "šlepa"
               na te ukrepe. Slovenski Revoz se "šlepa" na ukrepe, ki jih je sprejela francoska
               vlada, ki jih je sprejela nemška vlada in podobne vlade. Zaradi tega se je seveda
               povpraševanje po njihovih avtomobilih povečalo, zaradi tega se je proizvodnja
               njihovih avtomobilov povečala, zaradi tega imajo več dela dobavitelji in številni, ki
               so v tej verigi. In glej ga zlomka, celo država je dobila več denarja iz naslova
               davkov od prodaje teh vozil kot je pa dala subvencij za nakupe teh vozil. Tudi državi
               se je finančno izplačalo, ker je bila subvencija nižja, odhodki iz naslova subvencij
               nižji, kot pa so bili prihodki iz naslova novih davkov, ki so jih ti novi nakupi
               pripeljali s seboj. Ne morem si kaj, da ne bi obsodil predlagateljev za čisto navadno
               sprenevedanje in iskanje opravičila za dvig davkov v odnosu do okolja.</p>
               <p>Pa še to je smešno, kajti neznatni fiskalni učinki, ki jih ima ta predlog, ne
               opravičujejo tega. Milijardo 800 do 900 milijonov primanjkljaja, nekaj 10 milijonov
               je pravzaprav dejansko v posmeh in kaže vso jalovost ukrepanja na tem področju.
               Morali bi se lotiti zelene davčne reforme tam, kjer je za Slovenijo najbolj pereča in
               predstavlja največji problem. Če se omejimo samo na promet, je to gotovo tranzitni
               tovorni promet. Zakaj so vse ostale države preusmerile tranzitni tok skozi Slovenijo?
               Zakaj se valijo po naših cestah, uničujejo naše ceste in obremenjujejo naše
               plačevalce vinjet in davkoplačevalce vsi tisti kamionarji iz Romunije, Bolgarije,
               Turčije, vzhodnih držav? Zakaj? Zaradi tega, ker imamo neustrezno politiko. In tu se
               je treba problema lotiti. Kako zeleno davčno reformo uveljaviti na teh problemih, ki
               so daleč največji. Na primer, ne ukvarjate se v tej zeleni davčni reformi z
               obdavčitvijo ostalih prevoznih sredstev, kot so kamioni, kot so ladje, letala, ne
               nazadnje tudi vlaki, tudi dizel lokomotive imamo. Obdavčen je električni avtomobil po
               tem vašem predlogu, ni pa obdavčena električna lokomotiva. Zakaj? Ni logike. Ni
               logike nobene. Kaj pa traktorji? Povejte mi, katere davke imajo? Nimajo jih.</p>
               <p>Sploh pa verjetno ni niti ocene Vlade, in to pa najbolj boli, kako bo ta predlog na
               nek način prizadel tudi domače gospodarstvo. Zelo malo, da ne rečem nič. Bistveno več
               je bilo s strani poslancev narejenega usklajevanja z gospodarstveniki, ki jih bo ta
               predlog tangiral, kot pa s strani Vlade. Vlada je predlagala niz nekih predlogov,
               nekih variant, tako da predstavniki zbornic ali pa sekcij teh zbornic, ki so
               zastopali zainteresirane gospodarske subjekte, sploh niso vedeli, o kateri verziji se
               govori v določenem trenutku. Na koncu je obveljala najbolj radikalna progresija, po
               kateri se daleč največ obdavčujejo motorna vozila v Sloveniji, v primerjavi z
               državami Evropske unije. Uvedena je bila tudi nepravična obdavčitev motornih koles in
               koles z motorjem. Doslej so bili ti namreč oproščeni davka. Prav je, da po novem tudi
               ta motorna vozila plačujejo davek na motorna vozila, vendar če želite uveljavljati
               principe misij v skladu z njihovimi povprečnimi emisijami. Tu pa smo zasledili
               prvotni predlog, ki je bil, hvala bogu, popravljen na amandma Slovenske demokratske
               stranke v drugem branju. Prvotni predlog je motorna kolesa kar štirikrat bolj
               obdavčil, do desetkrat bolj obdavčil, kot pa primerljive avtomobile. In tudi sedanji
               amandma koalicijskih poslanskih skupin temelji na zmoti. Temelji na tem, da bodo, če
               bo seveda sprejet, zopet kolesa z motorjem in motorna kolesa dvakrat bolj obdavčena,
               glede na emisije, kot pa avtomobili. Ker temelji na eni zgrešeni predpostavki, češ,
               da je za motorna kolesa samo polovična vozna sezona. Ne temelji pa na realnosti, da
               vsako kolo z motorjem in motorno kolo naredi štirikrat manj kilometrov kot avto in če
               bi to upoštevali, kje se emitira, takrat ko se vozi, ne glede na sezono, če motorji
               naredijo štirikrat manj kilometrov povprečno, kot pa naredijo avtomobili, je to
               seveda pri izračunu izpustov in posledično obdavčitvi upoštevati. Po predlogu
               koalicijskih poslanskih skupin pa bodo motorji dvakrat bolj obdavčeni, glede na
               emisije. Levjo uslugo si boste naredili pri razmeroma številčni skupini motoristov,
               ki jim delate krivico. Ne zaradi tega, da jim hodite po nogah, saj vsak davek je
               problem, ampak nepravičnost uvajate. To pa boli, vsaka krivica boli, in to gotovo ne
               bo prezrto. Ne vem, ali kdo je res razmislil, kaj ta predlog pomeni za slovenskega
               proizvajalca koles, motorjem Tomos, ki bo zaradi tega predloga imel kar znaten
               dodatni davek in s tem posledično manj konkurenčno pozicijo na trgu. Mislim, da tega
               ni nikjer nihče naredil.</p>
               <p>Še eden podatek me zanima do Vlade. Prosim, povejte mi: Koliko emisij CO2 bo ta
               predlog prispeval v naslednjih letih, za naslednjih pet let, to se pravi, do izteka
               prehodnega obdobja in po izteku prehodnega obdobja? Skrivate se torej pod zeleno
               davčno reformo, zato morate imeti neko kalkulacijo, koliko bo prihranka CO2 zaradi
               uvedenega davka. Če tega podatka nimate, potem bo to velik problem in dejansko
               potrjujete, kar sem povedal, da je vse skupaj neka farsa na račun uvajanja novih
               davkov.</p>
               <p>Zanima me, koliko bo tega prihranka CO2 v primerjavi s podaljšanjem, recimo,
               obratovanja Termoelektrarne Trbovlje za eno leto. Povejte mi, ker Vlada, vidim, da se
               trudi, da bi dosegla neko podaljšanje obratovanja Termoelektrarne Trbovlje, pa me
               zanima, koliko bo eno leto emisij zaradi tega podaljšanja vizavi prihrankov in
               emisij, ki jih prinašajo ti novi davki. Potem se bo, spoštovani, lahko videlo, koliko
               je zelenosti oziroma koliko je res te vsebine okoljsko naravnane v tem predlogu
               zakona.</p>
               <p>Jaz sem na to temo že velikokrat povedal, da v Slovenski demokratski stranki imamo
               tudi na ta konkreten predlog amandmaje, ki jih ponavljamo iz prejšnjih branj. Dobro
               je, da je bil eden, za motorje, v prejšnji obravnavi v drugem branju sprejet. Slabo
               je, da ga koalicija ponovno zaostruje in poslabšuje to rešitev, ki je bila v drugem
               branju uveljavljena. Predlagamo pa tudi druge spremembe, ki mislimo, da lahko stvari
               postavijo na bolje: zniževanje progresije pri obdavčitvi avtomobilov, odpravljanje
               nesmislov, kot je ta, da so temu davku podvrženi tudi motorji izključno na električni
               pogon in podobno. Od tega bo seveda odvisno tudi, kako bom sam ravnal ob podpori temu
               zakonu. Želim pa podčrtati na koncu, ne morem razumeti Vlade, ki želi z ukrepi
               blažiti posledice gospodarske in finančne krize. Namesto da bi spodbujala gospodarsko
               aktivnost, da bi spodbujala tiste, ki proizvajajo v tej državi, z davčnim primežem na
               nek način spravlja to v še bolj zoprn položaj, tako gospodarske subjekte kot tiste
               potrošnike, ki to kupujemo. Res je, da je zelo zanimiv segment avtomobil z nizkimi
               izpusti in je treba spodbujati k nakupu le-tega. To, da bo zaradi nove obdavčitve za
               2% cenejši tak avto, ki stane, na primer, 8.000 evrov, po novem bo pa za 2% cenejši,
               bo, dvomim, koga spodbudilo k nakupu. Če pa bi bila subvencija 1.000 evrov, kot smo
               predlagali, bi pa to verjetno spodbudilo marsikoga k nakupu. In nikogar ne bo
               odvrnilo od nakupa neko obdavčevanje srednjega razreda, samo tanjšo denarnico bo imel
               tisti, ki bo to naredil na račun tega davka. To je zgrešeno v celoti. Lotite se tega
               odnosa do okolja tam, kjer je v Sloveniji najbolj zapostavljeno in najbolj ogroženo.
               To pa je na področju tranzitnega prometa in ne nazadnje tudi na področju energetike.
            </p>
            </sp>
            <sp xml:id="SDZ5-Redna-12-2009-12-18.sp53">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Cvetka Zalokar Oražem. (Je ni.) Gospod Dušan Kumer. (Ga ni.) Mag.
               Borut Sajovic, izvolite.</p>
            </sp>
            <sp xml:id="SDZ5-Redna-12-2009-12-18.sp54">

               <speaker>MAG. BORUT SAJOVIC:</speaker>

               <p>Hvala lepa, spoštovani predsednik, za besedo. Želim si, da bi danes, ko se končuje
               okoljska konferenca v Kopenhagnu, razmišljali, če ne drugače, bolj prijazno, v barvah
               ali pa vsaj zeleno, ne pa tako črnogledo. Ko v zadnjih mesecih poslušam razprave
               tistih, ki te zadeve razlagajo, vsaj z enim stavkom popljuvajo pripravljavce zakona,
               z drugim pa že demantirajo sami sebe. Pa si poglejmo nekaj preprostih dejstev.</p>
               <p>Izpusti iz prometa predstavljajo drugi največji vir izpustov CO2 v Sloveniji in vsa
               zadnja leta strmo naraščajo. Leta 2007 so se izpusti iz prometa glede na leto 2006
               povečali kar za 17%. Če pa naredimo primerjavo z letom 1986, pa so se ti izpusti
               povečali skoraj za 170%. In to se nam je s prometom dogajalo vsa ta leta. Danes pa
               nam tisti, ki takrat niso ničesar storili, z veliko začetnico solijo pamet. Sam
               pozdravljam ukrepe tako Ministrstva za okolje kot Ministrstva za finance, da se po
               desetletjih visokoletečih obljub, deklaracij, dobrih želja, nekaj konkretnega naredi.
               Ga ni zakona, ki bi vse rešil na en mah, toda ta uvaja drobne, relativno kratke
               korake, vendar v pravo smer. Ekološki razmislek je na vsak način potreben in zaželen.
               Zato bom kot poslanec temu zakonu namenil vso podporo.</p>
               <p>Kaj pomeni izpusti iz prometa? Marsikaj. Tudi številne negativne posledice na naše
               zdravje. Tu so bolezni srca in ožilja, tudi rakove bolezni in še kaj. In treba je
               bilo nekaj storiti, se pa strinjam s kritiki tega zakona, zagotovo moramo to področje
               še izboljšati, še nadgrajevati. Eden od razmislekov, kateremu se bomo v bodoče
               posvetili, je zagotovo, ali bi to zadevo predvsem zaradi tranzita, ki močno
               obremenjuje slovenske ceste in povzroča številne izpuste, lahko naredili že pri
               osnovni ceni goriva. Najbrž ne, kajti država, ki bi imela dvoje vrst cen goriva,
               enega za domačine, enega za tujce, se ne bi skladala z vsemi predpisi in direktivami
               na področju današnje Evropske skupnosti. Vendar bo nekaj treba narediti. Ena od
               možnosti je omejitev ali pobiranje dodatnih sredstev pri cestninjenju tujih tovornih
               vozil. Tudi Slovenci bomo morali slej kot prej razmisliti o preusmeritvi dela prometa
               na železnice. Ampak ravno prej smo nekoga slišali, ki je nasprotoval in bi si še
               želel, da električne lokomotive še dodatno obdavčimo. Jaz mislim, da to ni prava pot.
               Več prometa bo treba spraviti na tire, predvsem tistega, ki gre v tranzitu. Da bi pa
               Slovenci resno verjeli v to, da bomo pa, kar se tiče našega notranjega prometa na
               teh, za svet relativno kratkih, do 200 kilometrskih razdaljah preusmerili na tire, pa
               mislim, da ni realno. Je pa zanimiva primerjava. V Evropi 8% prometa in tovora
               prepeljemo po železnicah, recimo v Združenih državah Amerike se ta številka
               približuje že 50%. In meni se zdi prav in potrebno, da smo naredili prve korake na
               področju okolja, ne na področju financ. Tisti, ki so zakon pred mano kritizirali, na
               eni strani očitajo, da je bil namen zakona finančni, v isti sapi v dveh treh stavkih
               pa že negirajo sami sebe in pravijo: "Saj ne boste vse skupaj pobrali nič
               denarja."</p>
               <p>Res je, ne bomo ga veliko, vendar simbolni učinek, razmislek Vlade k bolj zeleni,
               bolj ekološki politiki je pravi in bo deležen moje podpore.</p>
            </sp>
            <sp xml:id="SDZ5-Redna-12-2009-12-18.sp55">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Srečko Prijatelj.</p>
            </sp>
            <sp xml:id="SDZ5-Redna-12-2009-12-18.sp56">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Kolegice in kolegi.</p>
               <p>Jaz bi na začetku dejal, da v bistvu nismo mi v Sloveniji edini problem, ki bi
               ogrožal okoljski vidik v Evropi. Največji onesnaževalec je prav gotovo Amerika
               oziroma Združene države Amerike in največji kršitelji so Kitajci. In ravno ti dve
               veliki državi ne sodelujeta tvorno niti pri sprejemanju kjotskih določil, niti pri
               sprejemanju danes zaključene konference v Kopenhagnu. In dejstvo je, da ekološki
               vidiki pri nas zahtevajo vse kaj drugega kot samo povečanje davčne osnove na
               obremenitev onesnaževanja v prostoru.</p>
               <p>Jaz bi opozoril samo na nekatera dejstva, ki so bila v Državnem zboru že mnogokrat
               izrečena s strani Slovenske nacionalne stranke. Kot že rečeno, mi smo tranzitna
               država, tovor se nam povečuje, pretovor, ko v bistvu Luka nekako realizira vsako leto
               večje presežke v delu, je vedno večji. In dejstvo je, da večina tega tovora potuje po
               cestah. In kamioni, ki onesnažujejo ne samo z izpusti, tudi ekološko ogrožajo
               Slovenijo, nimajo pri nas nikakršnih obveznosti. Skoraj ne poberemo niti ene tretjine
               tistega, kar Evropa zna pobrati od tranzita. Mi hočemo biti evropsko všečni, evropsko
               primerljivi in zaradi tega tudi ne razmišljamo o tem, da bi preusmerjali promet in
               mogoče obvezno z zakonom uredili to prometno strategijo dolgoročno, kot je to zmogla
               Avstrija. Mi smo že večkrat poudarili v Slovenski nacionalni stranki, da je to stvar
               ene korespondenčne seje Vlade. Lahko je to tudi v soboto ali nedeljo, to se lahko
               zmenijo po telefonu, ker tehnične možnosti obstajajo, seveda ne za ves tovor, ampak
               del tega tovora. Zlasti težji tranzitni tovor in ekološko sporni tovor bi lahko šel
               na železnice. Ampak Vlada tega noče storiti in tudi verjetno ne bo, ker je kamionski
               lobi tako velik, da o tem ne želijo razpravljati na vladnem nivoju. Če bi hoteli
               uspešno opravljati te tovore in razbremeniti ekološko in tudi sicer prispevati k
               temu, da bi bila Slovenija manj onesnažena z izpusti, bi morala Vlada poseči tudi v
               žep in pri teh prevozih tudi nekaj subvencionirati. To se je v prejšnjih vladah že
               dogajalo in tovorni promet med Koprom in Madžarsko je bilo dnevno reden. En avtovlak
               oziroma kombiniran vlak kamionov v prihodu, eden v odhodu, je bil vedno poln, dnevno
               redno. Danes se je to opustili zaradi tega, ker so pritiski tako veliki. Tretji
               element, ki pa ni zanemarljiv ob tem, kar razpravljamo danes, je pa ogrevanje, ki
               poteka v veliki meri še z naftnimi derivati tako v gospodinjstvu kakor tudi v veliki
               gigantih. In tu zopet država ni odigrala prave vloge. Seveda najlepše je napisati tak
               predlog zakona, ki ga imamo danes, pa "nabiti" davke in pritisniti vse, ki smo
               uporabniki motornih vozil in reči, zdaj smo pa nekaj naredili za to manjše
               onesnaževanje. Ampak to še zdaleč ni tisto, kar bi lahko naredili. Če bi hoteli
               zmanjšati dejansko onesnaževanje, bi morali tudi zmanjšati uporabo naftnih derivatov
               v gospodinjstvu in v industriji in predvsem tam, kjer je to čisti energent, bi morali
               to nadomestiti s fotovoltaiko. To je možno zopet stimulirati z nekimi dodatki, ki pa
               morajo priti iz proračuna. In to druge države počnejo, vendar mi vidimo samo v bistvu
               spremembo davčne osnove, "a, zdaj bomo pa vse rešili, če bomo davke nabili". To ni
               rešitev. Sistemskih pristopov ta Vlada pri tem problemu nima in ni namen resnično
               zmanjševati onesnaženost okolja in povečati ekološko osveščenost in ekološko varnost.
               Namen je pobirati večje davke, ker je luknja v proračunu vedno večja. Bodite iskreni
               in to povejte. In iskali boste še druge rešitve, še druge možnosti, da boste to
               storili na drugih področjih. Zato je ta zakon en velik blef. Seveda izkoriščate
               trenutno stanje in zahtevo Evrope po tem, da to nemudoma in takoj naredimo, ampak to
               ni vzrok in ne navajati takšne vzroke, ki so zgolj izmišljotina. Če bi hoteli to
               rešiti na konstruktiven način, potem bi zajeli vse segmente in upoštevali tudi to,
               kar sem sedaj malo prej jaz navedel. Hvala lepa.</p>
            </sp>
            <sp xml:id="SDZ5-Redna-12-2009-12-18.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Renata Brunskole.</p>
            </sp>
            <sp xml:id="SDZ5-Redna-12-2009-12-18.sp58">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni gospod podpredsednik, predstavnice ministrstva,
               kolegice in kolegi! Moram reči, da smo se v zvezi s spremembami in dopolnitvami
               zakona o davku na motorna vozila veliko usklajevali, predvsem pa smo se pogovarjali
               in posvetovali z našim največjim slovenskim izvoznikom in avtomobilskim proizvajalcem
               podjetjem Revoz Novo mesto, skupaj s predstavniki Vlade Republike Slovenije in tudi
               tistimi, ki tukaj razpravljamo v Državnem zboru. Zato v nekaterih pripombah in
               nekaterih razpravah nekaterih od kolegov, ko je bilo mogoče celo v nekaterih od
               izvajanj izrečeno, tudi vezano na krpanje luknje itn., ne more biti krivda sedaj
               naenkrat samo na eni vladi, naenkrat samo na obdobju enega leta, in to izključno samo
               zaradi morebitne nesposobnosti vlade. Mislim, da to ni korektno, in da tisti, ki tako
               razmišljajo, so se pač odločili in so odšli sedaj iz dvorane, ker namreč takšne
               besede ne sodijo v to razpravo. S to spremembo v zakonu bo uvedena progresivna
               obdavčitev glede na onesnaženost. Takšna sprememba obdavčitve je logična in tudi
               sledi ureditvam, ki jo uporabljajo druge države, ker s tem plačajo višji davek tisti,
               ki več onesnažujejo. Ne morem se strinjati s tistimi, celo z nekaterimi navedbami
               danes, ko so bile izrečene besede v smislu sprenevedanja, v smislu zelene reforme in
               spreminjanja nakupa dobrin in varovanja okolja. Mislim, da je tudi kolegica, gospa
               Pečanova, dovolj jasno povedala, za kaj gre pri tem, da so to pomembni koraki, ki se
               jih bomo morali v bodoče še v večji meri posluževati. Seveda pa je res, da se s tem
               zakonom želi vplivati tudi na odločitve nakupa avtomobila, da se kupijo tista, ki
               manj onesnažujejo. Avtomobili, ki bolj onesnažujejo so ponavadi višjega cenovnega
               razreda in predstavljajo neke vrste v današnjem času nadstandard oziroma luksuz, kot
               pravimo. Zaradi tega se tudi strinjamo, da se ta nadstandard tudi bolj obdavči. V
               času krize, tako gospodarske kot finančne krize in recesije, so potrošniki spremenili
               navade, zato se že tako in tako odločajo za nakup vozil nižjih cenovnih razredov, ki
               tudi manj onesnažujejo. Zaradi tega, ker se bodo kupci, ki pa imajo sredstva in
               denar, še vedno odločali za nakup luksuznih avtomobilov, ta zakon ne bo povzročil
               večjega upada povpraševanja po tovrstnih avtomobilih. Saj tisti, ki imajo sredstva za
               takšna vozila, jih predvidoma verjetno bodo imeli še naprej in se bodo tudi v tej
               smeri odločali. Ker se z zakonom celo zmanjšuje obdavčitev nizkocenovnih avtomobilov,
               se bodo tudi na ta način ta vozila pocenila. In zato jih bo tudi kupovala večina
               kupcev.</p>
               <p>S tem zakonom pa se dodaja tudi še en moment, za katerega mislim, da nisem danes
               slišala kaj dosti razprave; dodaja se tudi oprostitev za intervencijska reševalna
               vozila, ki so posebej prirejena za prevoz ponesrečencev in bolnikov. Mislim, da tudi
               ta sprememba oziroma ta dopolnitev je potrebna.</p>
               <p>Odpravlja se tudi obdavčitev rabljenih motornih vozil, ki je bila sedaj v veljavi. Za
               rabljena motorna vozila v prometu v Sloveniji je sedanja davčna stopnja enotna in
               določena v višini 5% od davčne osnove. Skratka, da ne bom predolga. Menim, da smo v
               razpravah, vezane na spremembe in dopolnitve zakona o davku na motorna vozila, da smo
               o tem že kar veliko govorili v drugi obravnavi. Naj povem tudi, ker so bile nekatere
               razprave različne, tudi s strani trgovcev in tudi o tem, kaj bi bilo prav pri
               spremembah, kaj ne, ali prisluhniti največjemu avtomobilskemu proizvajalcu, torej
               Revozu, ali ne - menim, da je bilo to usklajevanje nujno potrebno. Menim tudi, da je
               prav, da se je tudi opredelilo prehodno obdobje, saj tako kot sem že nekajkrat sama v
               razpravi povedala, v Republiki Sloveniji je približno 100.000 ljudi zaposlenih na
               področju avtomobilske industrije, na različnih področjih, od kooperantov
               avtomobilskih proizvajalcev naprej, zatorej v današnjem času gospodarske in finančne
               krize in tudi v večji meri zmanjševanja števila zaposlenih v podjetjih si zagotovo ne
               bi želeli, da bi prišlo še do večjega zmanjševanja in odpuščanja. Sama bom te
               spremembe podprla. Menim, da je druga obravnava bila dovolj jasna in da v tretji
               obravnavi je prav, da gremo z zadevami naprej in nikar ne očitajmo in razmišljamo
               samo o tem, da je čisto vse, o čemer je bila danes razprava, in razlog samo v tem, da
               morebiti dobro ne razmišlja ali Vlada ali to ministrstvo ali ono ministrstvo - mogoče
               pa tudi pri nekaterih okoljskih spremembah, saj se ne govori o podnebnih spremembah
               šele eno leto, ampak menim, da že kar dlje. Tako bi mogoče tudi določena ministrstva,
               gospodarsko, finančno in tako naprej, lahko to spremembo morebiti izvedli že pred
               dvema letoma ali tri leti in tudi na ta način korak ob vstopu v Evropsko unijo
               naredili še trdnejši.</p>
               <p>Zatorej bom sama, kot sem rekla, podprla zakon, menim pa, da je nekorektno, da bi
               kakor koli izrekali, izrabljali ali na nek način celo se sprenevedali, da Vlada in te
               spremembe niso prisluhnile gospodarstvu. To ne drži. Zatorej to še enkrat ponovno
               ponavljam: spremembe ne bodo ogrozile gospodarstva ali kakor koli naredile spremembo
               navzdol, ampak samo spremembo v smislu okoljske ozaveščenosti, varstva okolja in tudi
               nadaljnjega uspešnega poslovanja naših velikih, manjših in srednje velikih
               gospodarskih družb ter tudi obrti in podjetništva. Zatorej bodimo korektni in ne
               populistično razlagati, da Vlada nima posluha za gospodarstvo. Zakaj bi pa potem
               imela - od česa bomo živeli? Zatorej ne bodimo takšni, temveč si pomagajmo in
               sodelujmo. Za vse pohvale za nekatere odločitve, ki so bile izrečene na začetku,
               verjamem, da so bile iskrene, tudi kolegov, ki so tukaj nasproti. Mislim, da s takim
               načinom bi lahko prišli naprej in dobro sodelovali.</p>
            </sp>
            <sp xml:id="SDZ5-Redna-12-2009-12-18.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Rado Likar.</p>
            </sp>
            <sp xml:id="SDZ5-Redna-12-2009-12-18.sp60">

               <speaker>RADO LIKAR:</speaker>

               <p>Hvala za besedo, gospod predsedujoči. Lepo pozdravljeni gospod minister s sodelavko,
               spoštovane kolegice, spoštovani kolegi. Če bi bili zelo pragmatični, potem verjetno o
               nobenem predlogu zakona, ki se ga vloži v proceduro, ne bi razpravljali, ker bi bili
               prepričani, da je predlagatelj sam našel najboljše rešitve za določen predpis. Vendar
               temu ni tako. Gotovo je ta predlog zakona korak naprej v prizadevanjih za bolj čisto
               okolje, vprašanje pa je, ali je ta korak zagotovo v pravo smer. Imam občutek, da je
               imel predlagatelj zakona pri pripravi pred seboj predvsem fiskalni vidik in ne toliko
               okoljevarstvenega. K temu mnenju me napotuje dejstvo, da se obdavčuje vozila na
               električni pogon, da so predvidene diferencirane stopnje med dvo- in štiritaktnimi
               motorji koles z motorjem in da so obdavčena tudi vozila z najnižjimi izpusti CO2.
               Tako smo v SDS z amandmajem k 4. členu predlagali nižje davčne stopnje, predvsem iz
               razlogov, ki smo jih danes že slišali. Ker bodo te višje davčne stopnje imele za
               posledico manjšo prodajo, zato bodo na dolgi rok, kljub temu da pričakujemo nek
               fiskalni vpliv, ti proračunski prihodki manjši, prilivi v proračun bodo manjši. Prav
               tako bodo te višje davčne stopnje imele pomemben vpliv tudi na zmanjšan obseg
               trgovskih in servisnih dejavnosti v tej panogi in posledično zopet manjši prihodek v
               državni proračun. Po mojem mnenju, če potegnemo črto pod tem, bodo višje davčne
               stopnje imele bolj negativen kot pa pozitiven vpliv, tako z vidika proračunskih
               prihodkov kot z vidika davčne obremenitve državljank in državljanov.</p>
               <p>V Slovenski demokratski stranki smo predlagali tudi črtanje štirinajstega odstavka 4.
               člena. To pa predvsem zato, kot sem že omenil, ker kolesa z motorjem predstavljajo
               pomembno alternativo v prometu, predvsem v mestnem prometu, kjer s tem prevoznim
               sredstvom prihranimo ogromno časa, pa tudi slabe volje. Poleg tega ta motorna vozila
               neprimerno manj obremenjujejo okolje kot pa avtomobili. In še nekaj, ni nobenega
               razloga, da bi kolesa z motorjem z vgrajenim dvotaktnim motorjem bili bolj obdavčeni
               kot pa motorna kolesa z vgrajenim štiritaktnim motorjem. Za obe vrsti teh vozil
               veljajo popolnoma enaki homologacijski predpisi in zato ni nobene podlage, kot je
               bilo že v eni od razprav rečeno, v nobenem predpisu, v nobeni uredbi in je to bolj
               izraz, odraz splošnega mnenja o tem, da so dvotaktni motorji večji onesnaževalci od
               štiritaktnih.</p>
               <p>Morebitne višje stopnje za motorna kolesa z dvotaktnim motorjem bi imele tudi, kot je
               bilo tudi že danes ugotovljeno, velike negativne posledice za našega edinega
               proizvajalca dvokoles z motorjem, to je tovarna Tomos, in sploh v tej krizni
               situaciji, v kateri smo se znašli, ko je z zmanjšanjem proizvodnje, zmanjšanjem
               gospodarske aktivnosti pomembno vsako delovno mesto, ki bi ga zgubili z morebitnim
               zmanjšanim obsegom proizvodnje. Hvala.</p>
            </sp>
            <sp xml:id="SDZ5-Redna-12-2009-12-18.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod mag. Franc Žnidaršič ne bo razpravljal, enako gospod Lojze
               Posedel, gospod Matevž Frangež tudi ne, gospod Miroslav Klun tudi ne. Gospod Bogdan
               Čepič, izvolite.</p>
            </sp>
            <sp xml:id="SDZ5-Redna-12-2009-12-18.sp62">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav vsem v dvorani! Zakon o davku na
               motorna vozila nima samo davčni del, ki govorimo o ekološkem davku ali pa v povezavi
               z ekologijo, ima tudi drug izjemno pomemben del, ki onemogoča verižno utajo davkov,
               kar se je v preteklosti dogajalo predvsem pri uvozu rabljenih vozil ali pa vozil iz
               tujine. To je en pomemben segment, ki ga je ministrstvo zaznalo, da ga je treba tudi
               zakonsko nekoliko bolje urediti, in trgovci, s katerimi smo se pogovarjali takrat, ko
               smo usklajevali ta zakonska določila, so ta del najbolj pozdravili. Drugi del je, da
               smo poskušali s trgovci in proizvajalci avtomobilov, imamo samo eno pravo tovarno
               avtomobilov v Sloveniji, to je Revoz iz Novega mesta, da poskušamo na nek način
               uskladiti in mislim, da smo dosegli veliko stopnjo soglasnosti; prisluhnili smo na
               vseh možnih elementih predvsem pri prehodnem obdobju, zato da bi lahko naročali
               vozila, ki so ekološko bolj sprejemljiva, in zato so to enoletna obdobja in
               prilaganja in tudi prilaganj pri Euro 4, 5, 6. Tako sam ocenjujem, da je zakon dober,
               ne rešuje vseh problemov na področju ekologije, bilo bi nesmiselno razmišljati o tem,
               da je mogoče z enim zakonom razrešiti problem toplogrednih plinov v svetu in potem
               zagotovo ne bi imeli tako burne konference v Kopenhagnu in še kje drugje, ko govorimo
               o onesnaženju okolja. Je pa to ena od poti, kako in na kakšen način je mogoče en
               segment, mozaik v celotnem. Treba pa je, tako kot je eden od razprvljavcev poslancev
               rekel, naliti si čistega vina. Ta zakon, vsaj v letu 2010, ne prinaša nekih posebnih
               davčnih prihodkov. Ocena je, da če ostane približno takšna prodaja avtomobilov, kar
               bo seveda težko, bo pravzaprav ničelno, kar se tiče prihodkov, lahko pa celo manj iz
               naslova davka na motorna vozila, predvsem zaradi tega, ker je v enoletnem obdobju teh
               olajšav toliko, zato da je mogoče prestrukturiranje in prilaganje temu. Verjetno bo
               imelo nekaj več davčnih prihodkov v 2011, 2012 in tudi kasneje, ko se bo prvič
               povečala prodaja avtomobilov, ki je sedaj zelo padla, in takrat, ko ne bo več
               olajšav, ki so sedaj in so v zakonu vgrajene.</p>
               <p>Mi smo ob sprejetju zakona napovedali, da bomo vložili amandma, ki govori o
               obdavčenju štirikolesnikov, torej motornih koles. Ta amandma smo koalicijsko
               uskladili in ga tudi vlagamo. Sam bom podprl samo ta amandma, ki je koalicijsko
               usklajen. Vseh ostalih amandmajev, ki smo jih tako na Odbor za finance in monetarni
               sitem kot tudi v parlamentu zavrnili, pa ne bom podprl.</p>
            </sp>
            <sp xml:id="SDZ5-Redna-12-2009-12-18.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Anderlič.</p>
            </sp>
            <sp xml:id="SDZ5-Redna-12-2009-12-18.sp64">

               <speaker>ANTON ANDERLIČ:</speaker>

               <p>Podprl bom amandma poslanskih skupin koalicije. Res je, da imamo to obravnavo v
               tretjem branju zaradi poizkusa, da bi poskušali izboljšati in uskladiti nekatera
               stališča, ko je v drugem branju bil sprejet amandma, na osnovi sprejeta amandmaja se
               je sploh dalo potem v tretjem branju vlagati nove amandmaje. Vendar je, tako kot
               običajno tudi tokrat obstalo na tem, da se bo do tretjega branja poskušalo dobiti
               najširši konsenz in uskladiti med opozicijo in pozicijo tiste lestvice, če lahko tako
               rečem, ki bi bile najbolj poštene, najbolj znosne tako za kupce kot tudi za državo.
               Moram reči, da se ne strinjam s tistimi razpravami, ki pravijo, da gre za izključno
               obremenitveni zakon, da gre za to, da se bo pobiralo več davkov. Ja, ampak jaz
               vendarle verjamem, da so stvari, ki jih je bilo mogoče, ampak res v dolgi razpravi
               prebrati, oglašale so se mnoge tudi nevladne organizacije. To je zakon, za katerega
               se mi zdi, da je najbolj medresorsko usklajen ali pa so ga tako rekoč pripravljali na
               več resorjih. Ministrstvo za okolje in prostor je bilo tukaj zelo aktivno, zelo se je
               trudilo v tem delu, ko je poskušalo pripraviti take lestvice oziroma opozorila, ki bi
               dejansko omogočala stimulacijo tistih nakupov, ki bi bila okolju bolj prijazna pa
               tudi zdravju ljudem. Trdno sem prepričan, da ta trditev velja, da bodo stimulirani
               tisti, ki bodo kupovali vozila z manj izpusti CO2-ja, z nizkimi emisijami dušikovih
               oksidov in z nizkimi emisijami trdnih delcev. In če to preberete in če vidite v
               zakonu to konstrukcijo, potem lahko verjamete, da bodo tisti, ki bodo to želeli,
               kupovali take avtomobile in bodo s tem tudi prihranili. Tisti, ki pa tega ne bodo
               želeli in se bodo vozili z drugačnimi avtomobili, je po mojem mnenju prav, da plačajo
               več.</p>
               <p>Jaz sicer verjamem še nekaj v drugega; da to, kar, recimo, ne vem, koliko delajo
               povprečni državljani kilometrov na leto, jaz vem, da naredim okrog 50.000 kilometrov,
               nekateri jih naredijo pa bistveno manj, in da bi bilo bolj pravično, da bi šli na
               liter potrošenega oziroma kupljenega goriva. Zagotovo, tudi če bom imel še bolj
               okolju prijazen avto in ga bom ceneje kupil, bom na koncu onesnaževal več, ker se bom
               več vozil, ker bom več spustil, pa tudi, če manj na enoto, ampak vendar bom v ozračje
               prispeval več škodljivih emisij. Ja, ampak .../Oglašanje iz klopi./... Ja seveda bomo
               naredili, gospod Vizjak. Iščejo se rešitve, kako narediti bolje, in trditi, da gre
               tukaj samo za fiskalni zakon, kako čim več pobrati ljudem, ni res. Na koncu se nam
               lahko zgodi - samo pri prvem delu je to res, takrat ko kupuješ avtomobile, motorje,
               bolj potratne oziroma manj prijazne. Ampak teoretično se lahko zgodi, da bo prišlo v
               proračunu do resnega izpada. Če bi prišlo do večjega nakupa, do zamenjave
               avtomobilov, ki so okolju neprijazni in tako naprej, potem bi iz naslova stimulacij,
               bolj ugodnih pogojev nakupa prišlo do manj prihodkov. To je vendar jasno. Ampak za
               ceno varovanja okolja, za ceno varovanja zdravja ljudi in podobno je treba nekaj
               narediti. Ne more biti to tako, da bi vsi nič plačevali, na drugi strani pa bo
               stroške zdravja, stroške okolja in tako naprej plačal nekdo drug. Država ni molzna
               krava, ki je nekje na nebu, molze se pa na zemeljskih tleh. Ne. Država prihaja od
               državljanov in od tistih davkov, ki jih pač plačamo, ki jih zberemo v proračunu,
               moramo poservisirati tudi vse posledice našega ravnanja in seveda financirati vse
               programe, vse ambicije na vseh področjih, na vseh podsistemih v tej državi.</p>
               <p>Nisem prepričan, da je prav, da se meša lokomotive pa osebna vozila. Nisem prepričan,
               da je prav, da se mešajo kamioni. Včeraj, predvčerajšnjem smo imeli en zakon, ki že
               pri cestninjenju nekatere stvari, neke segmente poskušal urediti. Ampak tam gre za
               gospodarsko dejavnost pri tistih lokomotivah. Vi ste bili gospodarski minister, mi
               boste lahko to povedali. Tam je drugačen sistem davkov, drugače se tam davki
               plačujejo in je ta sistem urejen. Gre za proizvodno sredstvo, gre za dejavnost, ki
               prinaša dobiček, kjer se obračunava davek iz proizvodnega procesa in na koncu
               .../Oglašanje iz klopi./ Tisti, ki jih uporabljajo za službene namene. Jaz ga ne. Jaz
               ga ne uporabljam za službene namene, meni je to sam strošek, vedno samo strošek. Ni
               ga vlada kupila. Mogoče je še vam kakšen ostal iz prejšnjega štiriletnega obdobja,
               ampak to ni namigovanje, to ni obtožba, ampak če se že "kibicate" z mano, potem je
               prav, da kaj pojasnimo.</p>
               <p>Zato bi res rad verjel sam, in verjamem, in še koga prepričal, če ne v tej dvorani,
               pa v javnosti, da je prav, da uravnotežimo na eni strani obdavčevanje in pobiranje
               davkov tam, kjer jih je pač treba in lahko pobrati, in drugi strani - ja, seveda, ker
               davke je tudi treba pobirati - s stimulativnimi ukrepi ljudi prepričati, da bodo
               kupovali drugačna vozila.</p>
               <p>Meni je žal, da pri motornih kolesih tudi še ni najboljše rešitve, pa mogoče bo,
               ampak samo reči: nič, pa tudi ni prav, tega pa tudi ne morem kupiti. Mora biti nek
               sistem. /Znak za konec razprave./ Ker tudi ti onesnažujejo, razen če so električni.
            </p>
            </sp>
            <sp xml:id="SDZ5-Redna-12-2009-12-18.sp65">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp xml:id="SDZ5-Redna-12-2009-12-18.sp66">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Tako kot razumem ta zakon pa kot prvi izračuni kažejo, bil lahko dejal, da enostavno
               ne razumem, zakaj je Vlada prišla s takim zakonom. Ne trdim, da pristop, da se
               obračunava davek ali kakršnakoli dajatev na osnovi onesnaževanja okolja - pač,
               odvisno, koliko delcev ali izpušnih plinov, ki so škodljivi, toplogrednih plinov,
               spustiš v zrak ali jih spusti neko vozilo - da je to osnova. Verjetno je ta pristop v
               redu, samo izvedba cele zavede in uvrščanje v razrede, klasificiranje je pa velika
               napaka in je za mene nerazumljivo. Prepričan sem, da se lahko to zgodi, kar je kolega
               pred menoj, Anderlič, dejal, da se zna zgoditi, da bo na koncu efekt minus. Ja, pa
               vam bom povedal, zakaj ne bom presenečen. Dejstvo je, da v tem je tudi kaj dobrega, o
               tem ni dileme. Če bodo, recimo, reševalna vozila manjše dajatve, to je zagotovo
               dobro, samo vprašam vas, koliko reševalnih vozil se pa kupi na leto v Sloveniji -
               pet, šest, deset? Število vseh osebnih avtomobilov pa je v Sloveniji, kaj jaz vem,
               bomo rekli, da se jih med 100 in 200 tisoč proda letno. To se pravi, od tistega ne
               bomo nič izgubili, tukaj je pa tisto, o čemer je Vlada razmišljala, in za mene je
               osnovni moto, pobrati več davkov, zapolniti tisto finančno luknjo, saj to ni nobene
               umetnost, da v Vladi ne bi o tem tudi smeli razmišljati. Vendar, kakšen bo iz tega
               efekt? Dejstvo je, da se največ vozil proda v tistem srednjem razredu, jaz bom rekel
               razred Clio, malo navzgor kubiki pa malo navzdol, to je tisti srednji razred, kjer
               prodamo največ avtomobilov. To se pravi, govorimo o številki 100 tisoč pa še nekaj
               več. Če tukaj dobimo samo teoretično en evro več, potem bo pač 100 tisoč evrov kar
               prišlo. Če pa bomo obremenili nek avtomobil, ki jih prodamo 10 na leto za 100 evri,
               pa bo še vedno samo 100 evrov, pa ga prodamo samo enega. Se pravi, največji je tisti
               razred, največ avtomobilov se proda, ki ima približno 115 do 130 gramov na kilometer
               izpustov CO2. Po tistih prvih izračunih bo tudi ta razred tisti, ki bo plačal nekaj
               več.</p>
               <p>Oprostite, gospod Juri, vi lahko mislite tako, jaz pa lahko mislim tudi drugače, ker
               smo delali neke izračune, ker ne direktno, ampak posredno pridemo do tega podatka in
               je treba obe lestvici združiti pa preračunati in potem bo tukaj rahla povišica. Saj
               ni treba, da je velika, zato ker prodamo več kot 50% od vseh avtomobilov v Sloveniji
               ravno teh v tem razredu. In tu bomo največ dobili, tudi če jih bomo povsem
               malenkostno obdavčili. Dejstvo je, da je to grožnja gospodarstvu. Že pri drugi
               obravnavi sem povedal, da ne razumem Vlade, kar sem tudi prej poudaril, namreč zaradi
               tega, ker, recimo, v zahodni Evropi, predvsem v Nemčiji, dajejo subvencije za nakup
               novih avtomobilov, ki so bolj varčni in imajo bolj prijazne izpuste, se pravi, manj
               izpustov toplogrednih plinov. Od tega ima tudi slovensko gospodarstvo koristi, zato
               ker smo veliki kooperanti ravno na tem področju. Pri tem je prav gotovo največ
               profitiral ravno Renault. K sreči imamo v Sloveniji tovarno, ki dela za Renault, to
               je Revoz, Novo mesto, zato imajo tam tudi tretjo izmeno. Se pravi, Nemčija financira
               slovensko gospodarstvo, mi, naša vlada pa uvaja dodatne davke. To je
               nerazumljivo.</p>
               <p>Poleg tega obdavčujemo tudi kolesa z motorjem. Pa ostanimo samo pri tistih "mopedih",
               bomo rekli, do 50 kubičnih centimetrov, ne tistih do 1.000 kubikov. Imamo proizvodnjo
               doma, Tomos proizvaja ta motorna kolesa, ki do sedaj niso bila obdavčena v tem
               smislu, zdaj pa bodo. In če pogledamo s čisto socialnega vidika, trenutne situacije,
               nekdo si je do sedaj komaj lahko privoščil nek skromen avtomobil, zdaj si verjetno,
               če je izgubil službo, avtomobila ne bo mogel več privoščiti, ne vem, če se mora
               voziti 10 kilometrov v službo, bi verjetno bilo še edino smiselno, da si kupi kolo z
               motorjem. Zdaj bo pa še to obdavčeno, pa tudi če gre za 5 evrov na mesec, recimo, v
               povprečju, dodaten davek je. Plače so verjetno manjše ali pa jih sploh ni. In zdaj
               bomo še to obdavčili. In glede na to, da imamo proizvodnjo doma, je nerazumljivo, da
               smo obdavčili ta razred. Nemčija je zaradi proizvodnje doma dajala in še vedno daje
               subvencije za nakup novih avtomobilov. In kaj se bo še zgodilo s tem našim zakonom -
               zgodilo se bo to, da bodo davki za rabljena vozila nižji kot pa davki za nova vozila.
               In kaj se bo zgodilo: v Lipnico bomo šli Štajerci kupit en mesec star avtomobil, pa
               bomo dajatve plačali tam namesto v Sloveniji, zato ker bodo nižje za rabljena vozila.
               Namesto da bi naredili obratno, da ne bi kupovali starih "krip", jih bomo zdaj
               kupovali v tujini, kar je nekoč že bilo v Sloveniji, ne pozabiti, nekoč je to že
               bilo. Namesto da bi olajšali nakup novih avtomobilov, kot je naredila Nemčija, smo
               naredili obratno, stara vozila bomo zopet kupovali v tujini. Gospa državna
               sekretarka, vi odkimavate, želel bi si, da se motim in da imate vi prav, res bi si
               želel. Ampak se bo zgodilo enako, kot se je zgodilo z bencinom. Trošarine smo navili
               v onemoglost in sta pri nas postala bencin in nafta dražji in vsi tujci so kupovali
               pred našo mejo in za našo mejo bencin. Zdaj se je malenkost spremenilo. Kakor hitro
               je pri nas postal bencin cenejši, se kupuje pri nas. Prej ste pa navili do
               onemoglosti trošarine in smo bili dražji in so tujci kupovali zunaj, predvsem
               tovornjakarji, saj so si enostavno izračunali, da če je, ne vem, na meji z Madžarsko,
               madžarski cenejši bencin, ali pa v Avstriji, ali pa na Hrvaškem, potem bodo tam
               kupovali. Saj to je popolnoma jasno! Če bodo stari avtomobili v Evropi cenejši, bomo
               kupovali stare avtomobile, pa tudi če je le en mesec star. To se nam bo zgodilo.
               Želim si, da to ne bi bilo tako, odkrito vam povem. Ampak natanko to se bo zgodilo in
               končni efekt bo takšen, da boste dobili manj od tega, pa še tu bomo imeli v Sloveniji
               kup starih avtomobilov, tako kot je že bilo, mislim, da pred tremi ali štirimi leti.
               Ne vem natančno, ne me za besedo prijeti. Ne! Več je že minilo, več kot 5 let nazaj
               smo imeli to situacijo in komaj smo stvar spravili na zeleno vejo, zopet rinemo v to,
               pač pod nekimi predpostavkami, da bomo več spravili v proračun. Enako je bilo pri
               nafti in naftnih derivatih. Popolnoma enako. Tisti, ki pravi, da to ni res, tisti se
               krepko moti. Saj tudi tisti, ki živimo ali živijo v Sloveniji na mejnih območjih, so
               šli v tujino, na Hrvaško ali pa na Madžarsko po bencin zato, ker je bil tam cenejši.
               In zakaj ne bi tam kupil, če imaš 5 kilometrov stran od meje bencinsko črpalko, kjer
               je bencin in drugi derivati cenejši?</p>
               <p>Zato sem dejal, da ne razumem Vlade, da pride s takšnim zakonom, ki ima takšen efekt.
               Osnovno razmišljanje je pravilno, da se plačajo davki po onesnaženju, kolikor pač to
               vozilo onesnažuje okolje. Popolnoma nerazumljivo pa je, da ste dali takšen davek tudi
               za kolesa z motorjem. Ne bom pa govoril, da so pa električna vozila pa tudi
               obremenjena, ker po tej logiki bi ti morali imeti brez davka ali pa minimalne davki.
               To kaže na neko nesorazmernost tega ukrepa in nekonsikventnost. V končni fazi je bil,
               osnovni moto dobiti več v državni proračun. Ampak žal, tako kot to kaže in kot kažejo
               prvi izračuni, se zna zgoditi, da boste v minusu in boste verjetno morali isto
               narediti kot pri bencinu in pri nafti in naftnih derivatih. Da bo treba trošarine
               malo ustaviti.</p>
               <p>Bi pa želel, glede na to, da je tu precej diametralnih razmišljanj med Vlado in
               koalicijskimi poslanci in opozicijo, da nam minister komentira, kje je naša napaka,
               kje je naše napačno razmišljanje, ko pravimo, da se v končni fazi lahko zgodi, da bo
               prišlo v blagajno manj, in pa, da je nerazumljivo, zakaj obdavčujemo kolesa z
               motorjem, ki jih doma proizvajamo, namesto da bi pospeševali našo proizvodnjo, tako
               kot to naredijo v zahodni Evropi. Zato bi prosil komentar ministra na te naše navedbe
               in kje se motimo. Mi smo prepričani, da imamo prav. Naj nam minister obrazloži in naj
               nam pojasni, kje se motimo. Hvala lepa.</p>
            </sp>
            <sp xml:id="SDZ5-Redna-12-2009-12-18.sp67">

               <speaker>PODPREDSEDNIK MIRAN POTRČ:</speaker>

               <p>Hvala lepa. Verjamem, da vas je gospod minister slišal in ko bo ocenil, da je
               primeren čas, se bo prijavil k razpravi.</p>
               <p>Gospod Tadej Slapnik, ne bo razpravljal, gospod Matjaž Han tudi ne. Gospod Ivan
               Grill, izvolite.</p>
            </sp>
            <sp xml:id="SDZ5-Redna-12-2009-12-18.sp68">

               <speaker>IVAN GRILL:</speaker>

               <p>Najlepša hvala za besedo. Poglejte, začel bom svoj nagovor z enim stavkom, ki ga je
               eden izmed predhodnih koalicijskih poslancev navedel, da je takšen davek, kot se ga
               uvaja s tem zakonom, v bistvu najbolj lahko pobrati. Najlažje ga je seveda pobrati.
               In to je eden izmed, verjetno, tistih ključnih razlogov, da se je ta zakon tako
               spisal in da se ga tudi tako obravnava. Če bi bilo res tako veliko prizadevanje do
               varovanja našega okolja, bi verjetno potem tukaj sedeli ministri še najmanj s
               področja gospodarstva, razvoja, pa še kakšen, da bi lahko skozi to razpravo slišali
               kakšne predloge, ki bi resnično na celovit način lahko prispevali k temu, da bomo
               naredili nekaj konkretnega, da izboljšamo razmere pri varovanju našega okolja. Ampak
               temu še zdaleč ni tako. Tukaj sedaj v bistvu razpravljamo o nekih zadevah, poslušamo
               opravičila ali pa neke razlage s strani koalicije, kako bo ta zakon prispeval k
               varovanju okolja, kako bomo s tem tukaj skoraj rešili svet pred izpusti CO2. Če bi to
               bilo res, bi bil prvi, ki bi tak zakon podprl. Ampak opominjam, temu še daleč ni
               tako.</p>
               <p>Če bi sedaj v tem zakonu bilo nekje opredeljeno, da ves davek, ki se bo pobral na ta
               način, iz teh višjih prispevkih stopenj tistih avtomobilov oziroma motornih vozil, ki
               bolj onesnažujejo okolje, da bi se ta sredstva namenila za neka druga področja, ki še
               bolj onesnažujejo okolje. Saj avto zagotovo močno prispeva k temu, ampak v relativnem
               seštevku je pa to bistveno manjši delež, kot pa so drugi onesnaževalci okolja, od
               elektrarn do ogrevanja, raznoraznih velikih industrijskih območij, con. Tam bi morali
               kaj več narediti, pa da bi se ta davek, ki se bo na ta način pobral, usmeril na tista
               področja. Ampak s tem davkom se krpa proračun, namesto da bi se ga na drugačen. In to
               je tista ključna stvar, ki mene pri tem zakonu tako moti. Zopet pregovor: udri po
               siromaku. Tukaj se ljudje nimajo možnosti nikamor pritoževati. Če bodo želeli imeti
               nov avto, bodo plačali več, predvsem pa gospodarstvo, naša podjetja, mali podjetniki,
               ki jim je avto osnovno sredstvo, ki ga potrebujejo za proizvodno, bodo morali ravno
               tako plačevati več. To je tisti ključni problem.</p>
               <p>Naj na to navežem tudi obravnavo resolucije, ki je bila sprejeta, o podnebnih
               spremembah oziroma o varovanju okolja, ki je bila na prejšnji seji sprejeta in tukaj
               obravnavana. Pozdravljam, vsaka taka razprava je dobrodošla. Vendar, vsakemu je več
               kot ne lahko jasno, da je bila tista resolucija v bistvu bolj dogovorno sočasno
               vloženo, da se lahko sedaj predvsem Vlada in koalicija sklicuje na tiste razprave, ki
               so bile tam, da nekaj konkretnega naredimo pri varovanju okolja. Tista resolucija je
               bila tako splošna, tako načelna, da se v bistvu tam ni dalo potegniti nobenih
               zaključkov. Naj v zvezi s tem navedem nekaj, kar me žalosti in preseneča, da na javni
               predstavitvi oziroma javni tribuni, ki jo je organiziral Inštitut Jožeta Pučnika na
               temo podnebnim sprememb ali, kaj lahko pričakujemo, da se bo v Sloveniji ali v
               svetovnem merilu na podlagi te konference v Kopenhagnu - upamo, da se bodo konkretni
               rezultati tam pojavili - kaj lahko od tega pričakujemo. Tam ni bilo nobenega s strani
               Vlade, nobenega s strani koalicijskih poslancev, pa je bila to izključno strokovna
               tribuna, strokovna razprava, kjer bi lahko dobili toliko predlogov, rešitev, ki bi
               konkretno prispevali k varovanju našega okolja in tudi na področju zmanjšanja
               izpustov CO2 v naše ozračje. Pa ni bilo nobenega! Tukaj se nekaj na splošno
               filozofira in razpravlja, kar lahko beremo več ali manj v vsakem časopisu. Saj je
               prav, da se razpravlja, ampak tukaj moramo imeti razpravo na bistveno višjem nivoju,
               na nivoju, ki daje neke konkretne zaključke in neke konkretne ukrepe, ki bodo k temu
               prispevali. Filozofiranje v Državnem zboru ne škodi, zdaleč pa ne koristi v tistem
               smislu, kot bi moralo.</p>
               <p>Še enkrat, ta zakon je slab, zopet bo prizadel najbolj tiste, ki so že tako ali tako
               prizadeti, naše gospodarstvo. Veliko nelogičnosti je tu. Naša podjetja, ki imajo
               kakršnokoli povezavo s proizvajalci avtomobilov oziroma motornih vozil, so do tega
               zakona kritični. Ljudje mogoče sedaj še niti ne vedo, kaj bo ta zakon prinesel, kako
               jih bo udaril po žepu. Žal, mislim, da vas ne bomo uspeli prepričati. Upam, da bo
               Državni svet izglasoval na ta zakon veto, kajti prepričan sem, da ga boste v
               koaliciji izglasovali pa, da bo mogoče takrat še enkrat popravni izpit, ki jih je ta
               koalicija, ta vlada imela v tem mandatu, v tem borem letu že kar nekaj, ampak očitno
               nič ne zaleže. Dajte enkrat posplošiti tiste, ki vam želijo dobro! Hvala lepa.</p>
            </sp>
            <sp xml:id="SDZ5-Redna-12-2009-12-18.sp69">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Matjaž Zanoškar.</p>
            </sp>
            <sp xml:id="SDZ5-Redna-12-2009-12-18.sp70">

               <speaker>MATJAŽ ZANOŠKAR:</speaker>

               <p>Hvala za besedo.</p>
               <p>Nekaj pogledov, mogoče malo bolj globalnih s strani Poslanske skupine DeSUS, ki ravno
               tako podpira Predlog zakona o uvedbi davkov na motorna vozila. Tako je, nobeden dvig
               davka ali takse, ki vpliva neposredno na standard naših državljank in državljanov, ni
               simpatičen, vendar je tako, da enkrat se bomo morali zavedati končno te odgovornosti,
               da tisto, kar onesnažimo, tudi sami počistimo za seboj. Toliko kolikor je sprememb v
               tem zakonu, v osnutku zakona, lahko rečem, da bi prizadelo v nekem pogledu tudi to
               največjo populacijsko skupino, ki ji pač naša stranka DeSUS stoji nekako ob strani.
               Slovenski upokojenci si ne kupujejo dragih avtomobilov, na katere bo dvignjen ta
               davek. Nekako vozijo se v srednjih avtomobilih, vozijo se tudi z motornimi kolesi, na
               katere se dviguje davek v tem osnutku zakona. Vendar, tako kot sem povedal, vsakdo
               izmed nas se mora zavedati tega, kar onesnaži, mora tudi za seboj počistiti.</p>
               <p>Veliko je govora, danes o Kopenhagnu in o podnebni konferenci, ki se bo zaključila
               verjetno jutri, sprejeti bodo novi sklepi, nove usmeritve tudi za Evropo. Danes naj
               bi se jim pridružil tudi predsednik Združenih držav, da se bodo pogajali o tem, ali
               bo Amerika zmanjšala emisije do 18%, ali bo Evropa zmanjšala emisije 20 do 30%.
               Vsekakor so to strateške usmeritve, katere bodo prizadele tudi na nek način našo
               državo. Če je to prvi zakon, zakon, ki je v sklopu zelene reforme, potem lahko
               pričakujemo in če bomo hoteli izpolniti vse te standarde kopenhagenske konference, da
               bodo sledili še mnogi zakoni, ki bodo še poslabšali stanje, ki bodo še na nek način
               od nas zahtevali, da dvigujmo davke, da dvigujemo takse zato, da bomo ta standard
               oziroma te usmeritve kopenhagenske konferenci tudi udejanili. Jaz in verjetno tudi
               ostali niste taki optimisti, da bi mislili, da bomo mi zmanjšali emisije za 20% brez
               vsakega zategovanja pasu na kakršnemkoli področju.</p>
               <p>Sprememb zakona o davku na motorna vozila nikakor ne gledamo kot fiskalni poseg, kot
               neko fiskalno vsebino, ki bo prinašala neke velike dobičke oziroma dodatne vire v
               proračun, pač pa gledamo izključno na to z vidika začetka neke zelene reforme. Ampak
               ob vsem tem, ko zvišujemo davke, bi morali tudi na drugi strani nekako medresorsko
               usklajevati sistem javnega prevoza, sistem tranzita skozi našo državo in nenazadnje
               tudi tistega, kar je bilo danes že nekajkrat omenjeno, da bi bili učinki zelene
               reforme doseženi tudi takrat, če bi dvigovali trošarine oziroma davke na goriva.
               Tisto bi bilo po naši oceni še bolj realno in bolj korektno.</p>
               <p>Te spremembe zakona seveda podpiramo, v tej luči, ker menimo, da je to začetek
               resnične te zelene reforme, skozi katero bomo najbrž soočeni še z mnogimi zakoni in
               take vsebine, ki bodo nekako poslabšali naše življenje ali nas mogoče naučile
               varčnejšega življenja, pospeševanja oziroma spodbujanja nakupov varnejših oziroma
               varčnejših avtomobilov, nanoavtomobilov, avtomobilov na električni pogon in tako
               dalje. Torej, poslanska skupina ta zakon podpira. Hvala.</p>
            </sp>
            <sp xml:id="SDZ5-Redna-12-2009-12-18.sp71">

               <speaker>PODPREDSEDNIK MIRAN POTRČ:</speaker>

               <p>Hvala lepa. Mag. Branko Grims, ne bo razpravljal. Anton Kampuš ne bo razpravljal.
               Gospod Vito Rožej. Izvolite.</p>
            </sp>
            <sp xml:id="SDZ5-Redna-12-2009-12-18.sp72">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovani minister s sodelavko, kolegice in
               kolegi! Lep pozdrav.</p>
               <p>Mogoče bi se navezal na pravkar izrečeno misel kolega Zanoškarja, ki je rekel, da ne
               moremo pričakovati, da bomo izpolnili okoljska merila, ki jih od nas pričakuje
               mednarodna skupnost, če se ne bomo tudi čemu odrekli.</p>
               <p>Področje, za katerega Slovenci nismo navajeni, da bi se mu odrekali, je seveda
               avtomobilistično, pa ne zato, ker bi bila naša mobilnost tako velika in bi bile naše
               potrebe, takšne je že sama geografska danost naše države, nas prepriča v to, da ravno
               stotine in stotine kilometrov za službo ali kakšne druge potrebe pri nas ni treba
               narediti, ampak predvsem zato, ker avtomobile bolj kot življenjsko nujno razumemo kot
               statusni simbol. Kdorkoli je hodil, kjerkoli okoli po svetu bo moral priznati, da
               glede na bruto družbeni proizvod, glede na povprečno plačo je avtomobilski park pri
               nas fantastičen. Mogoče bo to tudi eden od davkov, ki nas bo spodbudil k ponovnemu
               premisleku, kaj resnično avtomobil je in kaj nam pomeni. Veliko avtomobilov, ki jih
               srečate na današnjih slovenskih cestah, je najbrž preveliko, v resnici za potrebe
               njihovih voznikov in lastnikov, je pa njihov vpliv na okolje še kako škodljiv.
               Mislim, da je ta davek korak v pravo smer k nekemu ponovnemu razmisleku in nobene
               škode ne bo, če ta razmislek naredijo predvsem tisti, ki avto bolj kot nujno imajo za
               statusni simbol, ker tudi davek, ki je pred nami, njih obremenjuje bolj, ker so ti
               avtomobili tudi okolju škodljivejši. Težko sprejmem argumentacijo, da bo prizadel
               najrevnejše, tiste, ki jim je avtomobil resnično življenjska nuja, ki si težko
               privoščijo lestvice, obdavčitve so progresivne, omogočajo tudi enoletni prehodni rok
               in so, mislim da vsaj zdaj do tretjega branja, že usklajene.</p>
               <p>Moj pomislek pri prejšnjem branju je bil namenjen predvsem obdavčitvi motornih koles,
               s sedanjim predlaganim amandmajem koalicijskih skupin se po mojem nesorazmerje, ki je
               bilo prej v zakonu, rešuje ustrezno.</p>
               <p>V drugem branju smo sicer sprejeli amandma Poslanske skupine SDS, ki pa je, roko na
               srce, bil do motorjev ugodnejši, kot bi bilo to potrebno. Vesel sem, da se je vmes
               naredil premislek, da se je vzelo v obzir čas v letu, mesece, v katerih se motorna
               vozila uporabljajo, se je pogledalo tudi na njihove izpuhe, dejansko škodljivost,
               število oseb, ki se z njimi prevažajo in so te v primerjavi z avtomobili sedaj
               utemeljene, da so skratka pri izračun se določene stvari ponderirale, obtožile.
               Prepričan sem, da je sedanja predlagana lestvica obdavčitve dvokoles pravična. Ne
               rečem sicer, da ni to nova obdavčitev za motorje, je pa treba priznati, da ne glede
               na to, kakšno motorno vozilo vozimo, obremenjujemo okolje in mislim, da je tukaj
               stvar vsakega izmed nas, da je pošten do svojega početja in da prevzame zanj tudi
               odgovornost.</p>
               <p>Moram reči, da bom mojega ponovnega premisleka deležen tudi amandma Slovenske ljudske
               stranke, ki utemeljeno nam daje misliti o razmerjih med dizelskim in bencinskimi
               motorji oziroma gorivom in načinom, na katere onesnažujeta okolje, čeprav je seveda
               treba reči, da tukaj ne gre za neke strateške premike in neke velike spremembe. V
               vsakem primeru bo obdavčitev na tem področju primerna. Sedaj ali bo bolj ali manj, bo
               pa mogoče pokazalo tudi glasovanje. Obenem je seveda treba reči, da nekateri
               amandmaji bi želeli znižati obdavčitev električnih motorjev 100%, kar je majhna
               obdavčitev. Na nič pa je seveda vedno treba vedeti, da kljub temu da motor mogoče ni
               bencinski oziroma dizelski, ni na fosilna goriva, vseeno pa težko rečemo, da to
               motorno vozilo ne onesnažuje okolja že zaradi drugih okoliščin, ki so potrebne pri
               njegovi izdelavi. Tudi sama tehnologija, akumulatorjev, verjetno se bodo s tem
               strinjali predvsem v Mežiški dolini in še kje drugje, ni najbolj čista in okolju
               najbolj prijazna. In je, seveda, tudi to treba vzeti v obzir. Za mogoče slikovitejši
               oris te primerjave je treba reči, da mi tudi za pasivne hiše pričakujemo plačilo
               nadomestila za uporabo stavbnega zemljišča. Te stvari so, skratka, povezane.</p>
               <p>Kot je bilo že rečeno, davek je prvi korak na poti v pravo smer. Še na drugih
               področjih bo treba te naše okoljske zaveze, ki smo jih dali mednarodni skupnosti,
               ostreje in dosledneje upoštevati. Jaz bom podprl predlagani amandma koalicijskih
               poslanskih skupin in sam zakon, ostalih pa, kot že rečeno, ne. Hvala lepa.</p>
            </sp>
            <sp xml:id="SDZ5-Redna-12-2009-12-18.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Mirko Brulc.</p>
            </sp>
            <sp xml:id="SDZ5-Redna-12-2009-12-18.sp74">

               <speaker>MIRKO BRULC:</speaker>

               <p>Hvala lepa. Spoštovani gospod minister, gospod podpredsednik. Avtomobil Slovencem
               pomeni nekaj več. Žal. Ne pomeni le delovna sredstva, ampak tudi status in dogaja se
               nam, da se gospodinja pelje za liter mleka in štruco kruha v trgovino z avtomobilom,
               ki je pravi džip, kamion. Je že tako, da smo tako usmerjeni in to ni prav. Sam osebno
               vozim že vrsto časa hibridni avto in kot župan mestne občine bi lahko imel BMW-ja,
               mercedesa in še kaj. Moj kolega v Kopru ima dva izjemna avtomobila, službena, je
               heroj. Jaz sem pa en revež, ki se peljem s povprečnim avtom, ki stane 19.000 evrov in
               še hibridni je. Ampak tako bi se morali vsi obnašati in namen te davčne zakonodaje
               seveda je, da tisti, ki ne rabi nujno zaradi ne vem kakšnih razmer neko izjemno
               vozilo, da kupi nekaj takega, ki ga popelje varno, ekološko neoporečno in tako dalje
               po poteh, ki jih pač rabi.</p>
               <p>Vprašanje je bilo, ali je trenutek pravšnji za davčne obremenitve ob nakupu vozil.
               Nikoli ni ta trenutek pravi, kajti novi davki so seveda obremenitev za marsikoga.
               Ampak obdavčiti dodatno samo tiste, ki res dodatno izjemno onesnažujejo okolje, je,
               mislim, prava pot. Mogoče je res kaplja v morju za reševanje naših ekoloških
               problemov, vendar prvi korak je in tukaj je treba iti naprej. Je pa treba biti zelo
               previden, kajti, če se spomnimo, sprejemanje nalog, ki so vezane na Hasap smo hujši
               od vseh drugih evropskih držav. Še vedno lahko greš v Benetkah na vece, ki je eno
               edino v lokalu, ki je skoraj "na štrbunk", če rečem po domače. Pri nas pa, če nima
               takih in drugačnih keramičnih ploščic, ne nazadnje glasbe na veceju in še kaj, ta
               lokal ne dobi registracije. Pri teh obdavčitvah, o katerih govorimo danes, seveda ne
               želim, da bi prišlo do takih anomalij.</p>
               <p>Strinjam se, da bo manjša davčna obremenitev za tiste, ki manj onesnažujejo, in tu
               podpiram amandma pozicijskih strank, ki razbremenjujejo dvokolesnike in nekatera
               druga vozila, ko so res bila v prejšnjem predlogu preveč obremenjena. Zavedajmo, da
               je promet izjemen onesnaževalec. To čutimo posebej na Goriškem, kajti k nam prihaja
               iz Furlanije-Julijske krajine, ki je prometno nenormalno obremenjena, kisel dež,
               pojavlja se nam ozonska luknja večja kot kje drugje v Sloveniji. Naš prispevek je,
               recimo, v Novi Gorici, da imamo brezplačen mestni avtobusni promet. Tisto razliko, ki
               smo jo morali vedno doplačevati, smo pač povečali na nekaj sto tisoč evrov in s tem
               prispevali k temu, na primer, prej se je 10, 12% prebivalcev vozilo s tem avtobusom,
               sedaj pa se je število potnikov povečalo za več kot 500-krat. Tudi o tem bi bilo
               treba razmisliti v mestih, kot je Ljubljana, Maribor, Celje in še kje, kjer je
               skoncentriran promet, kjer bi verjetno ljudje le šli na mestni avtobus, če bi bil
               zastonj, in bi kompenzirali to plačilo v lokalni skupnosti z nekimi drugimi sredstvi.
               Lahko se odpovemo čemu drugemu in na tak način prispevamo k reševanju okoljske
               problematike.</p>
               <p>Seveda je zelo velik problem v Sloveniji tranzit. Sam se dnevno vozim na relaciji
               Nova Gorica - Ljubljana in kamioni, ki so dobesedno v vrsti, in to so vse tuje
               registracije, vprašljive kvalitete in tako dalje. Ko slišimo, da je kamion obtičal na
               avtocesti, zagotovo ni slovenski kamion. Te politike sicer ne bo reševalo
               ministrstvo, katerega predstavnik danes tu sedi, ampak Ministrstvo za promet in še
               katero drugo, na primer za gospodarstvo, moralo vzeti v obzir in začeti z
               aktivnostmi.</p>
               <p>Slovenske železnice so zakrnel gospodarski organ, ki ne funkcionira. In pričakovanja,
               da boš, na primer, na Vrtojbi naložil kamion na železnico in ga peljal do Lendave -
               ta pot bi trajala vsaj dva dni. Tega časa ni, in dokler teh poti ne uredimo, ni
               pričakovati ukrepov na tem področju, kajti bili bi nerealni.</p>
               <p>Sam bom podprl ta zakon, sicer z nekaterimi pomisleki. Kot je bilo danes že rečeno,
               verjetno res ne bomo rešili planeta, malo nas je, ampak tudi doma moramo narediti
               svoj prvi korak v tej smeri. Hvala lepa.</p>
            </sp>
            <sp xml:id="SDZ5-Redna-12-2009-12-18.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Milenko Ziherl. (Ne bo razpravljal.) Franco Juri. (Tudi ne.)
               Franci Kek. (Ne.) Gospod Jože Tanko. (Ne.) Bogdan Barovič. (Ne.) Gospod Iztok
               Podkrižnik, izvolite.</p>
            </sp>
            <sp xml:id="SDZ5-Redna-12-2009-12-18.sp76">

               <speaker>IZTOK PODKRIŽNIK:</speaker>

               <p>Hvala lepa za besedo. Veliko je bilo slišati pozitivnih razprav na to tematiko,
               vendar ocenjujem, da to ni najbolj posrečena rešitev. Menim, da bi se morala zelena
               problematika reševati bolj celovito, na nivoju EU, se pravi, bolj strateško.</p>
               <p>Menim, da bi bila boljša rešitev enotna trošarina v EU na derivate. Zdaj ne vem, ali
               je to mogoče, vendar pri DDV je to bilo mogoče. Zato imam vprašanje za ministra, če
               lahko pove, ali je to mogoča rešitev ali ne.</p>
               <p>Se pravi, tu gre tudi za način pobiranja teh sredstev, predvsem pa za upravljanje in
               transparentnost teh sredstev. Jasen namen, se pravi, vlaganje v projekte, ki bi
               pripomogli k tem, da bi zmanjšanje teh izpustov bilo manjše. Tu predvsem mislim na
               samo načrtovanje OPN-ov, se pravi občinskih prostorskih načrtov, državnih kot
               takšnih, umeščanje industrijskih con in ostalih infrastrukturnih objektov in tudi
               same prometne infrastrukture. Tu mislim, da bi morali mi na področju tega bistveno
               več narediti, kajti s tem bi lahko dejansko veliko pripomogli, da bi teh izpustov
               bilo v našem okolju manj. Predvsem pa je tu pomembno, kot je tudi že bilo povedano,
               da bi tudi ti javni prevozi, in same kolesarske steze, v naši državi veliko tudi
               pripomogli k boljšemu življenju naših državljank in državljanov. Tudi ta cilj bi bil
               bistveno hitreje dosežen in samo življenje kot takšno bi bilo bistveno boljše. Tako
               mislim, da ta predlog in ta rešitev v obstoječi verziji, mislim, da ni ravno
               najboljše in da tudi ne bo veliko pripomogla k sami rešitvi ekologije na
               slovenskem.</p>
               <p>Hvala lepa.</p>
            </sp>
            <sp xml:id="SDZ5-Redna-12-2009-12-18.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Luka Juri, izvolite.</p>
            </sp>
            <sp xml:id="SDZ5-Redna-12-2009-12-18.sp78">

               <speaker>DR. LUKA JURI:</speaker>

               <p>Hvala lepa.</p>
               <p>Še enkrat oziroma večkrat smo slišali, da to ne bo rešilo sveta. Ja res, ne bo rešilo
               Slovenije in ne bo rešilo emisij. Točno! Ni magične palice pri okoljski politiki, ki
               bi hkrati rešila vse probleme, je veliko majhnih korakov in ta korak, ki ga delamo
               danes, niti ni najpomembnejši od korakov, ki jih moramo narediti. Tu imajo kolegi in
               sogovorniki v Državnem zboru tudi prav. Predgovornik je omenil probleme v energetiki
               in ima popolnoma prav in tu se popolnoma strinjava, to, kar bomo delali v energetiki
               z novimi projekti, je 10-krat ali 100-krat slabše od tega, kar rešujemo danes v
               prometu. Ampak, to še vedno ni argument, da pa tega ne bi naredili, čeprav popolnoma
               drži in sam mislim, da bi lahko državni denar investirali pri energetiki dosti boljše
               in imeli boljše rezultate.</p>
               <p>Bilo je rečeno, in tudi tu se strinjam s predgovornico, da bi bilo najbolj smiselno
               ukiniti, sploh ni bilo tako rečeno, ampak jaz bom šel dlje in ukiniti davek na
               motorna vozila in spraviti celotno obdavčitev v gorivo. Se popolnoma strinjam. To bi
               bil najbolj pravičen način, kajti če bi obdavčili gorivo, bi dejansko plačal ne samo
               tisti, ki potencialno najbolj onesnažuje, ampak tisti, ki se dejansko največ vozi in
               zato proizvede največ izpustov. Popolnoma drži! Je pa en problem. To ureditev, sploh
               s strani Slovenije, lahko naredimo le na nivoju celotne Evropske unije in še
               sosednjih držav, tistih, ki se Evropski uniji približujejo. Slovenija je tako majhna
               država, da celoten tranzit bi v primeru, da bi postavili takšno ekološko takso, ki bi
               bila, če bi ukinili DDV, več kot nekaj centov na goriva, bi celoten tranzit seveda
               točil gradivo izven Slovenije. Pa ne samo to. Najverjetneje ljudje v Piranu bi hodili
               točit na Hrvaško, ljudje v Kopru v Italijo, ljudje v Mariboru v Avstrijo, v Lendavi
               pa na Madžarsko. Žal, zaradi majhnosti Slovenije bi bil ta ukrep kontraproduktiven,
               bi bil bumerang. To lahko naredimo na evropskem nivoju in verjetno bi se mi
               marsikateri sogovornik tukaj v Državnem zboru pridružil ob pozivu Vladi, da odpre to
               vprašanje ob priložnosti, jaz upam da čim prej, na evropskem nivoju, da se začnemo na
               evropskem nivoju pogovarjati o ekološki taksi na gorivo. Ta ekološka taksa naj
               nadomesti vse dosedanje davke na motorna vozila ali pa podobne ureditve, tako da ne
               bodo ljudje plačevali več, ampak da dejansko bo plačal tisti, ki najbolj onesnažuje,
               zato ker se največ vozi. Ampak do takrat, dokler tega ne naredimo v Bruslju, nimamo
               druge možnosti, kot da nadaljujemo s takimi predpisi, sicer bi naleteli na
               bumerang.</p>
               <p>Povedano je bilo, da sprememba 1%, 2% ali 3% pri obdavčitvi vozila, ki stane 8, 9
               tisoč evrov, ne bo bistveno spremenila odločitve kupca. No, mogoče pri komu bo, se pa
               strinjam, da pa verjetno pri večini ne bo, ker to ne bo tako bistvena sprememba pri
               samem kupcu, bo pa sprememba pri poslovnem modelu prodajalca, kjer pa vsak evro marže
               veliko pomeni. Prodajalci, zastopniki posameznih znam avtomobilov skrbno izberejo,
               katere verzije tistega avtomobila bodo prodajali na katerem tržišču. S spremembo tega
               zakona bodo spremenili ponudbo verzij, recimo, Renault Clio ali Volkswagen Golfa ali
               pa BMW 5, ki je prisoten v tistem trenutku v slovenskem tržišču. Torej dejansko se bo
               ponudba spremenila in bo postala bolj okolju prijazna. To se ne bo zgodilo čez noč,
               ampak se bo zgodilo leta 2011, ker trgovci so že začeli in bodo takoj po sprejemu,
               upam, da bo zakon sprejet, to potrdili, spremenili naročila za 2011, ker za 2010 jih
               že imajo, in šli bodo v ponudbo takšnih vozil, ki bodo manj obdavčena, ker je to v
               njihovem interesu, ker bodo seveda zaradi tega imeli višjo maržo.</p>
               <p>Na koncu je bil podan argument, da nismo mi največji povzročitelji emisij. Seveda
               nismo. Ampak to spet ni argument, zaradi katerega ne bi tega zakona sprejeli. Jutri,
               ko se bo morska gladina povišala za pol metra, do dveh metrov, ko ne bo več padavin
               tam, kjer smo sedaj navajeni, ko ne bo več snega na naših smučiščih, okolje nas ne bo
               spraševalo, ali smo mi glavni povzročitelji ali pa so Kitajci in Američani, dobro,
               vas pa ne bomo prizadeli. Okolje, narava tu ne izbira. Prizadela bo vse in Slovenija
               bo močno prizadeta.</p>
               <p>Še enkrat. S tem zakonom tega ne bomo rešili. Ampak kako lahko zahtevamo od drugih,
               da rešijo, če sami ne počistimo pred svojim pragom? Hvala lepa.</p>
            </sp>
            <sp xml:id="SDZ5-Redna-12-2009-12-18.sp79">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, dobili ste nekaj vprašanj, izvolite.</p>
            </sp>
            <sp xml:id="SDZ5-Redna-12-2009-12-18.sp80">

               <speaker>DR. FRANC KRIŽANIČ:</speaker>

               <p>Hvala lepa. Torej gremo kar od točke do točke. Prvič. Davki na motorna vozila se
               obračunavajo in plačujejo tam, kjer je to vozilo registrirano. Slovenski državljani s
               stalnim prebivališčem v Sloveniji lahko imajo v posestvi samo vozilo, ki je
               registrirano v Sloveniji. To je v skladu z zakonom o varnosti cestnega prometa.
               Rabljeni avtomobili so, kadar jih uvažamo, obdavčeni tako kot novi avtomobili in
               pridejo pod isti režim. Se pravi v bistvu bo spodbujan uvoz ekološko čim bolj
               učinkovitih vozil, ne glede na to, ali so stara ali nova. Sprememba davčnega režima
               ni linearna. Nekatera vozila se bodo pocenila, nekatera vozila se bodo podražila.
               Tisto, kar je dodatno spodbudilo ali pa dodatno bremenilo starejša vozila, je
               predvsem davek na oziroma dodatna stopnja na vozila, ki so do Euro 4 kakovostnega
               razreda, tista, ki so nad, bodo pa razbremenjena. To obremenjuje nekatere, ki
               prodajajo starejše tehnologije. Jaz pričakujem, da se bodo proizvajalci temu zelo
               hitro prilagodili, da se prilagajajo že zaradi evropskih standardov in da bo v bodoče
               praktično cela vrsta teh vozil tudi višjega razreda dovolj ekološko učinkovitih.</p>
               <p>Zdaj dejstvo je, da je pred Evropsko unijo verjetno poenotenje davčnih stopenj, večje
               kot ga imamo sedaj, ker davčna konkurenca seveda ne prinaša ugodnih gospodarskih
               rezultatov. To se je najbolj boleče pokazalo na finančnem sektorju, kjer je davčna
               konkurenca ali pa davčna nebesa so običajno povezana še z regulacijskimi nebesi in to
               potem ustvarja netransparentno gospodarjenje s končnim negativnim rezultatom, ki je
               povzročil hitro širjenje finančne krize iz sorazmerno majhnih jeder, kjer je nastala.
               Jaz mislim, da bo prišlo do poenotenja. Trenutna stopnja tega poenotenja je taka, da
               imamo minimalizirane trošarine pri večini alkoholnih pijač, se pravi pivo, žgane
               pijače, nekatera peneča vina, pri cigaretah in pri energentih. In te se potem
               postopno tudi dvigujejo, na primer pri energentih se bodo januarja povečale
               trošarine, minimalne, pri cigaretah pa sredi naslednjega leta. Hvala lepa. </p>
            </sp>
            <sp xml:id="SDZ5-Redna-12-2009-12-18.sp81">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zaključujem razpravo o predlogu zakona v celoti.</p>
               <p>Prehajamo na razpravo o členu in vloženih amandmajih. Gre za 4. člen in za šest
               amandmajev, ki jih je vložila Poslanska skupina SDS, en amandma Poslanske skupine
               Slovenske ljudske stranke ter en amandma poslanskih skupin SD, Zares, DeSUS in LDS.
               Želi kdo besedo? (Ne.) Zaključujem razpravo. Končali smo z razpravo o amandmajih, o
               katerih bomo v skladu s časovnim potekom seje zbora odločali danes v okviru
               glasovanj, po prekinjeni 23. točki dnevnega reda. S tem prekinjam to točko dnevnega
               reda.</p>
               <p>Prehajamo na <title>5. TOČKO DNEVNEGA REDA - NA TRETJO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IGRAH NA SREČO.</title> Predlog zakona je v
               obravnavo predložila Vlada. Besedo dajem predstavniku Vlade za dopolnilno
               obrazložitev predloga. Dr. Franc Križanič, Minister za finance. Izvolite.</p>
            </sp>
            <sp xml:id="SDZ5-Redna-12-2009-12-18.sp82">

               <speaker>DR. FRANC KRIŽANIČ:</speaker>

               <p>Hvala lepa. Spoštovani predsednik, spoštovane poslanke in poslanci! Dovolite, da vam
               na kratko predstavim zakon, ki je pred vami. Predlog zakona o spremembah in
               dopolnitvah Zakona o igrah na srečo uvaja nujno potrebne popravke veljavnega zakona
               na določenih področjih, zlasti na področju odgovornega prirejanja iger na srečo in na
               področju nadzora. Tega predvsem povečuje na področju elektronskih iger na srečo, ki
               se sedaj hitro širijo.</p>
               <p>S predlaganimi spremembami in dopolnitvami želimo zlasti zaščititi mladoletne in
               druge občutljive osebe pred škodljivimi vplivi in posledicami igranja iger na srečo,
               ter uveljaviti družbeno odgovorno prirejanje iger na srečo, povečati učinkovitost
               nadzora zlasti pri nedovoljenem prirejanju iger na srečo, brez koncesije Vlade RS,
               omogočiti sodelovanje prirediteljev klasičnih iger v skupnih igrah z drugimi
               prireditelji, odpraviti nepotrebne omejitve pri poslovanju prirediteljev in
               koncesionarjev za prirejanje iger na srečo, ki so v pristojnosti organov opravljanja,
               enakopravno in pregledno urediti napitnine v igralniški dejavnosti, v okviru
               pristopnih pogajanj za članstvo Slovenije v OECD odpraviti dosedanjo diskriminacijo
               ali pridržek, da so lahko v lastništvu koncesionarja, ki prireja igre na srečo,
               udeležene le osebe iz evropskega gospodarskega prostora, pa tudi jasneje zapisati
               določbe, ki so se ob izvajanju izkazale za nedorečene ali neusklajene z določbami
               drugih zakonov, zlasti zakona o preprečevanju pranja denarja.</p>
               <p>Družbeno odgovorno prirejanje iger na srečo ter zaščita igralcev pred škodljivimi
               posledicami prekomernega igranja iger na srečo bo zagotovljena s starostno omejitvijo
               najmanj 18 let za igralce spletnih iger na srečo, z obveznostjo koncesionarjev, da
               igralcem zagotovijo napotke za odgovorno igranje in informacijo o tem, kje lahko
               dobijo pomoč, ter z možnostjo, da igralec s pisno izjavo zahteva, da se mu prepove
               udeležba pri igrah na srečo. To izjavo pa so dolžni upoštevati vsi koncesionarji v
               Sloveniji. S predlogom zakona želimo tudi povečati učinkovitost nadzora zlasti na
               področju nedovoljenega prirejanja iger na srečo brez koncesije Vlade Republike
               Slovenije, kar omogoča subsidiarna uporaba zakona o inšpekcijskem nadzoru, ki daje
               inšpektorjem pooblastila za izvajanje posebnih ukrepov. Nadzorni organ bo lahko
               ponudniku storitve informacijske družbe naložil omejitev dostopa do spletnih strani
               oziroma drugih povezav, preko katerih se prirejajo igre na srečo brez koncesije. K
               večji učinkovitosti nadzora prispevajo tudi na novo določene višje globe za posamezne
               prekrške, ki upoštevajo težo tega prekrška. Ob nujnih popravkih, ki jih prinaša ta
               predlog zakona, želimo poudariti, da je v pripravi strategija razvoja iger na srečo,
               ki obravnava sistemska vprašanja urejanja iger na srečo, zlasti vrste iger na srečo,
               število dodeljenih koncesij, lastniško strukturo koncesionarjev, dajatve od iger na
               srečo in upravičence delitev dajatev. Na podlagi strategije razvoja iger na srečo bo
               nato pripravljen nov zakon o igrah na srečo in priložen cenjenemu zboru sredi
               naslednjega leta.</p>
               <p>Spoštovane poslanke in poslanci! Vlada predlaga Državnemu zboru, da podpre predlog
               zakona o spremembah in dopolnitvah zakona o igrah na srečo, kot je bil oblikovan v
               drugi obravnavi. Hvala lepa.</p>
            </sp>
            <sp xml:id="SDZ5-Redna-12-2009-12-18.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Sledi predstavitev stališč poslanskih skupin. Stališče
               Poslanske skupine Slovenske ljudske stranke bo predstavil mag. Radovan Žerjav.</p>
            </sp>
            <sp xml:id="SDZ5-Redna-12-2009-12-18.sp84">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovani minister, kolegice in kolegi. Prirejanje
               iger na srečo je gospodarska dejavnost in kot taka predstavlja pomemben vir dohodka
               države in lokalnih skupnosti. Po drugi strani pa igre na srečo statistično dokazano
               prinašajo tudi veliko družbenih, družinskih in osebnih problemov in tragedij. Zaradi
               tega je bistvenega pomena, da le-te potekajo v urejenem in nadzorovanem okolju, da se
               zagotavlja varstvo potrošnikov in javni red. Zaradi te naravne dejavnosti iger na
               srečo je pomembno, da se posebna skrb namenja udeležencem iger na srečo oziroma
               igralcem, da se v čim večji meri preprečijo njihova odvisnost od iger na srečo in s
               tem povezane posledice zanje, za njihove družine in celotno družbo. Zato podpiramo
               intenco zakona, ki povečuje družbeno odgovornost prirediteljev in koncesionarjev za
               prirejanje iger na srečo in obenem igralcem omogoča, da se sami odločijo za omejitev
               ali prepoved igranja za določeno časovno obdobje.</p>
               <p>V zgoraj omenjenem kontekstu podpiramo tudi določbe predlaganega zakona, ki
               povečujejo učinkovitost nadzora, zlasti pri nedovoljenem prirejanju iger na srečo
               brez koncesije Vlade Republike Slovenije, pri čemer imamo v mislih predvsem razno
               razne naprave v gostinskih lokalih. S subsidiarno uporabo zakonov, ki urejajo
               inšpekcijski nadzor, bodo inšpektorji dobili tudi pravice in dolžnosti izvajanja
               posebnih ukrepov, kot so zapečatenje prostorov in opreme, ustavitev ali prekinitev
               dobave električne energije, vode, telekomunikacijskih zvez in tako dalje.</p>
               <p>Kot smo napovedali že v predhodnih obravnavah, bomo v Poslanski skupini Slovenske
               ljudske stranke predlagani zakon podprli. Hvala lepa.</p>
            </sp>
            <sp xml:id="SDZ5-Redna-12-2009-12-18.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skušine DeSUS bo predstavil gospod Matjaž Zanoškar.
            </p>
            </sp>
            <sp xml:id="SDZ5-Redna-12-2009-12-18.sp86">

               <speaker>MATJAŽ ZANOŠKAR:</speaker>

               <p>Hvala, predsedujoči. Spoštovani gospod minister, kolegice in kolegi. Stališče
               Poslanske skupine DeSUS glede Predloga zakona o spremembah in dopolnitvah Zakona o
               igrah na srečo je sledeče.</p>
               <p>Poslanska skupina DeSUS se je vse do tega trenutka aktivno vključevala in tudi
               podpirala vse spremembe tega zakona. Vemo, da je to področje eno izmed tistih, ki se
               je v zadnjem času hitro razvijalo, dobivalo drugačne vsebine in drugačne razsežnosti,
               tudi z vključevanjem možnosti elektronskih komunikacij, z možnostjo internetnih
               sklopov je ta dejavnost postala širša in dosegljiva širšemu krogu ljudi. Vendar vemo,
               da je ta gospodarska dejavnost tudi na drugi strani lahko zelo velika past za
               posameznike, zato se nam zdi, da so predlogi novele zakona prave in nekako vejejo to
               družbeno odgovornost, ki jo imamo do vseh tistih, ki se s tem ukvarjajo. Pozdravljamo
               vse spremembe v segmentih, ki se dotikajo nadzora, ki se dotikajo zaščite mladoletnih
               in občutljivih oseb pred škodljivimi vplivi in posledicami teh iger. Strinjamo se
               tudi z ureditvijo napitnin na tem področju. Strinjamo se tudi z ureditvijo na sistemu
               interneta. Popolnoma se strinjamo tudi z dajanjem koncesij, z njihovim spremljanjem
               in pa obvladovanjem tega področja v naši državi.</p>
               <p>Kot je bilo že rečeno, naša poslanska skupina sprejema vse te predvidene spremembe
               zakona in jih bomo tudi v taki meri potrdili. Hvala.</p>
            </sp>
            <sp xml:id="SDZ5-Redna-12-2009-12-18.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Bogdan Barovič.</p>
            </sp>
            <sp xml:id="SDZ5-Redna-12-2009-12-18.sp88">

               <speaker>BOGDAN BAROVIČ:</speaker>

               <p>Hvala lepa za besedo, gospod podpredsednik. Gospod minister s sodelavci, kolegice in
               kolegi! V Slovenski nacionalni stranki smo ves čas razprave o Predlogu zakona o
               spremembah in dopolnitvah Zakona o igrah na srečo poudarjali, da bi bilo najbolje, da
               bi se že v prvi fazi držali priporočila Zakonodajno-pravne službe, ki je ugotovila,
               da predlog zakona spreminja več kot tretjino osnovnega zakona, kar je meja, ki jo
               postavljajo nomotehnične smernice, in da bi bilo bolje poseči po oblikovanju novega
               zakona. Ker razprava ni šla v to smer, sta bili potem še dve vsebini, ki sta bili za
               nas zelo zanimivi. Prva je o tem, kdo je tisti, ki je glavni akter v zakonu, in pa
               tisti del, ki je zanimiv za vse, kako urediti napitnine. Mislim, da smo se vsaj v teh
               točkah nekako uskladili na matičnem delovnem telesu, da naj bodo napitnine sestavni
               del plač, ki jih dobivajo zaposleni v igralnicah, samo tistih, ki si te napitnine
               tudi prislužijo s svojim delom. Je pa tudi res, da te napitnine ne bi mogle biti
               neobdavčene oziroma je bil predlog, da se zanje ne bi plačevalo zavarovanja, kar pa
               ne gre, zato ker načelo enakosti v naši državi pomeni, da so vsi, ki prejemajo plače,
               dolžni plačevati tudi državi tisto, kar je njenega.</p>
               <p>Zato v Slovenski nacionalni stranki temu zakonu ne bomo nasprotovali.</p>
            </sp>
            <sp xml:id="SDZ5-Redna-12-2009-12-18.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanskega kluba LDS bo predstavil mag. Borut Sajovic.</p>
            </sp>
            <sp xml:id="SDZ5-Redna-12-2009-12-18.sp90">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Prijazen pozdrav tudi ministru za finance
               in sodelavki!</p>
               <p>O igralništvu se v Sloveniji v zadnjih mesecih kar veliko govori. Zgodbe nakazujejo,
               da smo v preteklosti očitno preveč stavili samo na enega konja, kajti slovenski
               turizem, razvoj podeželja in še kaj je zagotovo več kot pa samo igralništvo, na
               področju katerega so se v zadnjem času pojavile številne težave, na drugi strani tudi
               nenormalne zahteve vključenih v ta sistem. In prav je, da se je ministrstvo lotilo
               spremembe zakona, kar v Poslanskem klubu Liberalne demokracije Slovenije tudi
               podpiramo. Je pa zanimivo, da se je Predlog zakona o spremembah in dopolnitvah Zakona
               o igrah na srečo v dosedanji proceduri izkazal za velik predmet poželenja
               najrazličnejših interesnih skupin. Kljub temu, da se spremembe in dopolnitve zakona o
               igrah na srečo, ki jih je predlagala Vlada, osredotočajo predvsem na ukrepe za
               zaščito mladoletnikov in drugih ranljivih skupin, predlagano subsidiarno uporabo
               zakona, ki ureja inšpekcijski nadzor, podrobnejšo opredelitev prirejanja iger na
               srečo in omejitev za udeležence iger na srečo, ki so mlajši od 18 let - jaz vas moram
               s tega mesta prijazno napotiti, da preberete poročilo, ki ga pripravi ambulanta, ki
               za odvisnike od iger na srečo deluje v Novi Gorici, bom rekel, pretresljivo branje,
               videli boste, da ni vse samo v denarju - določitev stopnje koncesijske dajatve za
               prirejanje posebnih iger na srečo po internetu, odpravo prepovedi naložb prireditelja
               pri drugih pravnih osebah in podjetnikih, kar pomeni, da prireditelj pri prirejanju
               posamezne klasične igre na srečo ne sodeluje z drugimi domačimi ali tujimi
               prireditelji, le-to bo omogočalo prirediteljem trden, trajnosten in nadzorovan
               razvoj, s katerim klasične igre na srečo zagotavljajo pomemben vir za financiranje
               invalidskih, humanitarnih in športnih organizacij in določbo, kako se obravnavajo
               napitnine v igralnih prostorih.</p>
               <p>V razpravi na matičnem delovnem telesu pa se je razprava osredotočila predvsem na dve
               področji, to je na že omenjeno obravnavo napitnin in na odpravo najvišje 20% stopnje
               koncesijske dajatve za posebne igre na srečo. Zanimiv je bil amandma, ki je bil
               vložen za obravnavo napitnin, ta je namreč predvideval izvzetje plačevanja prispevkov
               za socialno in zdravstveno zavarovanje. V poslanskem klubu Liberalne demokracije smo
               do tega vprašanja izrazili enako načelno stališče kot Vlada, in sicer, ker so
               specifično v igralništvu specifično napitnine sestavni del plače, se morajo od tega
               dohodka plačevati tudi vsi prispevki. Če bi dopustili takšno izjemo, bi to pomenilo
               na eni strani neskladje z drugo zakonodajo, ki ureja plačevanje prispevkov, kljub
               temu, da moramo reči, da razumemo zaposlene v igralništvu, pa menimo, da ta trenutek
               zagotovo ni primeren za tovrstne izjeme. Tudi argument, ki je bil izpostavljen, da se
               bo višina dobljenih napitnin prav zaradi obremenitev s prispevki zmanjšala, ne drži,
               saj so se napitnine zmanjšale skladno s skupnimi prihodki igralnic predvsem zaradi
               upada dejavnosti. Vsekakor pa smo v Poslanskem klubu Liberalne demokracije Slovenije
               mnenja, da bi področje napitnin morali sistemsko urediti na nacionalnem nivoju in na
               področju vseh, tudi ostalih gospodarskih sektorjev.</p>
               <p>Drugo pomembno vprašanje pa se je vzpostavilo pri odpravi 20% stopnje koncesijske
               dajatve. Kot je splošno znano, igralnice v Sloveniji v zadnjem letu izkazujejo
               negativne poslovne rezultate. Ne bi želeli špekulirati, kaj je botrovalo temu, za to
               bodo seveda poskrbeli in pripravili analize pristojni. Bi pa s tega mesta izpostavil
               dejstvo, da je tej panogi zagotovo treba v teh kriznih časih pomagati, saj so
               igralnice in njihova dejavnost z gospodarskega vidika preveč pomembne, da bi si lahko
               privoščili, da jih pustimo propadu. Američani temu kdaj rečejo tudi "Too big to
               fall.". Kljub temu, da amandma ni bil sprejet, pa menimo, da bi bilo treba nameniti
               pozornost reševanju omenjene problematike, še posebej v luči stavk, ki so se in se
               nam še dogajajo.</p>
               <p>Glede na omenjeno dejstvo pa tudi menimo, da se moramo v Sloveniji resno vprašati
               predvsem to, kako naprej na področju igralništva, kakšna bo naša nadaljnja
               strategija. Ob vseh teh dogajanjih smo lahko vse bolj mnenja, da smo v preteklosti v
               gospodarskem smislu zagotovo preveč stavili na kocko igralništva. Tu se moramo
               zavedati tudi dejstva, da ta dejavnost prinaša močno negativne posledice, tudi za
               posameznike, še enkrat poudarjam, ki postanejo odvisni. In to niso bogati odvisniki,
               to vse bolj postajajo ljudje, ki si v igralnicah na začetku najprej najdejo zabavo,
               nato pa se znajdejo v brezizhodni spirali odvisništva.</p>
               <p>Zato v Poslanskem klubu Liberalne demokracije Slovenije v najbližji prihodnosti
               pričakujemo, da Vlada predstavi strategijo na področju razvoja igralništva, ki naj na
               vsa ta dejstva, ki se tičejo te gospodarsko pomembne panoge, na drugi strani pa močne
               odvisnosti posameznih regij in tudi negativnih učinkov na posameznika, na družino, da
               se najdejo rešitve in se to upošteva.</p>
               <p>Predlagani zakon po našem mnenju prinaša manjše, a zagotovo zelo pomembne spremembe,
               ki urejajo to področje, zato bomo v Poslanskem klubu Liberalne demokracije Slovenije
               to podprli.</p>
               <p>Hvala lepa.</p>
            </sp>
            <sp xml:id="SDZ5-Redna-12-2009-12-18.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil dr. Luka Juri.</p>
               <p>Izvolite.</p>
            </sp>
            <sp xml:id="SDZ5-Redna-12-2009-12-18.sp92">

               <speaker>DR. LUKA JURI:</speaker>

               <p>Hvala lepa.</p>
               <p>Socialni demokrati razumemo predlog novele zakona o igrah na srečo predvsem kot
               namero Vlade, da aktualizira in bolje uredi nekatere težave in odprta vprašanja na
               področju iger na srečo.</p>
               <p>Predvsem pomemben je del novele, ki bolje urejuje področje zasvojenosti z igrami na
               srečo, zasvojenost, ki je bila pravkar poudarjena, tako da bo po novem možna tudi
               samoprepoved za daljše obdobje, ki jo bodo igralnice morale strogo spoštovati. Tudi
               urejanje spletnih iger na srečo predstavlja pomembno aktualizacijo zakona, katerega
               je v sedanjih obliki informacijska tehnologija že prehitela. Posebno vprašanje
               napitnin je nedvomno bolje urejeno kot sedaj, saj bo uspešnost določenega delovnega
               mesta preko nagrajevanja z napitninami s strani gostov bolj poznala, od tega pa bodo
               pravilno izvzeti vodilni kadri, ki pri pridobivanju napitnin nimajo posebne
               vloge.</p>
               <p>Širša novela zakona o igrah na srečo je odprla eno pomembno vprašanje: kakšna bo
               vloga igralništva v Sloveniji v prihodnosti. Ta vloga bo najverjetneje drugačna, sama
               po sebi tudi manj relevantna tudi za tista področja, kjer je doslej razvoj v veliki
               meri slonel prav na igralništvu. Prihodnost je najverjetneje v povezavi same ponudbe
               igralništva s širšo turistično ponudbo. Tudi samo igralništvo pa bo moralo imeti več
               lokalnega porekla v smislu povezovanja iger in kazinojev v slovensko kulturno krajino
               in naravno dediščino, kar bo lahko dodatno privlačilo ne le tiste tipične igralce, ki
               napol zdolgočaseno čakajo, da se obrne karta, ustavi ruletna kroglica ali pa boben v
               igralnem avtomatu, ampak tiste, ki se s tem ne zadovoljijo in želijo več
               interaktivnosti, več kulturnokrajnega priokusa, skratka, več dodane vrednosti. V
               prihodnosti igralništvo samo po sebi ne bo več dovolj, saj se bo tudi konkurenca na
               tem področju povečala. Potrebno pa bo staviti na človeku prijazno podobo slovenskega
               igralništva in skrb na človeka, ki je lahko v enem trenutku strastni igralec, v
               drugem trenutku pa človek, ki prav zaradi igranja potrebuje pomoč družbe. Hvala.</p>
            </sp>
            <sp xml:id="SDZ5-Redna-12-2009-12-18.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               gospod Danijel Krivec.</p>
            </sp>
            <sp xml:id="SDZ5-Redna-12-2009-12-18.sp94">

               <speaker>DANIJEL KRIVEC:</speaker>

               <p>Hvala, spoštovani predsedujoči. Spoštovani minister. Cenjene kolegice in kolegi.</p>
               <p>Vloženi zakon o igrah na srečo naj bi s predlaganimi spremembami nevtraliziral
               posledice gospodarske krize, ki močno vpliva na prihodke igralniških podjetij ter na
               njihovo sposobnost plačevanja vseh obveznosti. Kriznost tega trenutka dokazujejo
               težave vseh koncesionarjev, ne glede na njihovo velikost in geografsko lokacijo.
               Nekateri od koncesionarjev že imajo likvidnostne težave in se borijo za svoj obstoj.
               Ogrožena so delovna mesta, posledično pa tudi prihodki lokalnih skupnosti in tudi
               državnega proračuna. Zaostrovanje domače, povečanega števila domačih salonov, in tuje
               konkurence, povečanje kapacitet v sosednjih državah, spletni nadomestki posebnih igre
               na srečo v igralnicah je v zadnjih letih povzročilo občutno zniževanje profitnih
               stopenj pri izvajanju iger na srečo.</p>
               <p>Obstoječe posebne igralniške dajatve temeljijo na oceni dobičkonosnosti ter tržni
               strukturi iz leta 2001. Položaj panoge v letu 2009 pa je neprimerno drugačen, kar bi
               bilo treba smiselno upoštevati tudi v tej področni zakonodaji. Generalni cilji, ki
               jih predlagane spremembe in dopolnitve zakona prinašajo, so načeloma dobri, govorimo
               o napitninah, večjem nadzoru in tako naprej, in so tudi za nas sprejemljivi. Vendar
               pa bi bilo vse te cilje, ki jih novi zakon želi doseči, možno podpreti le v primeru,
               da bi vsaj nekatere od naših amandmajev sprejeli. Po našem mnenju Predlo zakona o
               spremembah in dopolnitvah Zakona o igrah na srečo ni dosleden, ker ne odgovarja
               predvsem na temeljne razvojne probleme v slovenskem igralništvu, ne temelji na
               aktualnih ekonomskih in statističnih podatkih ter gospodarskih poslovnih kazalnikih,
               ne upošteva in ne temelji na aktualnih znanstvenih raziskavah in študijah ter
               ugotovitvah trendov, omejuje dejavnost igralnic in favorizira razvoj zasebnega
               podjetja Športna loterija, d.d., še naprej omogoča podeljevanje koncesij brez javnih
               razpisov, krepi monopol zasebnega podjetja na področju športnih stav in spletnega
               igralništva, omogoča odliv denarja v davčne oaze, krepi politično upravljanje uprav
               gospodarskih družb na področju igralništva in dejansko ne sledi aktualnim razmeram in
               trendom, ki so trenutno v svetu.</p>
               <p>V veljavni ureditvi je prirejanje iger na srečo omogočeno le družbam s koncesijo za
               prirejanje klasičnih iger na srečo, to sta Loterija Slovenije in Valantova športna
               loterija, ter družbam s koncesijo za prirejanje posebnih iger na srečo v igralnicah.
               Ministrstvo bi s spremembami igralniškega zakona, ki je sedaj v proceduri in ki ga
               bomo verjetno sprejeli, Loterijo Slovenije in Športno loterijo zavarovalo pred domačo
               konkurenco tudi na področju spletnega igralništva. Ohranja se ureditev, po kateri je
               prirejanje iger na srečo po internetu dovoljeno le že omenjenim prirediteljem
               klasičnih in posebnih iger na srečo. Za dodatek pa bi še bolj zaščitili monopol glede
               športnih stav. Zakon predvideva zmanjšanje pravic igralnic, saj jim onemogoča
               prirejanje športnih stav. Igralnicam je s tem odvzet nov pomemben vir zaslužka,
               predvsem pa Vlada s svojimi ukrepi onemogoča razvoj konkurenčnega trga. Tako se
               slovenski ponudniki internetnih iger na srečo ne bodo mogli spustiti v konkurenčni
               boj v mednarodnem prostoru, saj se internetne igre ne glede na vse poskuse omejevanja
               tržijo na globalnem nivoju. Večja preglednost in konkurenca bi prinesla tudi več
               denarja v proračun oziroma za financiranje invalidskih in športnih organizacij, kar
               ste vsi poudarjali.</p>
               <p>Ob tem bi pa Slovenija morala upoštevati spremembe tudi v sosednjih državah, ki so že
               liberalizirale zakonodajo. Govorim o Hrvaški, Madžarski, Črni Gori in Srbiji v
               zadnjem času in tudi načrtujejo gradnjo večjih turistično igralniških kompleksov, ki
               bodo zaradi bližine prav gotovo dolgoročno vplivali na turistično gospodarstvo tudi v
               Sloveniji.</p>
               <p>Zakonodajo je liberalizirala tudi Republika Italija, ki dovoljuje omejeno prirejanje
               iger na srečo v gostinskih lokalih. Vsa ta dejstva, ki jih navajamo so podlaga za to,
               da mi zakon o igrah na srečo v tem trenutku ne moremo podpreti, saj nikakor ne rešuje
               situacije na tem področju, na nek način jo celo poslabšuje.</p>
            </sp>
            <sp xml:id="SDZ5-Redna-12-2009-12-18.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin in sledi razprava
               poslank in poslancev o predlogu zakona v celoti. Gospod Barovič ne bo razpravljal.
               Gospod Anton Anderlič. (Ne.) Gospod Srečko Prijatelj. (Ne.) Gospa Breda Pečan. (Ne.)
               Mag. Franc Žnidaršič. (Ne.) Mag. Borut Sajovic. (Ne.) Gospod Miroslav Klun. (Ne.)
               Matjaž Zanoškar. (Ne.) Gospod Miran Györek. (Ne.) Gospod Danijel Krivec. (Ne.) Gospod
               Mirko Brulc. Izvolite.</p>
            </sp>
            <sp xml:id="SDZ5-Redna-12-2009-12-18.sp96">

               <speaker>MIRKO BRULC:</speaker>

               <p>Jaz pa bom. Hvala lepa. Gospod minister, spoštovani podpredsednik Državnega zbora.
               Veliko bi bilo za povedati o igralništvu, vendar sem prepričan, da bo za to čas
               takrat, ko bo na naših mizah predlog novega zakona. Mi smo včeraj imeli v mestnem
               svetu dvourno razpravo o družbi HIT in marsikaj o tem bi lahko prinesel v ta Državni
               zbor, vendar mislim, da to trenutno ni potrebno.</p>
               <p>Predlog sprememb in dopolnitev tega zakona bom podprl, ker mislim, da so korak
               naprej, in se ne morem strinjati s tem, da poslabšuje igralniško dejavnost in pa
               ponudbe iger na srečo v naši državi. Nikakor ne. Jo zavaruje, jo nadzoruje in urejuje
               nekatere zadeve, ki so bile vprašljive, pa ne samo v velikih igralniških centrih,
               ampak tudi v salonih. S čim se ne strinjam? Kot nekdanji pedagoški delavec si mislim,
               da je 18. leto starosti, ko lahko tak mladenič stopi v spletno igro na srečo, prerano
               obdobje. Takrat še ni zrela osebnost in izkušnje, ki jih imamo, ki so vezane na
               zasvojenost z igro na srečo, v našem okolju, so res, kot je že bilo rečeno, zelo
               hude, tragične v mnogih primerih. Nešteto hudih zadev se je dogajalo na oni strani
               meje, ampak enako moramo poskrbeti za to, da je to igranje na srečo varno in ta
               predlog zakona tukaj pripravlja nekatere in uvaja nekatere dodatne varovalke. Mogoče
               bi bilo treba to starostno dobo povečati na 22 let ali kakšno drugo leto, 18 se mi
               zdi prenizko. Rešuje se tudi problem napitnine. Jaz moram povedati, da je napitnine
               bilo v preteklih obdobjih ogromno, res ogromno, 12 milijonov in še več samo v družbi
               HIT. To sedaj zelo, zelo upada in kot sem že na odboru slišal, nekateri napitnino
               izenačujejo s podkupnino, prav zaradi urejenih odnosov ne gre za nikakršno
               podkupnino. Igralec, ki dobi, potem vloži neko nagrado celotni mizi in osebju v režo,
               tisti, ki tega ne veste, to se potem zbira in se deli. In se strinjam tudi s tem, da
               je ta del plače obdavčen, kot je vsak naš prihodek obdavčen oziroma plačujemo
               prispevke za to, kar je potrebno. Jaz upam, da bo nov zakon prinesel veliko novosti,
               najprej na obremenitvi igralništva, davčni obremenitvi, kajti v nasprotnem primeru
               nam bo ta zlata kokoš počasi odmrla, kar ne bi bilo prav. Da bo igralništvo le
               dodatek turizmu, za kar si zelo prizadevamo. V Novi Gorici doslej tega pravzaprav ni
               bilo. Ljudje so prihajali v Park ali v Perlo, odigrali in šli domov, nobene druge
               turistične ponudbe ni bilo, ni bilo interesa, da bi ti gostje ostajali v Novi Gorici
               ali na Goriškem ali v Sloveniji več časa, da bi čez dan doživljali neke dogodke in
               mogoče zvečer šli moški v igralnico. To je bilo doslej zanemarjeno. Povezovanje
               igralništva s turizmom, ne nazadnje odlična povezava z bovškim turizmom, kolega
               Krivic že ve, smučišče in tako dalje, in vse druge ponudbe, ki jih imamo na tem
               teritoriju, je treba potem nadgraditi samo še z igralništvom. Igre na srečo naj ne bo
               neka rešitev iz krize tistega, ki se trenutno počuti v slabem položaju, živi v
               prepričanju, da bo vložil, ne vem, 500 evrov in postal milijonar. Taka razmišljanja
               vodijo izključno v nesrečo, in to ne samo tisto dotično osebo, ampak celotne družine.
               In tukaj je varovalka, ki je jasno zapisana v tem predlogu spremembe zakona, da se bo
               lahko vstop samoprepovedal vstop, lahko bo družina to storila, da bodo za ta vstop v
               igralnico obvezne tudi ostale igralnice, ne samo ta matična, kjer se ti prijaviš, da
               čutiš to potrebo, da bi ti preprečili vstop v igralništvo, ker se ne moreš
               obvladati.</p>
               <p>Prepričan sem, da bo nova zakonodaja tudi prispevala k temu, da se ne bo več delilo
               koncesij tako, kot se je v Bajukovem ministrstvu, kajti verjemite, nikar si ne želite
               igralnice ali igralnega salona nekje v eni majhni občini, prepričani, da bo to rešilo
               občinski proračun. Nasprotno, to prinaša težave. Igralništvo spada v velike
               turistične destinacije, na mejo. Tudi ta družba HIT ima v svojem programu razvoja
               pridobivanje bogatih gostov iz tujine. To je tisto. Ne pa, ko gre gospodinja v
               igralnico z 200 evri, v prepričanju, da bo rešila družinski proračun.</p>
               <p>Jaz bom ta predlog zakona o spremembah podprl, ker mislim, da je pravi. Seveda sem v
               štartu pričakoval več, da bo možno še kaj dodatno, ampak z obljubo ministrstva, da se
               intenzivno pripravlja nova zakonodaja na tem področju, me to potolaži. Upam, da bomo
               spomladi imeli resne razprave o drugih vsebinah igralniške zakonodaje. Hvala lepa.
            </p>
            </sp>
            <sp xml:id="SDZ5-Redna-12-2009-12-18.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa. Anton Urh ne bo razpravljal, Zmago Jelinčič Plemeniti. (Ne.) Gospod Franc
               Jurša ne bo razpravljal. Gospod minister, želite besedo? (Ne.) hvala lepa.
               Zaključujem razpravo o predlogu zakona v celoti. Ugotavljam, da k predlogu zakona v
               tretji obravnavi ni bilo vloženih amandmajev, zato bo zbor o predlogu zakona v skladu
               s časovnim potekom seje zbora odločal danes v okviru glasovanj, pol ure po prekinjeni
               23. točki dnevnega reda.</p>
               <p>Prehajamo na <title>20. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O SKLADU KMETIJSKIH ZEMLJIŠČ IN GOZDOV
                  REPUBLIKE SLOVENIJE.</title>
               </p>
               <p>Predlog zakona je v obravnavo zboru predložila Vlada. Vprašam, koliko časa bodo
               predstavniki vlade potrebovali. Če kratek čas, potem jih počakamo, drugače bomo pa
               nadaljevali.</p>
               <p>Gospod Sajovic, izvolite.</p>
            </sp>
            <sp xml:id="SDZ5-Redna-12-2009-12-18.sp98">

               <speaker>MAG. BORUT SAJOVIC:</speaker>

               <p>Če lahko predsednik, imamo proceduralen predlog, da sejo prekinemo za 15 minut.</p>
            </sp>
            <sp xml:id="SDZ5-Redna-12-2009-12-18.sp99">

               <speaker>PODPREDSEDNIK MIRAN POTRČ:</speaker>

               <p>Oprostite, nisem vas slišal.</p>
            </sp>
            <sp xml:id="SDZ5-Redna-12-2009-12-18.sp100">

               <speaker>MAG. BORUT SAJOVIC:</speaker>

               <p>Jaz imam proceduralni predlog, če sejo prekinemo za 15 minut, da se nam pridružijo
               predstavniki Vlade in začnemo točko tako, kot se spodobi.</p>
            </sp>
            <sp xml:id="SDZ5-Redna-12-2009-12-18.sp101">

               <speaker>PODPREDSEDNIK MIRAN POTRČ:</speaker>

               <p>Sejo prekinjam do 13.05.</p>
               <p>(Seja je bila prekinjena ob 12.51 in se je nadaljevala ob 13.05.)</p>
            </sp>
            <sp xml:id="SDZ5-Redna-12-2009-12-18.sp102">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci!</p>
               <p>Nadaljujemo prekinjeno <title>20. točko dnevnega reda - obravnava Predloga zakona o
                  spremembah in dopolnitvah zakona o Skladu kmetijskih zemljišč in gozdov Republike
                  Slovenije, skrajšani postopek.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona. Besedo ima dr. Milan Pogačnik, minister
               za kmetijstvo, gozdarstvo in prehrano.</p>
            </sp>
            <sp xml:id="SDZ5-Redna-12-2009-12-18.sp103">

               <speaker>DR. MILAN POGAČNIK:</speaker>

               <p>Spoštovani gospod predsednik, spoštovane poslanke in poslanci! Javni zavod Sklad
               kmetijskih zemljišč in gozdov Republike Slovenije danes gospodari z 91.000 hektarji
               kmetijskih zemljišč. Od tega je 56.000 hektarjev v zemljiški uporabi in gospodari
               tudi z 224.000 hektarji gozdov. Obseg kmetijskih zemljišč in gozdnih zemljišč se je
               zaradi denacionalizacije, prenosa na infrastrukturne objekte in prenosa oziroma
               prodajo stavbnih zemljišč zmanjševal, tako, na primer, od leta 2003 za 32.000
               hektarjev kmetijskih zemljišč in 39.000 hektarjev gozdnih zemljišč. Še vedno pa je
               veliko nedokončanih prenosov kmetijskih zemljišč na sklad s strani bivših
               upravljavcev družbenega premoženja, približno 15.000 hektarjev.</p>
               <p>Kateri so glavni razlogi za spremembo zakona? Glavna naloga sklada leta 1993 ob
               njegovi ustanovitvi je bila izvedba postopkov denacionalizacije. Danes mora biti v
               ospredje postavljena vloga sklada kot javnega zavoda pri izvajanju ukrepov zaradi
               aktivne zemljiške politike in politike upravljanja z gozdovi, saj v preteklem obdobju
               ni bilo dovolj pozornosti usmerjene v to vprašanje. Menimo, da je zaradi izkušenj in
               evidenc primerna oblika organiziranja za izvajanje teh nalog. Pomembna vsebina je še
               določilo, ki omogoča, da sklad gospodari tudi s kmetijskimi zemljišči in gozdovi, za
               katere bi se lastniki odločili, da jih prenesejo v upravljanje sklada. To določilo je
               še posebej pomembno v zvezi z rešitvijo, ki jo predvidevamo v spremembi Zakona o
               kmetijskih zemljiščih, ki bo kot enega od pomembnih ciljev postavil aktivno in
               odgovorno lastništvo kmetijskih zemljišč.</p>
               <p>Namen sprememb je tudi uskladitev zakona z odločbo Ustavnega sodišča, ki je
               razveljavilo avtentično razlago petega odstavka 10. člena Zakona o skladu, s katero
               je bila Vladi Republike Slovenije dana možnost, da sama odloča o namenu razporejanja
               ustvarjenih presežkov prihodkov nad odhodki. Če sklad v bodoče ne bi mogel več
               uporabljati ustvarjenih presežkov za svoje poslovanje je v veliki meri ogrožena
               njegovo izvajanje njegovih zakonskih nalog. Zato je to tudi eden od pomembnejših
               razlogov za spremembo. Dokončno želimo urediti tudi evidenco nepremičnin, ki so v
               lasti države, v zemljiško knjigo, za kar je nujno učinkovitejše gospodarjenje s
               kmetijskimi zemljišči in gozdovi. Cilj je nameniti občinam, v katerih ležijo gozdovi,
               ki so v lasti Republike Slovenije, del sredstev, pridobljenih iz donosa koncesijske
               dejavnosti s področja gozdarstva na podlagi določil 164. člena Zakona o varstvu
               okolja, izhaja pa to tudi iz koalicijske pogodbe in je usklajeno z ureditvijo na
               drugih področjih, povezanih s koriščenjem javnih dobrin. Sledimo sklepu tega zbora iz
               januarja 2009, da Vlada takoj pristopi k spremembi zakonodaje za dokončanje prenosov
               nezazidanih stavbnih zemljišč na občine in da se ponovno vzpostavi prvotni kriterij
               prenosa, kot je bilo določeno z zakonom o javnih skladih iz leta 2000. Omogočiti
               želimo neodplačne prenose dodatnih nezazidanih stavbnih zemljišč na občine v
               primerih, ko se zasleduje javni interes oziroma v teh primerih omogočiti tudi
               sklepanje neodplačnih pogodb o stavbni pravici, stvarni služnosti in soglasij, saj se
               Vlada zaveda, da so občine pomemben nosilec razvoja in da je treba ustrezno urediti
               tudi prenose nezazidanih stavbnih zemljišč na občine tudi po letu 2004.</p>
               <p>Iz sklepa Državnega zbora in tudi iz koalicijske pogodbe izhaja tudi zaveza, s katero
               bo zagotovljen boljši nadzor nad delovanjem sklada in večja transparentnost
               postopkov. Zato se spreminja sestava in način imenovanja sveta sklada, ki bo potekala
               preko Kadrovsko-akreditacijskega sveta z javnim pozivom kandidatu in imenovanja
               direktorja, kar pa prehaja v pristojnost Vlade. Gre za vprašanje izvršilnih nalog, ki
               so v pristojnosti Vlade in ki lahko z operativnimi ukrepi v največji meri pripomore k
               izvajanju omenjenih zavez. Vloga Državnega zbora pri nadzoru nad delovanjem sklada z
               novelo zakona ostaja, saj je Vlada dolžna letno poročati Državnemu zboru o
               aktivnostih in ukrepih glede sklada. Ukrepe nadzora pa v celoti izvajajo
               profesionalne institucije na področju nadzora nad delovanjem in poslovanjem.</p>
               <p>S spremembo zakona bo sklad sam upravljal določene naloge na področju gozdarstva, ki
               niso predmet javne službe in za katere je sedaj plačeval storitve zavod za
               gozdove.</p>
               <p>Spremembe zakona prinašajo tudi nekatere spremembe na področju poslovanja. V delu, ki
               govori o načinu delitve presežka, se s spremembo ohranja finančna avtonomija sklada.
               V delu, ki se nanaša na prenos nezazidljivih stavnih zemljišč na občine, sklad ne bo
               predstavljal bistvenih sprememb. V delu, ki se nanaša na prenos koncesnin na občine,
               to sicer pomeni povečanje stroškov, kar pa po opravljenih izračunih ne bo vplivalo na
               tekoče poslovanje.</p>
               <p>Spoštovani zbor. Menim, da s spremembami obravnavanega zakona pristopamo k prvim
               nujnim ukrepov izvajanja aktivne zemljiške politike. Po sprejetju še druge
               zakonodaje, mislim, da se bo zaustavil trend nadaljnjega zmanjševanja obsega
               kmetijskih zemljišč, zato predlagam, da predlog sprememb zakona sprejmete.</p>
            </sp>
            <sp xml:id="SDZ5-Redna-12-2009-12-18.sp104">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za kmetijstvo, gozdarstvo in prehrano
               kot matično delovno telo. Besedo dajem podpredsedniku Alanu Bukovniku za predstavitev
               poročila odbora.</p>
            </sp>
            <sp xml:id="SDZ5-Redna-12-2009-12-18.sp105">

               <speaker>ALAN BUKOVNIK:</speaker>

               <p>Spoštovani gospod predsednik, spoštovani gospod minister s sodelavci, spoštovane
               kolegice in kolegi! Odbor za kmetijstvo, gozdarstvo in prehrano je na 11. seji 4.
               decembra 2009 kot matično delovno telo obravnaval Predlog zakona o spremembah in
               dopolnitvah Zakona o Skladu kmetijskih zemljišč in gozdov Republike Slovenije, ki ga
               je Državnemu zboru v obravnavo in sprejetje po skrajšanem postopku predložila Vlada
               Republike Slovenije. Kolegij predsednika Državnega zbora je na svoji 43. seji 9.
               novembra 2009 sklenil, da se predlog zakona obravnava po skrajšanem postopku.
               Odločitev o skrajšanem postopku pa je potrdil tudi Državni zbor na 11. seji 17.
               novembra 2009. Na seji odbora so sodelovali predstavniki Državnega sveta, Ministrstva
               za kmetijstvo, gozdarstvo in prehrano, Odbora za lokalno samoupravo in regionalni
               razvoj, Zakonodajno-pravne službe, Sklada kmetijskih zemljišč in gozdov Republike
               Slovenije, Kmetijske-gozdarske zbornice Slovenije in Zavoda za gozdove Slovenije.</p>
               <p>Do sedaj veljavni zakon o skladu je bil sprejet leta 1993 z namenom upravljanja in
               razpolaganja s kmetijskimi zemljišči, kmetijami in gozdovi v lasti Republike
               Slovenije. Po tem zakonu so naloge sklada, da izvaja aktivno kmetijsko zemljiško
               politiko in da kot dober gospodar zemljišč v lasti države vodi promet s temi
               zemljišči, ki jih daje v zakup v skladu z zakonom o kmetijskih zemljiščih oziroma za
               gozdove in podeljuje koncesije. S tem naj bi sklad skrbel za racionalno rabo
               obdelanosti in ohranjanje zemljišč, ki služijo tako za proizvodnjo kot za
               raziskovalno, učno, vzgojno dejavnost pa tudi za ohranjanje naravnega okolja in
               ohranitev ter trajnostni razvoj gozdov. Ena izmed glavnih nalog sklada je bila
               povezana tudi z denacionalizacijo. Sklad je namreč zavezanec za vračilo kmetijskih
               zemljišč, kmetij in gozdov prejšnjim lastnikom, v skladu s predpisi o
               denacionalizaciji in zavezanec za vračilo kmetijskih zemljišč, gozdov in kmetijskih
               gospodarstev na podlagi določil zakona o izvrševanju kazenskih sankcij.</p>
               <p>Odbor za kmetijstvo, gozdarstvo in prehrano se je opredelil do vloženih amandmajev in
               ni sprejel amandmaja Poslanske skupine Slovenske demokratske stranke k 8. členu in
               amandmajev Poslanske skupine Slovenske ljudske stranke k 3., 4., 5., 6., 7. in 12.
               členu. Amandma Poslanske skupine Slovenske ljudske stranke za spremembo drugega
               odstavka 7. člena, je postal brezpredmeten, ker amandma Poslanske skupine Slovenske
               ljudske stranke k temu členu zaradi nesprejetja vsebinsko povezanega amandmaja za
               spremembo prvega odstavka tega člena, napovedan je bil tudi umik amandmaja, ni bil
               sprejet. Brezpredmetni pa so postali tudi trije amandmaji Poslanske skupine Slovenske
               ljudske stranke k 8. členu zaradi sprejetja amandmajev odbora k temu členu. Odbor je
               v skladu s 128. členom Poslovnika Državnega zbora glasoval še o vseh členih predloga
               zakona in jih sprejel.</p>
               <p>Glede na sprejete amandmaje, je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji.</p>
            </sp>
            <sp xml:id="SDZ5-Redna-12-2009-12-18.sp106">

               <speaker>PODPREDSEDNIK MIRAN POTRČ:</speaker>

               <p>Hvala lepa. Sledi predstavitev stališč poslanskih skupin. Stališče poslanske skupine
               DeSUS bo predstavil Franc Jurša. Prosim.</p>
            </sp>
            <sp xml:id="SDZ5-Redna-12-2009-12-18.sp107">

               <speaker>FRANC JURŠA:</speaker>

               <p>Hvala lepa, gospod predsednik. Lep pozdrav minister s sodelavcem! Pred nami je
               predlog novele zakona o Skladu kmetijskih zemljišč in gozdov, ki je spodbudil precej
               pozornosti in debat ter nekaterim povzročil precej slabe volje. Tukaj mislim predvsem
               na Kmetijsko-gozdarsko zbornico Slovenije in Državni svet, ki sta predlog novele
               ocenila kot popolnoma nesprejemljiv. Nasprotno pa v poslanski skupini DeSUS menimo,
               da gre za predlog, ki prinaša dobre rešitve in večjo transparentnost delovanja
               sklada, kar pa verjetno moti tiste, ki so se lahko okoriščali prav zaradi te
               netransparentnosti in slabega pregleda. Ker gre za predlog, ki bo omogočil
               učinkovitejše delovanje sklada, bolje uredil evidenco nepremičnin in občinam vrnil
               nezazidana stavbna zemljišča, ga bomo v naši poslanski skupini tudi podprli. Zakonska
               novela bo skladu omogočila upravljanje zemljišč, ki niso v lasti Republike Slovenije,
               če se za tak način odloči lastnik, ter določila izredno prepoved prodaje tistih
               zemljišč in gozdov, za katere občine izdajo pisno informacijo, da je za njih
               predvidena namenska raba v stavbno zemljišče oziroma v primeru, ko se zemljišče
               nahaja v območju sprejetega prostorskega načrta oziroma znotraj območja državnega
               prostorskega načrta v pripravi. V upravljanje sklada lahko preide tudi drugo
               kmetijsko zemljišče, gozd ali kmetija, v lasti Republike Slovenije, ki ob uveljavitvi
               zakona o Skladu kmetijskih zemljišč leta 1993 niso bila družbena lastnina in so jih v
               državno last pridobili drugi upravljavci po letu 1993.</p>
               <p>V noveli se določa način uporabe presežkov prihodkov nad odhodki sklada. Ureditev
               tega vprašanje na navedeni način rešuje tudi problematiko virov financiranja, saj s
               tem sklad razpolaga z razpoložljivimi viri za tekoče leto že v začetku leta;
               opredeljuje sredstva in način uveljavitve višine sredstev, ki jih sklad nameni za
               izvajanje načrtovanih ukrepov za ohranjanje biotske raznovrstnosti kmetijskih
               zemljišč in gozdov v lasti Republike Slovenije na zavarovanih območjih, ki jih je
               ustanovila država. Predlog novele namenja občinam, v katerih ležijo gozdovi v lasti
               Republike Slovenije, del sredstev, pridobljenih iz donosa koncesijske dejavnosti s
               področja gozdarstva. V noveli se razširja nabor podatkov, do katerih bi bil sklad
               upravičen, ki jih potrebuje za bolj učinkovito in nemoteno delo. Na pomanjkljivost
               evidenc sklada je že večkrat opozorilo tudi Računsko sodišče. Prav tako se upošteva
               sprejeti sklep Državnega zbora, ki določa naj se pri prenosih nezazidanih stavbnih
               zemljišč na občine ponovno vzpostaviti kriterij 57. člena prvotnega zakona. Predlog
               predvideva, da sklad s stavbnimi zemljišči sodeluje na internem trgu države in jih po
               potrebi prenaša tudi na druge upravljavce, če le-ti ta zemljišča potrebujejo za
               opravljanje svojih nalog. Prav tako se predvideva možnost neodplačnih prenosov in
               brezplačnega obremenjevanja nepremičnin v lasti države v korist občin. Novela zakona
               o Skladu kmetijskih zemljišč in gozdov spreminja tudi sestavo in način imenovanja
               sveta sklada in imenovanja direktorja, ki prehaja v pristojnost Vlade, ukinja nadzor
               in opredeljuje najmanj enkrat letno poročanje Vlade Državnemu zboru o delovanju
               sklada ter določa način uporabe presežkov prihodkov nad odhodki sklada.</p>
               <p>Zakonska novela opredeljuje tudi sredstva in način opredelitve višine sredstev, ki
               jih sklad nameni za izvajanje načrtovanja ukrepov za ohranjanje biotske
               raznovrstnosti, ter občinam, v katerih so gozdovi v lasti države, namenja del
               sredstev, pridobljenih iz donosa koncesijskih dajatev s področja gozdarstva.</p>
               <p>Zakon določa tudi prenos ustreznega števila zaposlenih iz Zavoda za gozdove Slovenije
               na sklad, z namenom učinkovitejšega gospodarjenja v državnih gozdovih.</p>
               <p>Ker gre po naši oceni za dober predlog, ga bomo, kot že rečeno, tudi v naši poslanski
               skupini podprli. Hvala.</p>
            </sp>
            <sp xml:id="SDZ5-Redna-12-2009-12-18.sp108">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Miran Györek.</p>
            </sp>
            <sp xml:id="SDZ5-Redna-12-2009-12-18.sp109">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani predstavniki Vlade, minister, kolegice
               in kolegi! Predlog zakona o spremembah in dopolnitvah Zakona o Skladu kmetijskih
               zemljišč in gozdov Republike Slovenije je kar precej razburil slovensko kmetijsko in
               tudi politično javnost. V potrditev te trditve naj omenim samo različnost pogledov in
               stališč različnih slovenskih občin, županov, ki opozarjajo na številna odprta
               vprašanja in dileme, ki jih je treba ustrezno rešiti oziroma odpraviti, sicer bo
               prišlo do težav pri izvajanju predmetnega zakona. Sam namen sprememb in dopolnitev
               zakona je sicer razumen in smiseln, saj ga je treba na eni strani uskladiti z odločbo
               Ustavnega sodišča, na drugi strani pa zagotoviti učinkovitejše delovanje ter
               upravljanje sklada kot zelo pomembnega dejavnika pri izvajanju zemljiške
               politike.</p>
               <p>S spremembami se pričakuje dokončna rešitev in ureditev evidence nepremičnin v lasti
               države ter dokončanje prenosov nezazidanih stavbnih zemljišč na občine. S
               predlaganimi spremembami pa se, žal, odpirajo tudi določene dileme in nasprotujoča si
               stališča v zvezi z delom, funkcijo in vlogo Sklada kmetijskih zemljišč in gozdov ter
               s tem povezano prihodnostjo zemljišč in gozdov v lasti Republike Slovenije.</p>
               <p>Na osnovi tega zakona naj bi sklad izvajal učinkovitejšo zemljiško politiko in promet
               z zemljišči in gozdovi kot dober gospodar. Preko podeljevanja koncesij naj bi
               zagotavljal racionalno rabo, obdelanost in ohranjanje kmetijskih zemljišč kot tudi
               ohranjanje naravnega okolja. Prav tako je pomembna njegova vloga v povezavi z
               denacionalizacijo, kajti kot zavezanec za vračilo kmetijskih zemljišč, kmetij in
               gozdov prejšnjim lastnikom, v skladu z Zakonom o denacionalizaciji, igra pomembno
               vlogo pri vračanju podržavljenega premoženja. In da ne pozabimo na njegovo
               odgovornost kot zavezanca za plačilo odškodnine v določenih primerih na podlagi
               stališč Ustavnega sodišča.</p>
               <p>Odpirajo se pa tudi vprašanja v zvezi z nezazidanimi stavbnimi zemljišči, ki se
               prenašajo na občine, in s tem povezana vprašanja odplačnosti ali neodplačnosti
               prenosa. Pomembno je tudi vprašanje nadzora države nad gospodarjenjem s kmetijskimi
               zemljišči in gozdovi. V Slovenski nacionalni stranki menimo, da je določena odprava
               možnosti nadzora Državnega zbora nad delom sklada, kajti spremembe to povzročajo,
               nesprejemljiva rešitev. Če je gospodarjenje s kmetijskimi zemljišči in gozdovi v
               širšem javnem interesu slovenske države, je vsekakor nadzor nujnost, ki ga je treba
               zagotoviti učinkovit nadzor. Da ne omenjamo odprtih vprašanj problematike varovanja
               kmetijskih zemljišč ob državni meji, ki jih kupujejo tujci na subtilno preračunljive
               načine, in to za smešno majhen denar. In prav tukaj imamo v Slovenski nacionalni
               stranki kritično stališče do predlaganega zakona kot celote. In če smo že pri
               denarju, da se bo z načrtovanim zmanjšanjem prihodkov sklada zmanjšala tudi vloga
               samega sklada in ogroženo bo tudi nadaljnje delovanje in trajnostno učinkovito
               gospodarjenje s kmetijskimi zemljišči in gozdovi, kar naj bi vsekakor predstavljalo
               nacionalni interes in uresničitev strategije razvoja kmetijstva. Res je, da smo
               pričakovali in zahtevali redefiniranje statusa in vloge sklada, in to kar nekajkrat
               že na hearingu ministra in potem večkrat na obravnavah različne, s skladom povezane,
               problematike na sejah matičnega delovnega telesa. Smo si pa žal redifinicijo
               predstavljali malce drugače, zato v Slovenski nacionalni stranki predloga zakona ne
               bomo podprli.</p>
            </sp>
            <sp xml:id="SDZ5-Redna-12-2009-12-18.sp110">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče poslanskega kluba Liberalne demokracije Slovenije bo predstavil
               mag. Borut Sajovic.</p>
            </sp>
            <sp xml:id="SDZ5-Redna-12-2009-12-18.sp111">

               <speaker>MAG. BORUT SAJOVIC:</speaker>

               <p>Hvala lepa, spoštovani predsednik za besedo. Kolegice in kolegi, prijazen pozdrav
               tudi ministru in sodelavki in sodelavcu! O tem zakonu se je v Sloveniji v zadnjem
               mesecu veliko pisalo, veliko govorilo, kot pritiče tudi zgodbam, ker je zadaj kar
               nekaj denarja in pa močen lobistične in kapitalski interes. Kljub provokacijam, ki se
               pojavljajo v medijih bomo v Poslanskem klubu Liberalne demokracije Slovenije zakon
               podprli. Zakon ni idealen, je pa zagotovo velik korak naprej in v pravo smer. Ker smo
               demokratična stranka pa dopuščamo, da kakšni ekološki forumi znotraj naše stranke
               imajo tudi svoje mnenje, svoje pomisleke in se z njimi strinjamo. Kje smo v praksi?
               Ta trenutek smo se znašli simbolno pred veliko mogočno smreko v slovenskem gozdu, ki
               so jo napadli rdeči in črni lubadarji, zraven pa še kakšni zeleni baroni in
               podobno.</p>
               <p>Ravno naša poslanska skupina na Odboru za kmetijstvo, gozdarstvo in prehrano je bila
               pobudnik in prvi smo skupaj z gospodom Bukovnikom opozorili, da je status državnih
               gozdov, predvsem pa njihovo izkoriščanje, za te sodobne razmere neustrezen. Da bi
               Slovenke in Slovenci iz teh gozdov lahko dobili in iztržili več. In potem se je
               začelo: pritiski z ene, druge in pa tretje strani. Kaj je ključna zgodba in pa
               izvirni greh? Da takrat, ko smo začeli s slovensko tranzicijo, nismo mogli predvideti
               20 let naprej, kot je obdobje, ki so ga zavzele koncesije. V 20 letih se je marsikaj
               zgodilo tudi na področju gozdov.</p>
               <p>Danes lahko s tega mesta z gotovostjo trdim, da bi od te koncesijske pogodbe država
               Slovenija lahko in morala imeti več. Da je bila takrat koncesijska pogodba podeljena
               brez javnega razpisa, cena lesa določena administrativno, da upošteva, kar se tiče
               del, famozni faktor 3,4, ki negira temeljna pravila tržnega gospodarstva in da so
               koncesijsko pogodbo pripravljali med ostalimi tudi delničarji takratnih GG-jev,
               današnjih koncesionarjev. In še kaj bi se dalo reči, vendar o tem kasneje. Da je bila
               pobudnik teh akcij, ki je prva pokazala s prstom na politiko z raznimi pisanji, prav
               stroka: Zavod za gozdove Slovenije. Slovenska stroka je odlična, državni gozdovi so
               zagotovo najboljši slovenski gozdovi. Zanje so vzorno skrbeli in skrbijo tudi danes.
               Da nam pa stroka, ki vključuje preko 730 ljudi, pravi, da če se bo tam odvzelo 15, 16
               ali 20 ljudi, to je slabe 3% kadra, še manj, da se bo pa sistem razsul in da
               ministrstvo in Vlada načrtno napada ta idealen sistem, to je pa preveč. Oprostite,
               gospe in gospodje, v številnih podjetjih isti obseg dela opravijo z 20, 30, 40%
               zaposlenih. Vsi ti, ki vemo, kakšno je delo gozdarja na terenu, vemo, da so tudi
               znotraj njihovega dela brez dodatnega plačila še rezerve. Zgrožen sem bil, ko služba
               preneha opravljati nadzor nad škodami, ki jih povzročajo plenilske vrste divjadi, ker
               ni denarja, ker ni plačila. Njihova naloga je, da načrtujejo in da tudi v delu zgodbe
               kontrolirajo izvajalce. To, da je nekdo v eni in isti osebi načrtovalec, izvajalec in
               še trgovec, ni dobro, prikazuje problem slovenskih lovišč s posebnim pomenov. To bo
               ena od mojih tem, ki se jo bom lotil počasi, sistematično zdaj čez zimo, kajti ravno
               tam se pokaže, da tisti, ki planira, načrtuje, izvaja in prodaja, ni dober gospodar.
               Boljši gospodar, kot Zavod za gozdove na področju lovstva je zagotovo 440 lovskih
               družin v Sloveniji, katerih večina posluje pozitivno. Zavod za gozdove na tem
               področju posluje s pozitivno ničlo. Jaz sem vesel, da je časa za razpravo še veliko
               in da bom v imenu Poslanskega kluba LDS v razpravi na to temo lahko še marsikaj
               dodal.</p>
               <p>Zakon bomo podprli.</p>
               <p>Hvala lepa.</p>
            </sp>
            <sp xml:id="SDZ5-Redna-12-2009-12-18.sp112">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Janko Veber.</p>
               <p>Prosim.</p>
            </sp>
            <sp xml:id="SDZ5-Redna-12-2009-12-18.sp113">

               <speaker>JANKO VEBER:</speaker>

               <p>Hvala za besedo in lep pozdrav tudi v imenu Poslanske skupine Socialnih
               demokratov.</p>
               <p>Predlog zakona o spremembah in dopolnitvah Zakona o skladu kmetijskih zemljišč in
               gozdov Republike Slovenije je izjemno pomemben, ker usklajujemo delovanje Sklada
               kmetijskih zemljišč in gozdov Republike Slovenije tako z ustavo Republike Slovenije
               kot tudi z veljavno zakonodajo, hkrati pa ima ta zakon izjemen pomen zaradi
               učinkovitejšega nadzora in delovanja sklada ter omogoča velik razvojni potencial
               slovenskim občinam. Če pogledamo te poglavitne rešitve, se nanašajo predvsem na
               uskladitev zakona o Skladu kmetijskih zemljišč in gozdov Republike Slovenije z
               odločbo Ustavnega sodišča, s katero se je razveljavila avtentična razlaga, ki je
               dovoljevala, da se presežek prihodkov nad odhodki ne nakazuje v državni proračun, kar
               pa je bilo preseženo glede na pomen in vsebino avtentične razlage, zato je treba
               sprejeti ustrezen zakon in ta sprememba uzakonja, da se presežek prihodkov nad
               odhodki ne nakazuje v državni proračun, ampak se ohranja za delovanje sklada in
               predvsem tudi za izvrševanje denacionalizacije, predvsem v odnosu, ko je treba
               izplačati zneske zaradi neuporabe kmetijskih zemljišč, ki so bila vrnjena v postopku
               denacionalizacije.</p>
               <p>Zakon daje tudi skladu 6 milijonov evrov, ki bi jih sicer sklad že moral nakazati v
               državni proračun. S tem zakonom ohranjamo teh 6 milijonov za potrebe delovanja sklada
               in tudi za izvrševanje nalog v postopku denacionalizacije.</p>
               <p>Z zakonom se uveljavlja tudi obveznost, ki izhaja iz zakona o varstvu okolja, da se
               del koncesnine iz gozdov deli tako na lokalno skupnost, kjer se ta koncesnina
               ustvarja, del pa na državo oziroma na sklad. Z zakonom, ki ga obravnavamo, se
               popravlja tudi krivična in neustavna rešitev, ki je bila povzročena s sprejemom
               Zakona o javnih skladih v letu 2008, s katerim so se občinam v veliki meri podržavila
               že njihova nezazidana stavbna zemljišča. Omogoča pa se s tem zakonom tudi prenos
               zemljišč za potrebe gradnje infrastrukture, šol, vrtcev, kulturnih in športnih
               objektov. In to je tisto, kar je tudi izjemno pomembno za uspešen razvoj lokalnih
               skupnosti.</p>
               <p>Pomembno v tem zakonu je, da se spreminja nadzor nad delovanjem sklada. Sklad je bil
               do sedaj navidezno odgovoren Državnemu zboru. Vendar Državni zbor je to odgovornost
               nadzora uveljavljal zgolj z imenovanjem direktorja in z imenovanjem organov sklada,
               tako sveta kot nadzornega odbora in z enkrat letnim poročanjem nadzornega odbora
               Državnemu zboru. Dejstvo pa je, da je to poročilo običajno bilo zaključeno na sami
               seji Odbora za kmetijstvo, gozdarstvo in prehrano, zelo redko pa na seji Državnega
               zbora. Zato je zelo pomembno, da se ta status sklada, ki danes deluje kot država v
               državi, spremeni in postane sklad odgovoren Vladi in Ministrstvu za kmetijstvo,
               hkrati pa seveda tudi enkrat letno Vlada poroča Državnemu zboru o poslovanju
               sklada.</p>
               <p>Glede ostalih določb, ki se nanašajo na delovanje sklada, je izjemno pomembno, da se
               resnično zagotovi transparentno poslovanje in predvsem tudi, da se zagotovi razvojni
               potencial lokalne skupnosti, kar je zelo pomembno tudi v tej gospodarski in finančni
               krizi. Izpostaviti je treba tudi sodelovanje Zavoda za gozdove s Skladom kmetijskih
               zemljišč in gozdov Republike Slovenije, kjer ugotavljamo, da se je to sodelovanje v
               veliki meri zaključilo s pogajanji o tem, koliko sredstev bo moral sklad plačati
               Zavodu za gozdove, da opravi nekatere tako imenovane nadstandardne storitve, čeprav
               bi jih zavod že po veljavnem zakonu o gozdovih moral uveljavljati že iz svojih
               osnovnih nalog.</p>
               <p>Tako se te zadeve tudi v tem zakonu urejajo na način, da bo vsak upravljal svoje
               naloge in s tem se bodo predvsem pogovarjali o tem, kaj mora narediti gozdarska
               stroka v gozdovih. Podprli bomo zakon, ne podpiramo pa amandmajev Slovenske ljudske
               stranke, kajti ohranja nepreglednost in delovanje sklada, če bi bili ti amandmaji
               sprejeti.</p>
            </sp>
            <sp xml:id="SDZ5-Redna-12-2009-12-18.sp114">

               <speaker>PREDSEDNIK MAG. PAVEL GANTAR:</speaker>

               <p>Hvala lepa. Stališče poslanske skupine SDS bo predstavil Robert Hrovat. Prosim.</p>
            </sp>
            <sp xml:id="SDZ5-Redna-12-2009-12-18.sp115">

               <speaker>ROBERT HROVAT:</speaker>

               <p>Hvala za besedo. Spoštovani! Sklad kmetijskih zemljišč in gozdov Republike Slovenije
               je bil ustanovljen z zakonom prav v tej stavbi v Državnem zboru že davnega leta 1993.
               Namen ustanovitve tega javnega zavoda je vsem znan. To je izvedba denacionalizacije.
               Sklad je namreč po zakonu o denacionalizaciji iz leta 1991 zavezanec za vračilo
               podržavljenih kmetijskih zemljišč, kmetij in gozdov.</p>
               <p>Z leti njegovega delovanja in z zorenjem naše države pa se je pokazalo, da Republika
               Slovenija oziroma njeni državljani na ravni države potrebujemo ustanovo, ki bo tudi
               po končani denacionalizaciji uspešno gospodarila s kmetijskimi zemljišči, s kmetijami
               in predvsem gozdovi, ki so v lasti države. Sklad je ves čas svojega obstoja
               izpolnjeval z zakonom določene obveznosti in tudi tiste, ki so mu bile naložene
               dodatno, tako delovne kot finančne obveznosti. Vendar je vse skozi deloval po načelu
               samofinanciranja, kljub temu, da mu sicer že obstoječi, veljavni zakon daje možnost,
               da lahko sredstva za svoje delovanje pridobiva tudi iz proračuna Republike
               Slovenije.</p>
               <p>Sklad je s svojimi sredstvi kupoval kmetijska zemljišča in gozdove. Izvajal je
               investicijska vzdrževanja zemljišč, s katerimi gospodari in je vlaga v gozdove. Skrbi
               pa nas, da bo predlagani zakon predvsem s spremembo dodatnega 10a. člena, ki občinam
               namenja 7% od letne realizacije za posekan in prodan les po tržni vrednosti na
               kamionski cesti iz koncesijskih gozdov, ki mu mi nasprotujemo in zaradi katerega je
               naša poslanska skupina v prvi obravnavi na Odboru za kmetijstvo tudi vložila amandma,
               obstoječi način financiranja sklada se bo torej porušil. Sklad bo namreč za izvajanje
               aktivne zemljiške politike najverjetneje potreboval dodatna sredstva iz proračuna.
               Amandma, ki smo ga vložili na odboru, je vsebinske narave, ker v celoti črta določbo
               10a. člena, ki je nepotrebna in tudi ni materija, ki bi jo bilo treba urejati z
               zakonom. Sklicujemo se na sklep Državnega zbora, ki smo ga sprejeli v letošnjem letu,
               in sicer se glasi takole: Državni zbor predlaga Vladi, da nemudoma uskladi
               koncesijski akt o podelitvi koncesije v državnih gozdovih s 164. členom Zakona o
               varstvu okolja, ki določa, da če koncesijo na ravni dobrin podeli država, pripada del
               plačila za koncesijo tudi občini." S tem je potrdil zgornjo obrazložitev, da je
               potrebno to vsebino - delitev koncesnine med državo in občino - urejati v
               koncesijskem aktu in ne v zakonu.</p>
               <p>Ob dejstvih, ki smo jih navedli, pa podpiramo predlog ministra, ki je na seji Odbora
               za kmetijstvo, ki smo jo imeli 4. 12. 2009, predlagal, da bi se ustrezno spremenile
               tiste zakonske podlage in predpisi, ki skladu dodatno odžirajo finančna sredstva, ki
               bi jih sicer lahko namenil za učinkovito gospodarjenje z zemljišči, recimo1 za nakupe
               zemljišč. Tukaj gre na primer za Zakon o Sodu, ki mu sklad namenja 10% svojih
               prihodkov. Seveda pa moramo pozdraviti tudi določene pozitivne segmente predlaganega
               zakona, kot je uskladitev Zakona o skladu z odločbo Ustavnega sodišča, ureditev
               vprašanja prenosov nezazidanih stavbnih zemljišč na občine in sodelovanje na
               državnem, internem trgu s stavbnimi zemljišči, možnost neodplačanih prenosov
               nezazidanih stavbnih zemljišč na občine v tistih primerih, ko gre za javni interes
               oziroma da je v takih primerih možno tudi sklepanje neodplačnih pogodb o stavbni
               pravici, stvarni služnosti in soglasij. Za konec. Kadrovska okrepitev sektorja za
               gozdarstvo, ki bo skladu omogočila, da bo lahko optimalno gospodaril z gozdovi v
               državni lasti. Z namenom učinkovitejšega gospodarjenje z gozdovi v lasti države bo
               namreč sklad opravljal naloge, opredeljene v 57. členu Zakona o gozdovih, ki jih je
               do sedaj na podlagi sklenjene pogodbe med Zavodom za gozdove in skladom proti plačilu
               za sklad opravljal Zavod za gozdove.</p>
               <p>Kot že povedano, je v zakonu nekaj dobrih rešitev, z nekaterimi točkami se pa v
               Slovenski demokratski stranki ne strinjamo, zato bo naša podpora zakonu odvisna od
               vaše podpore predlaganim amandmajem. Hvala lepa.</p>
            </sp>
            <sp xml:id="SDZ5-Redna-12-2009-12-18.sp116">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Zares bo predstavil Franci Kek. Prosim.</p>
            </sp>
            <sp xml:id="SDZ5-Redna-12-2009-12-18.sp117">

               <speaker>FRANCI KEK:</speaker>

               <p>Hvala za besedo. Predlagane spremembe, ki so pred nami, bolje in natančneje določajo
               poslovanje sklada, ki je bilo v zadnjem času deležno precejšnje pozornosti in kritike
               javnosti.</p>
               <p>Državni zbor je na svoji seji 29. januarja predlagal Vladi, da v najhitrejšem času
               pripravi predlog novele zakona o javnih skladih, in sicer tako, da se spremeni 55.
               člen omenjenega zakona v delu, kjer že posega v pridobljeno lastnino občin na
               nezazidanih stavbnih zemljiščih. Državni zbor je Vladi med drugim še predlagal, da
               nemudoma uskladi koncesijski akt o podelitvi koncesije v državnih gozdovih v skladu s
               164. členom Zakona o varstvu okolja.</p>
               <p>Prva pomembna sprememba je rešitev vprašanja dokončanja prenosov nezazidanih stavbnih
               zemljišč na občine. Junija 2008 sprejeti zakon o javnih skladih je namreč skrčil
               obseg stavbnih zemljišč, ki jih država oziroma sklad mora prenesti na občine,
               upoštevajoč prvotni zakon o javnih skladih iz leta 2000. Vendar pa prenosi
               nezazidanih stavbnih zemljišč na občine do sprejetja zakona o javnih skladih niso
               bili v celoti opravljeni. Cilj dopolnitev zakona je predvsem omogočiti neodplačne
               prenose dodatnih nezazidanih stavbnih zemljišč na občine v primerih, ko se zasledi
               javni interes. Pomembno je tudi vprašanje dokončne ureditve evidence nepremičnin, še
               posebej v dogovoru, da se poveča učinkovitost in transparentnost delovanja sklada. Na
               to pomanjkljivo evidenco je opozorilo tudi Računsko sodišče.</p>
               <p>V Poslanski skupini Zares smo prepričani, da je ureditev teh vprašanj nujna za
               učinkovitejše gospodarjenje s kmetijskimi zemljišči in gozdovi. Cilj predloga zakona
               je med drugim tudi uskladitev Zakona o skladu kmetijskih zemljišč in gozdov Republike
               Slovenije z odločbo Ustavnega sodišča Republike Slovenije. Ustavno sodišče je namreč
               razveljavilo avtentično razlago petega odstavka 10. člena Zakona o skladu, s katero
               je bila Vladi dana možnost, da sama odloča o namenu razporejanja stvarnih presežkov
               prihodkov nad odhodki.</p>
               <p>V Poslanski skupini Zares bomo omenjene spremembe podprli.</p>
            </sp>
            <sp xml:id="SDZ5-Redna-12-2009-12-18.sp118">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil Franc
               Bogovič. Prosim.</p>
            </sp>
            <sp xml:id="SDZ5-Redna-12-2009-12-18.sp119">

               <speaker>FRANC BOGOVIČ:</speaker>

               <p>Lepo pozdravljeni, spoštovani predsednik, spoštovani minister s sodelavci, spoštovane
               kolegice in kolegi!</p>
               <p>Kot smo že slišali danes, je bil Sklad kmetijskih zemljišč ustanovljen v zgodnjih 90.
               letih z osnovnim namenom, da se opravi denacionalizacija v slovenskem prostoru,
               hkrati pa, da se tudi gospodari z zemljišči in gozdovi, ki so v lasti države
               Republike Slovenije.</p>
               <p>V Slovenski ljudski stranki smo bili vse od prvega stika z ministrom veseli njegove
               usmeritve, da je treba na področju zemljiške politike marsikaj postoriti,
               denacionalizacije so v večji meri zaključene in da bomo te rešitve videli v zakonu o
               Skladu kmetijskih zemljišč ter v zakonu o kmetijskih zemljiščih. Poleti je potekala
               ta javna razprava, kjer so bili ti zakoni predstavljeni na spletu, avgust je bil
               tisti mesec, ki je bil temu namenjen, in v jesenskem času smo takoj želeli tudi
               opraviti predstavitev mnenj na to temo, čemur so nekateri v začetku nasprotovali. In
               zanimivo je, da je bilo tudi veliko tistih, ki so nasprotovali temu zakonu in takšnim
               tezam. Naj samo omenim, da so bili to Kmetijsko-gozdarska zbornica, Sindikat kmetov,
               Državni svet, Ministrstvo za finance, Zakonodajno-pravna služba je imela celo vrsto
               pripomb, po meni znanih podatkih je bil tudi del koalicije precej nenaklonjen
               nekaterim rešitvam.</p>
               <p>Ampak zakon je danes tu. Celo več, tako obsežen zakon, ki je pred nami, naj bi
               obravnavali po skrajšanem postopku. Nekatere stvari so v tem zakonu, ki jih tudi v
               Slovenski ljudski stranki podpiramo in mislimo, da bi bile primerna materija za zakon
               po skrajšanem postopku. Celovit pristop k zemljiški politiki pa terja malce več časa,
               predvsem pa dogovora v strokovni in širši javnosti, kako delovati na tem
               področju.</p>
               <p>V Slovenski ljudski stranki podpiramo rešitve, ki govorijo in usklajujejo določila,
               ki jih je zapisalo tudi Ustavno sodišče, se pravi, da višek prihodkov ostaja na
               Skladu, podpiramo tudi to, da se ta del stavbnih zemljišč prenese na občino, da se
               tudi v bodoče za tista zemljišča, ki bodo za javni interes, prenašajo na občino, prav
               tako podpiramo interni trg s kmetijskimi zemljišči, ki naj jih v imenu države
               opravlja Sklad. Predvsem pa v tem zakonu pogrešamo ogromno stvari in pogrešamo
               kvalitetne nastavke zemljiške politike, ki jih v tem zakonu, milo rečeno, ne vidimo
               oziroma mislimo, da v nekaterih stvareh celo poslabšujejo situacijo. Mislimo, da so
               tudi v bodoče onemogočeni nakupi kmetij, zaokroževanje kmetij, eventualno tudi
               zaokrožitev hribovskih kmetij z gozdovi, vključitev in sodelovanje občin in vseh
               zainteresiranih v to gospodarjenje na ta način, da niso to samo tisti izpostavljeni
               delavci sklada, ampak da bi tisti, ki na terenu delajo, bili bližje prisotni.</p>
               <p>Nasprotujemo pa nekaterim rešitvam, za katere mislimo, da počasi ta sklad tudi
               uničujejo. Prva takšna je ukinitev javnosti dela Sklada in nadzora javnosti.
               Prepričani smo, da takšen sklad, ki gospodari z 200 tisoč hektarji gozdov, s 60 tisoč
               hektarji kmetijskih zemljišč, potrebuje nadzor v obliki nadzornega odbora. Zdaj bo
               ostal samo še svet, ta svet v popolnosti obvlada ministrstvo, kajti imenuje večino
               članov, predlaga tudi predsednika sveta in tudi ta svet, vključno z direktorjem, se
               po novem imenuje na Vladi in ne več v Državnem zboru. Mislim, da tu delamo veliko
               napako, zaradi katere nas bo v prihodnosti bolela glava.</p>
               <p>Druga zadeva, ki je prav tako ali še bolj problematična, je finančna oslabitev
               sklada. Kot sem že dejal, po premoženju zelo bogat Sklad, ki bi lahko bil finančno
               neodvisen, bomo spravili v odvisnika od državnega proračuna.</p>
               <p>V gradivih je zapisano po letu 2012, bojim pa se, da ne bo še prej, glede na velike
               grožnje, ki jih predstavlja 23 milijonov zahtevkov s strani denacionalizacijskih
               upravičencev za nekoriščenje zemljišč, velika obremenitev po novem postaja tudi
               koncesijska dajatev za občine, poleg 3% za parke od koncesije, 10% za Sod in nekje
               45% ali 7% vrednosti lesa je tista dajatev, za katero ocenjujemo, da je prevelika
               oziroma da bi lahko bila nominalno na enakem znesku, če bi se tudi v teh gozdovih
               gospodarilo bolje in bi se dobila večja koncesijska dajatev. Mislimo, da je velika
               napaka, da sedanja vladna ureditev, za katero se vsi strinjamo, da je slab sistem
               pobiranja te koncesnine iz vladne uredbe spremenila v zakonsko materijo, kar
               pomeni,da bo Državni zbor odločal o tej spremembi. Ne vem, komu je to v korist.
               Bojimo se, da je prenos gozdarske stroke v okviru sklada lahko nevarno za razpad
               gozdarske stroke, na to opozarjajo poznavalci te stroke in v neki meri jim tudi
               pritrjujemo.</p>
               <p>V Slovenski ljudski stranki smo vložili amandmaje in te amandmaje bomo poskušali tudi
               danes predstaviti kot prave. Bojim se, da bomo delili usodo odbora...</p>
            </sp>
            <sp xml:id="SDZ5-Redna-12-2009-12-18.sp120">

               <speaker>PREDSEDNIK DR. PAVEL GANTAR:</speaker>

               <p>Kolega Bogovič, zaključiti bo treba predstavitev.</p>
            </sp>
            <sp xml:id="SDZ5-Redna-12-2009-12-18.sp121">

               <speaker>FRANC BOGOVIČ:</speaker>

               <p>Lahko še en stavek, pa zaključim. Bojim se, da ti amandmaji ne bodo sprejeti in bomo
               del odgovornosti za ta zakon sprejeli vsak na svojem delu. Hvala lepa, predsednik.
            </p>
            </sp>
            <sp xml:id="SDZ5-Redna-12-2009-12-18.sp122">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo opravili na podlagi pregleda
               vloženih amandmajev z dne 17. decembra 2009.</p>
               <p>V razpravo dajem 3. člen ter amandma Poslanske skupine SLS. Želi kdo razpravljati?
               Bom dal prijavo, da ne bom koga spregledal. Besedo ima mag. Borut Sajovic.</p>
            </sp>
            <sp xml:id="SDZ5-Redna-12-2009-12-18.sp123">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Črtanje člena se nanaša na to, kako in kdo
               je bil odgovoren za delo sklada. Kar se je doslej zgodilo narobe v tem mandatu, se je
               prst vedno usmeril na ministrstvo in pa na ministra. Ministrstvo pa ni imelo niti
               enega učinkovitega orodja, da to odgovornost prevzame. In zato se mi zdi nova
               ureditev bistveno boljša, poročanje Državnemu zboru ostane še naprej, Vlada pa bo
               imela konkretne mehanizme, da z državnimi gozdovi gospodari tako, kot je treba. Zakaj
               je pa tak odpor proti tej zgodbi, pa jasno piše. Če gledamo argumente, tehtajmo jih z
               obeh strani. Najboljši slovenski agrarni ekonomist gospod Erjavec danes v Dnevniku
               piše, da je bil sklad doslej samostojna politična izpostava, in to v vsej zgodovini
               do danes dveh strank. Pri tem pa moram biti pošten, da tisti, ki ga danes
               obvladujejo, delajo še od vseh najbolje in najbolj pošteno. Dregnili smo v fevd neke
               politične skupine, neke grupacije, ki je bil pri jaslih dolga dolga leta in sedaj je
               vse narobe. In zato zagovarjam to rešitev, kot jo je predlagalo ministrstvo v zakonu.
            </p>
            </sp>
            <sp xml:id="SDZ5-Redna-12-2009-12-18.sp124">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franc Bogovič.</p>
            </sp>
            <sp xml:id="SDZ5-Redna-12-2009-12-18.sp125">

               <speaker>FRANC BOGOVIČ:</speaker>

               <p>Kot sem že v uvodu dejal, menim, da takšen sestav sveta, ki je izključno imenovan iz
               vrst in na predlog ministrstva, ni dovolj široko sestavljen, da v takšnem svetu
               manjkajo tudi tisti, ki so na nek način uporabniki teh zemljišč in se lahko krešejo
               različna mnenja. To je zelo jasno, da člane sveta sklada na predlog ministra,
               pristojnega za kmetijstvo, imenuje Vlada izmed predstavnikov Vlade, ministrstva,
               vladnih služb in strokovnjakov s področja dejavnosti, od katerih so štirje člani
               predstavniki ministrstva, pristojnega za kmetijstvo in gozdarstvo. Predsednika sveta
               sklada imenuje Vlada izmed svojih članov in so predstavniki ministrstva, pristojnega
               za kmetijstvo. Pogrešamo tukaj tiste, ki na nek način so tudi bili doslej, so imeli
               možnost, da sodelujejo. To so bili tako zaposleni na skladu in tisti, ki s temi
               zemljišči upravljajo in na njih delajo v manjšem obsegu. Mislimo, da je takšna
               rešitev neprimerna. Je pa res tudi to, da smo tudi v prejšnjem sestavu v svetu
               predvsem pomagali vodstvu sklada pri svojem delu in to bo ostalo tudi sedaj. V
               bodočnosti je pa predvsem problem nadzora. Pri samem upravljanju in pa pri delu sveta
               pa pogrešamo tudi predstavnike tistih, ki bodo ta zemljišča tudi obdelovali.</p>
            </sp>
            <sp xml:id="SDZ5-Redna-12-2009-12-18.sp126">

               <speaker>PREDSEDNIK MAG. PAVEL GANTAR:</speaker>

               <p>Hvala lepa. Želi še kdo razpravljati o tem amandmaju? (Da.) Gospod Srečko Prijatelj,
               potem Breda Pečan.</p>
            </sp>
            <sp xml:id="SDZ5-Redna-12-2009-12-18.sp127">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Kako je odgovornost danes razmejena in kdo je
               odgovoren za delo sklada, je po tolikih letih, ko smo sklad zgolj ustanovili v
               Državnem zboru, nismo pa prenesli pristojnosti na ministrstvo, neodgovorno govoriti.
               Po zakonu je odgovoren za delo sklada direktor, ki mora spremljati zakonitost
               poslovanja sklada in tudi odgovarja za zakonitost poslovanja. Kako se danes dela v
               skladu kmetijskih zemljišč, ni treba posebej poudarjati. Včeraj je v Kopru potekala
               okrogla miza in so bili na tej okrogli mizi tako predstavnica ministrstva za
               kmetijstvo kakor inšpektorji, kmetijska zbornica je bila tudi prisotna, občine so
               bile prisotne. Pogovarjali smo se o tem, kako kmetijska zemljišča izginjajo na
               področju Primorske. Tudi sam sem se udeležil tega zbora. V Primorskih novicah lahko
               danes obširno poročilo o tem preberete.</p>
               <p>Poglejte, kako se to približno, bom rekel, gospodari s to površino. Sklad kmetijskih
               zemljišč je dane zastopnik na pol privatnih, privatnih interesov in ena dobra
               trgovina, kjer se lahko posluje, če imaš tako imenovano VIP kartico. Mi smo večkrat
               opozarjali na to. Če poudarim samo to "svinjarijo", ki se je zgodila na območju
               Primorske, ko smo več stotin hektarjev kmetijske površine spremenili v odlagališče
               gradbenih odpadkov in s tem trajnostno ogrozili naravo, ogrozili tudi pitne vire in
               privatnim podjetjem omogočili, da so tam izvajali nanose odpadkov tudi iz drugih
               sosednjih držav, predvsem iz Italije - govorim za podjetje Emila Grižona - to je
               podjetje, ki je v bistvu bilo nagrajeno tudi s primorsko gazelo. Pred dvema letoma in
               pol smo pa tu, v tem Državnem zboru vlagali obtožbo in seveda kazensko ovadbo zoper
               tega gospoda, ker je ravno pristojna okoljska agencija menila, da tam ni nič
               narobe.</p>
               <p>Če ste poslušali moje vprašanje na zadnji seji, ko je okoljski minister odgovarjal na
               vprašanje, kaj vse je ta gospod postoril napačnega in da nima gradbenih dovoljenj, da
               opravlja posege v prostor, da odlaga gradbene odpadke, da v bistvu je naredil
               svinjarije za 10 let sanacij na Primorskem, je potem povsem odveč govoriti, da je tu
               narejena nepopravljiva škoda. Ampak ta gospod je to izvajal na račun države, ker je
               prejemal na stotine tisoče evrov nepovratnih sredstev. In še več. Tisti, ki so mu
               gradbene odpadke dajali v prevzem, so morali to tudi plačati. Danes bo tod potekala
               cesta in jutri bo država zopet plačala temu gospodu, seveda ne več za kmetijsko
               zemljišče, ampak malo drugačno tarifo.</p>
               <p>Kakšne so lahko površine, kako izgledajo te površine iz zraka, lahko vidite, če
               pogledate samo omenjeno sedmo stran Primorskih novic. Kdo bo popravil to škodo? Jaz
               sem včeraj gospo Sonjo Bukovec vprašal. Seveda ona je še najmanj odgovorna znotraj
               resorja kmetijskega ministrstva za to, da se je to zgodilo. Kdo bo to saniral? Kazen
               je 60 evrov za kršitelja, sam pa prejema na stotine tisoče evrov nepovratnih sredstev
               in se smeje. Niti ene odločbe še nismo dali temu gospodu pa tudi druga podjetja so
               kar pridna v tem nečednem poslu, da bi seveda vzpostavili zadevo v prvotno stanje.
               Niti ene odločbe. Inšpektorji so se širokoustili in ne vem kaj, Tatjana Bernik, ki je
               pristojna inšpektorica na tem področju, je govorila in govorila. Kaj so vse napisali
               v odločbah! Ampak odločba še niti ena ni bila izdana, da se nemudoma seveda vzpostavi
               prvotno stanje. Brez gradbenega dovoljenja se posega v prostor. Izkopi so dovoljeni v
               bistvu do določene metraže. Trikrat se to prekorači in tam se vozi, kot že rečeno,
               vso svinjarijo. Kaj to pomeni za to vodozbirno območje, za to lepo dolino Drnice na
               obali, je samo po sebi umevno, da je to katastrofa, ki je ne bomo mogli popraviti v
               desetletnem obdobju. In za to ne bo nihče odgovarjal. Sklad kmetijskih zemljišč,
               spoštovane gospe in gospodje, je pa lastnik teh zemljišč, ker je ta gospod najemnik
               tega zemljišča.</p>
               <p>Kako se prodaja zemlja tujcem? Tudi o tem smo govorili. Ustanovili ste še celo v
               bistvu zdaj novodobno podjetje, Zadruga tujcev se imenuje, zato smo lahko bili priča
               v preteklosti spremembi zakona. 5 tujcev bo lahko ustanovilo zadrugo, ki bo tudi, če
               se ne bo nikoli ukvarjala s kmetijstvom, kupovala kmetijskega zemljišča. Kaj to
               pomeni, ne bom poudarjal posebej. Kaj pri tem dela Sklad kmetijskih zemljišč? Kje so
               zaščitne regulativne norme? Niti ene nismo vpeljali. Kje so odgovorne osebe? Pred
               dvema letoma in pol smo opozarjali na milijonsko škodo, ki bo danes izračunana v več
               milijonih evrov za to početje, ki se izvaja že pet let. Bivši prometni minister,
               gospod Pavliha, je s tistega območja. Ni upal govoriti o tem. Prišel je k meni in
               rekel, da o tem ne upa govoriti. Njegova žena je sodnica, pa tudi ni upala tega
               sprožiti. Meni so bile izrečene grožnje. Jaz o tem pišem in vlagam tožbe. Sam sem dal
               na svoj račun material, ki smo ga vzeli ne deponiji, na preiskavo, strukturno analizo
               smo naredili. Zavod za raziskavo materiala nam je to tudi naredil. Katastrofalne
               ugotovitve. Dali smo predlog za kazenski pregon, policija ni ukrepala. Seveda ni
               ukrepala! Ta gospod verjetno napolni tudi kakšno kuverto, pa da tu malo posameznikom,
               ki so preveč glasni. Ker lahko to da, ker ima toliko denarja, da lahko to
               sofinancira. Minister, gospod Erjavec, mi je odgovarjal tu pol ure, koliko odločb je
               kršenih, kakšne neskladnosti so ugotovili, pa se ni nič zgodilo. Svetovali smo vam že
               v prejšnjem mandatu, da se dogovorimo, kako bomo prenos kmetijskih zemljišč vsaj v
               smislu tistega okolja in tistih meja, ki so v smiselnem zazidalnem območju, prenesli
               v upravljanje občinam. S tem bi lahko tudi finančno razbremenili občine in pa tudi
               kak denar v integralnem proračunu prihranili, ker vemo, koliko občin je 100% odvisnih
               od proračuna, ker so nezadostne v finančnem pogledu, gospodarskem in tako naprej. In
               jih mi financiramo. Ustanovili smo jih zato, da imamo tam neke župane, ki se sedaj
               verjetno pri cerkvi, treh gostilnah in dveh hišah šopirijo kot župani. Celotna
               infrastruktura je na oskrbi proračuna v teh občinah in celotne ostale komunalne
               zadeve so v proračunskem smislu v odvisnosti od države. In to bi bil izhod iz tega,
               da bi prestrukturirali ta sklad kmetijskih zemljišč na tak način, da naredimo te
               občine, ki so na ruralnem območju, finančno ustrezne, da lahko preživijo. Če tega ne
               boste storili zgolj s spremembo takega zakona, ki ga boste predlagali v Državnem
               zboru, potem zamenjamo samo nekega birokratskega šefa, ki bo še bolj togo deloval,
               seveda v takem ozkem sestavu, kot je prej kolega omenil, imenovanem zgolj v kabinetu
               ministra, ki bo zopet pristransko upošteval zgolj interese tistih, ki imajo VIP
               kartico in lahko do tega organa pridejo, in zopet se bodo kovali drugi posli na
               drugačen način, na drugačnem naslovu in karavana bo šla dalje pod istim kontekstom,
               samo z drugim naslovom. Na to mi ne pristajamo! To ni rešitev. Spoštovani minister,
               to ni rešitev. Vi morate narediti to, kar seveda morate. Odgovornost terjati od
               gospoda direktorja. Gospod Daolio je naredil toliko škode, da če sedaj nimate te
               pristojnosti, od danes naprej jo boste imeli.</p>
               <p>Neodgovorno od Državnega zbora je, da smo ta sklad samo ustanovili, nismo pa dali
               pristojnosti kmetijskemu ministrstvu.</p>
               <p>Zakaj nasprotovanje naše stranke pri tem zakonu? To sem dolžan povedati.
               Nasprotovanje je zaradi tega, ker zadeve niso jasno zastavljene tudi po tem konceptu,
               ki ga predlagate. Ni interesa lokalne skupnosti, ni jasno določeno, kaj je lahko
               predmet trgovanja in ni zaščitnih regulativ. In dokler boste predlagali zgolj samo
               zamenjavo načina vodenja sklada, zame niste naredili nič.</p>
               <p>Ker se vam obeta zdaj možnost, da boste opravljali s tako pomembnim skladom, kot je
               Sklad kmetijskih zemljišč, bi vas, spoštovani minister, že vnaprej vprašal, kaj boste
               naredili, glede na znane nečedne posle, ki se dogajajo na tem območju. Vaši
               neposredni so obveščeni o vsem. Več kot evidentno je, da je bila tudi gospa Sonja
               Bukovec zgrožena - včeraj sva se pogovarjala, je prišla k meni - nad tem, kar je
               slišala in videla. In bi želel od danes naprej, ko bo ta zakon v pravnomočni fazi
               izvajanja, ko boste imeli škarje in platno, kot se rado po domače reče, kaj bomo
               naredili. Ali bomo zaščitili kmetijske površine na tak način, kot jih moramo, v
               smislu dobrega gospodarja, in preprečili trgovanje in odprodajo slovenske zemlje? Ali
               bomo stopili na prste tem gospodom, ki tako "svinjajo" po naši kmetijski površini, si
               jo prilaščajo, tudi z najemnimi pogodbami delajo trajnostno škodo na območju? Jaz bi
               želel videti kakšno odločbo, v kateri bi pisalo, da vse tisto, kar je bilo v
               neskladju z odločbo o posegu v prostor ugotovljeno in nepravilno narejeno, da se
               povrne v prvotno stanje. Država, kadar je državljan dolžnik, izterja od navadnega
               državljana vse. Obesite na nepremičnino, na vse vire prihodkov, do zadnjega evra si
               poplačate obresti, pri teh zadevah, ki so pa nacionalnega pomena, pa ne znate najti
               pravih načinov, da bi zaščitili nacionalni interes. Pa vendar ste vsi ministri in
               tudi Vlada sama obljubili, da boste to počeli in se tudi slavnostno podpisali ob
               prevzemu te dolžnosti. In ko vas opozarjamo na take zadeve, se smejite in še
               predlagate v bistvu neumne zakone, kot je zakon o kmetijskih zadrugah, ki sem ga prej
               omenil, ki bo naredil nepopravljivo škodo v slovenskem prostoru za kmeta.</p>
               <p>Če govorimo o Skladu kmetijskih zemljišč. Čim prej predlagajte zakon, ki bo celovito
               rešil to problematiko, ker problem dobro poznate. Izgovorov ni. Hvala lepa.</p>
            </sp>
            <sp xml:id="SDZ5-Redna-12-2009-12-18.sp128">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Breda Pečan. Prosim.</p>
            </sp>
            <sp xml:id="SDZ5-Redna-12-2009-12-18.sp129">

               <speaker>BREDA PEČAN:</speaker>

               <p>Hvala za besedo, gospod predsednik. Lep pozdrav vsem prisotnim.</p>
               <p>Gospod Prijatelj, hotela sem vam svetovati, da si prihranite malo časa, ker ga boste
               potrebovali za repliko .../Oglašanje iz klopi./... verjetno meni, ker bom zdajle
               nekaj povedala v zvezi s tem, kar ste zdaj govorili. Prvič, sploh ni jasno, kaj ste
               pravzaprav hoteli s svojim zelo izčrpnim in, moram reči, zelo dobrim nastopom
               povedati. Ali ta amandma podpirate ali ne? Ta amandma bistveno spreminja način
               vodenja sklada. Najmanj, kar je, je zelo pomembna navedba v tem amandmaju - ne
               amandma, pardon, osnovni člen, ki ga amandma spreminja. Jaz tega amandmaja seveda
               nikakor ne morem podpreti. Eden od razlogov, zakaj se mi zdi zelo pomembno, da je
               taka sprememba bila sprejeta že na odboru in da bo, upam, tudi v zakonu potrjena, je
               ta, da v svetu sklada ni več članov, ki bi lahko prišli v konflikt interesov. Do
               sedaj so bili trije člani od osmih predstavniki najemnikov, zakupnikov,
               koncesionarjev v gozdovih in na kmetijskih zemljiščih, kar je posledično od leta 1993
               dalje, se pravi, v 16 letih pripeljalo do tega, da imamo v Sloveniji celo vrsto
               zakupnikov kmetijskih zemljišč, ki imajo ogromne površine in so bili člani teh
               organov sklada. Če to ni konflikt interesov in če to ne kaže na podlago za obravnavo
               na Komisiji za preprečevanje korupcije, potem ne vem, kaj je na tem božjem svetu
               treba še narediti. Ta sprememba je zagotovo na mestu že samo zaradi tega. Poleg tega
               pa mislim, da je imenovanje sveta s strani Vlade koristna zadeva. Zakaj? Zaradi tega,
               ker bo javnost ravno tako zagotovljena. Javnost dela sklada ne bo prav nič bolj
               skrivnostna, kot je bila do sedaj. Pač pa bo lahko ta povezava med Vlado,
               inšpekcijami in skladom bistveno bolj živa in bistveno bolj aktivna. Zaradi tega, ker
               tak organ, kot je Državni zbor, seveda ne more opravljati operativnega nadzora nad
               delom sklada. Iz osebnih izkušenj kot županje v občini Izola - te slike, ki ste jih
               kazali, gospod Prijatelj, so delno oziroma večinsko v občini Izola, in sem na to
               nalaganje materiala, sicer takrat ni bil isti izvajalec, ampak je bil nekdo drug,
               vendar se je začelo že pred približno šestimi, sedmimi leti. Na to sem opozorila
               gradbeno inšpekcijo oziroma okoljsko inšpekcijo, rekli so, da oni niso pristojni.
               Potem smo klicali kmetijskega inšpektorja kot uradni predstavniki osebe javnega
               prava, ki se ji reče občina Izola. Nič se ni zgodilo. Nič se ni zgodilo! Mi smo
               klicali tudi na Sklad - nič se ni zgodilo!</p>
               <p>Meni je zadnjič gradbeni inšpektor rekel, ko sem ga klicala zaradi nekega drugega
               posega, ravno tako na zemljišču v lasti Sklada kmetijskih zemljišč in gozdov, ki baje
               ni čisto razčiščeno, ali je od sklada ali od občine, dejstvo je, da gre za kmetijsko
               zemljišče in da kot takšno ne more biti od koga drugega kot od sklada, da se na njem
               izvajajo gradbena dela in gradbeni inšpektor mi je rekel, moram reči, da je imel
               popolnoma prav: "Zakaj, za božjo voljo, vedno Sklad!" In to ni bilo prvič, zato je
               tudi tako rekel, da vedno Sklad pride in reče, da morajo inšpektorji preprečiti,
               recimo, posege na njihovih zemljiščih. Zakaj?! Oni kot lastniki imajo vso pravico, da
               zaradi motenja posesti preženejo tega izvajalca na svoji lasti. Res, da je last
               države, vendar so oni v celoti pooblaščeni za to, da branijo državno lastnino. In je
               rekel, da ne bo šel, dokler ne bodo oni prišli in rekli: "Pridite nam pomagati!" Nič
               se ni zgodilo, da ne govorim dalje kaj in kako.</p>
               <p>In zdaj če gremo še naprej. V dolini Veližan, zaradi katere sem bila jaz zelo zelo
               velikokrat popljuvana, je nek kmet, ki se ukvarja v glavnem z gradbeno mehanizacijo,
               prišel in izkopni gradbeni material in odpadni gradbeni material nasul v dolino, po
               kateri priteka edini potoček in potok v tej dolini. In je to vse skupaj zasul. In ko
               smo mi z občine klicali in poslali pisno prijavo na inšpekcijo, so rabili, da ne
               rečem pretirano, 150 let, da so se sploh "zmigali" in potem ko so prišli tja, so
               rekli, da mora narediti program sanacije te črne deponije. Gradbeni material je bil
               nasut v vodotok, ki je javno dobro v lasti oziroma upravljanju države. Nič se ni
               zgodilo. Še danes je tisti material tam, po približno 6-ih letih. Tudi tam je šlo za
               lastnino države in sklada, ker en del so bila kmetijska zemljišča.</p>
               <p>Jaz moram reči, da sem vesela, da je vendarle prišlo do takšne odločilne poteze, da
               bo, prvo, kar je, organ, ki bo organ nadzora, dajmo reči, recimo v gospodarski družbi
               bi bil to nadzorni svet, da bo sestavljen iz ljudi, ki bodo kompetentni in ne bodo
               imeli svojih zasebnih interesov pri tem. Ker moram reči, da borbe občine Izola s
               posamezniki v skladu, ki so skrbeli, kot delavci sklada, to pa moram povedati, ki so
               skrbeli predvsem za svojo zadnjico pri tem, kako so oskrbovali skladova zemljišča, ko
               smo jih opozorili, da oddajajo kmetijsko zemljišče človeku, ki sploh ni kmet in
               uporablja kmetijsko zemljišče kot deponijo ne odpadnega gradbenega materiala, ampak
               opeke in kaj jaz vem, kaj še vse je imel spravljeno na kmetijskem zemljišču, ki ga je
               dobil v zakup, se spet ni nič zgodilo. Moram reči, da upam, da bo novo vodstvo sklada
               drugo leto res temeljito zagrabilo in naredilo red, predvsem, red. Mi imamo v
               slovenski Istri ogromno kvalitetnih kmetijskih zemljišč, ki so v zaraščanju. Cela
               dolina Dragonje je v zaraščanju v zgornjem toku. Upam, da se ne bodo kakšni "zeleni"
               pojavili, pa rekli, da so tisto gozdovi, pa da se zaradi tega ne smejo posekati. Tam
               je nekoč slovenski živelj, slovenski, poudarjam, živel v dolini Dragonje in
               prideloval zgodnjo zelenjavo. Tako kot v Strunjanu in v Izoli, v zaledju samega
               mesta. Če se bo to premaknilo, če se bodo tudi v Istri prenehala oddajati kmetijska
               zemljišča v fizlih po 1000 kvadratnih ali pa 2000 kvadratnih metrov, da se bo
               združevalo in da bodo iz tega nastale spodobne kmetije, kar se da, ker je tako ali
               tako večina zemljišč v slovenski Istri v lasti slada, potem šele, jaz mislim, da se
               bodo stvari začele premikati na bolje. Jaz ne rečem, da sedanje vodstvo sklada ni
               dobro, vendar je pa zaradi podedovanega, bom rekla, nemarnega ravnanja z državnim
               premoženjem prišlo tako daleč, da komaj da obvladuje stvari, ki se kar nekako valijo
               naprej kot snežena kepa in samo nabirajo nesnago zraven.</p>
               <p>Jaz upam, da boste v Slovenski nacionalni strani ta zakon podprli, ker je v bistvu
               usmerjen v to, da se bo ravnalo s slovenskim premoženjem v obliki kmetijskih zemljišč
               in gozdov tako, da bomo delali v svojo lastno korist. In ko bo govora o amandmajih,
               ki se nanašajo na druge teme, se bom pa ravno tako oglasila.</p>
            </sp>
            <sp xml:id="SDZ5-Redna-12-2009-12-18.sp130">

               <speaker>PREDSEDNIK MAG. PAVEL GANTAR:</speaker>

               <p>Hvala lepa. Besedo ima Srečko Prijatelj. Prosim.</p>
            </sp>
            <sp xml:id="SDZ5-Redna-12-2009-12-18.sp131">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik! Jaz lahko samo pritrdim kolegici Bredi Pečan.
               Seveda pa mogoče nisem bil dobro razumljen. Jaz sem govoril, da mi na to opozarjamo
               že kar nekaj let, da je treba sklad v bistvu, če ne ukiniti, vsak prestrukturirati v
               drugačnem smislu vodenja, ker pač Državni zbor je nekaj naredil, kar, bom rekel, je
               seveda zakonsko smel, naprej pa se je zelo neodgovorno obnašal. Ustanovil je ta
               sklad, potem pa nobenega nadzora nad tem ni vpeljal. In ta sklad je v bistvu
               prepuščen sam sebi in lahko dela, kar se mi zazdi, da je prav. Danes pravnoformalno
               gledano je tako. Če se motim, minister, dajte me popraviti, kdo ima nadzor od vladnih
               organov nad tem skladom. Nihče. Se pravi, je prosto po Prešernu vse v tem skladu. In
               to, da dela dobro, ne moremo reči. Za slabo delo je odgovoren pa direktor.</p>
               <p>Poglejte, mi smo nasprotovali temu konceptu spremembe Zakona o skladu kmetijskih
               zemljišč, ker ni celovita. Ne govorim o tem, da to ni nujno, ampak moramo gledati
               tudi na to, da so občine, ki bi rade imele kmetijske površine v smislu svojega
               širitvenega območja, in če je to v smiselnem zazidalnem območju, bi moral sklad
               razmišljati o tem, ali pa bodoči upravljavec teh kmetijskih površin, ministrstvo, da
               se to v pristojnosti upravljanja dodeli tudi občinam. S tem bi rešili marsikatero
               zadevo. Zakaj pa zdaj to ni dobro. Zato, ker predlagate nek ožji svet, ki ga imenuje
               ministrstvo, ki pa nima zastopnikov lokalnih interesov. Oprostite, s tem sem hotel
               povedati, da to ni dobro. Če sem bil zdaj razumljen, bi bilo prav, da to
               akceptiramo.</p>
               <p>Kar se pa tiče nepopravljive škode. Država je dovolila to svinjarijo. Pa ni to edina
               svinjarija, ki smo jo dovolili. O tem lahko govorimo, kje je še kaj drugega. In
               opozarjamo tudi na to, da se bodo na Primorskem dogajali masovni izkopi. 27
               kilometrov dolga proga - 70% bo tunelov na območju Kopra in Divače - bo imela na
               milijone kubikov gradbenih odpadkov. Kam bomo to odlagali? Predlog je bil v občini
               Izola za otok in treba bi bilo narediti državni lokacijski načrt za to. Pobuda je
               bila dana, ampak tudi na to uho Vlada ne sliši. In jutri, ko bomo pred tem dejstvom,
               da bomo to izkopavali, bomo zopet gledali, kam s to svinjarijo. Na kmetijska
               zemljišča, verjetno, bomo to odložili, ne?</p>
            </sp>
            <sp xml:id="SDZ5-Redna-12-2009-12-18.sp132">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franc Bogovič.</p>
            </sp>
            <sp xml:id="SDZ5-Redna-12-2009-12-18.sp133">

               <speaker>FRANC BOGOVIČ:</speaker>

               <p>Spoštovana Primorca, moram reči, da mogoče niste ravno najbolj tipična kmetijska
               regija v tem delu, zato so tudi vaši problemi pri skladu precej netipični za
               kmetijsko dejavnost. Sam prihajam iz nekega drugega okolja, kjer kmetijstvo zelo
               veliko pomeni, pa tudi veliko teh zemljišč se zelo zgledno obdeluje in so tudi
               skladova kmetijska zemljišča tako obdelana, ali so v zasebnih rokah, se pravi kmetov,
               ali pa kmetijskih podjetij, kot je tudi v treh primerih. So zgledno urejena in so
               primer za dobro kmetijsko prakso lahko tudi vsem ostalim. Pa konec koncev tudi občine
               na Primorskem na novo ustanavljate, ker imate baje čudne razmere v neki občini, ampak
               danes to ni tema.</p>
               <p>Kar se tiče organov upravljanja in izvajanja. Mislim, da se zopet kot pri vsaki
               stvari v tem parlamentu trosijo neke zelo pavšalne ocene, kako je vse narobe, s
               prstom se kaže na tistega, ki je za vse kriv, in se najlažje v nekem močvirju, nekem
               blatu preteklosti tudi išče neka prihodnost. Mislim, da je zagotovo bilo obdobje
               doslej za delo sklada zahtevno in je bila tudi specifika tega dela malce drugačna,
               kot bo naslednja leta delovanja sklada. Kot smo že dejali, v Sloveniji smo se
               odločili za denacionalizacijski proces in sklad je v veliki meri igral to funkcijo,
               da je zemljišča, ki so bila v preteklosti podržavljena, vračal, da se je fond teh
               zemljišč zmanjševal, da se je v tem času, podobno kot za privatna kmetijska
               zemljišča, glede na evropsko kmetijsko politiko uredila vsa lastniška struktura,
               GERK-i in podobne zadeve in da prehajamo v neko obdobje, ko bi bilo najbrž treba z
               inštrumenti sklada, ki bi jih lahko prinesla zakon o skladu kmetijskih zemljišč in
               zakon o kmetijskih zemljiščih, začeti tudi z aktivno kmetijsko politiko. In ti
               nastavki nam manjkajo v tem zakonu. Kar se tiče pa deviacij, ki se odvijajo, pa
               mislim, da smo si zelo enotni. Bistveno manj, ocenjujemo, da je problemov na področju
               kmetijskih zemljišč, kot jih je na področju gozdov, glede na to, da se je tudi
               lastniška struktura in podobno v teh letih bistveno spremenila, ko se je v Sloveniji
               tudi na področju lastništva gozdnih gospodarstev, ko so praktično vsi, ki so delali v
               gozdovih, prišli potem v podjetja in tudi dobili možnost za delo v teh gozdovih, ko
               so se ta podjetja sprivatizirala, ko je nekaj lastnikov praktično pokupilo vso
               lastniško strukturo in zato je potreben tu restriktivnejši in ostrejši pristop. Če se
               vračamo k organom sklada, kateri organi sklada pa so bili v zadnjih letih tisti, ki
               so izvajali nadzor in tisti organi, ki so podvojili koncesijsko dajatev v delovanju
               sklada. Prav nadzornemu odbor, dr. Osvaldovi, mislim, da se imamo v Sloveniji tudi
               zahvaliti, da so šli ti postopki v to smer. Če imamo dva organa, svet zavoda in pa
               nadzorni odbor, mislim, da smo vsi toliko vešči teh upravljavskih funkcij, da vemo,
               da je svet zavoda tisti, ki na nek način ob direktorju, mu usmerja politiko, sledi
               politiki, jo tudi vodi, na drugi strani so pa nadzorstvene funkcijo. In s takšno
               ureditvijo, kot jo sedaj imamo, od tistih, ki naj bi sklad vodili, opuščamo del
               tistih, ki na nek način tudi soustvarjajo to podobo, vi imate pač drugačno mnenje,
               kar je tudi dovoljeno, predvsem pa izpade nadzorni odbor sklada. In ta sklad več nima
               nadzornega odbora, ampak ima svet, ki je, kot vemo v upravljavskem smislu, nekako
               desna roka direktorju, z njim sprejema poslovno politiko, zaključne račune in predaja
               zadevo državi v roke. Iz tega razloga mi v Slovenski ljudski stranki in tudi zelo
               široka javnost, strokovna, prostori Državnega sveta so bili premajhni za vse tiste,
               ki so delili mnenja in v veliki meri so bila ta mnenja konec koncev tudi prejšnji
               teden pri predsedniku države, so šla v to smer, da bi enostavno na tem področju se
               nekaj moralo še več postoriti. Zato mislimo, da je ta ureditev nepremišljena in da se
               zaradi tega slovenski zemljiški politiki piše prej slabše kot pa dobro. Od tega
               nadzora nad takšnim državnem premoženjem, kot je v skladu, ne vem, zakaj se ga kdo
               boji tega nadzora oziroma kaj bo sedaj bolje, ko tega nadzora več ne bo. Tiste
               upravljavske funkcije pa predstavniki ustanovitelja, ki so bili tudi doslej lahko
               predlagani v Državni zbor, tudi s strani tistih, ki so to vodili, bi lahko tudi
               upravljali. Sam mislim, da gremo pri upravljanju na slabše.</p>
            </sp>
            <sp xml:id="SDZ5-Redna-12-2009-12-18.sp134">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o tem amandmaju? Ugotavljam, da ne želi. Ker ne
               želi nihče več razpravljati, zaključujem razpravo. V razpravo dajem 4. člen ter
               amandma Poslanske skupine SLS. Želi kdo razpravljati o amandmaju? Gospod Franc
               Bogovič, prosim.</p>
            </sp>
            <sp xml:id="SDZ5-Redna-12-2009-12-18.sp135">

               <speaker>FRANC BOGOVIČ:</speaker>

               <p>Gre tudi za to javnost dela in doslej je bila ureditev takšna, da je Državni zbor v
               imenu države ustanoviteljice imel to pravico in možnost, da je na predlog Vlade tudi
               imenoval direktorja sklada. Ta amandma gre v to smer, da bi to ostalo tudi v bodoče.
               Ne pa, da na predlog ministra direktorja sklada imenuje svet. Samo pojasnilo in
               podpiramo ta amandma.</p>
            </sp>
            <sp xml:id="SDZ5-Redna-12-2009-12-18.sp136">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Mag. Borut Sajovic. Prosim.</p>
            </sp>
            <sp xml:id="SDZ5-Redna-12-2009-12-18.sp137">

               <speaker>MAG. BORUT SAJOVIC:</speaker>

               <p>Moram reči, da se mi zdi ta amandma nepotreben in ohranja že do sedaj dokazano slabo
               stanje. Za kaj gre? Do sedaj, dokler nismo zakuhali zgodbe s slovenskimi gozdovi, je
               poročilo bilo redko, skoraj nikoli obravnavano na seji Državnega zbora. Državnemu
               zboru je bilo do sedaj v zgodovini kaj malo mar, kaj se dogaja na skladu. Strukturam,
               ki so ga obvladovale, je bilo najbolj v interesu, da imajo mir in da svoje delo
               opravljajo. Ugotovili smo,da se je v Sloveniji pozidalo veliko preveč najboljše
               zemlje za trgovine, za industrijsko-obrtne cone in še kaj. In pri teh delih je
               največkrat sodeloval ravno Sklad kmetijskih zemljišč in gozdov na tak in drugačen
               način. In občine, ki so se deklarirale kot najbolj agrarne, kot najbolj ljudske, so
               pri tej zlorabi na kmetijskih zemljiščih prednjačile. Prepričan sem, da s to hudo
               odgovornostjo, ki jo nalagamo ministru, bodo zaradi sklada, če ne bo posloval dobro,
               ministri prihajali, odstopali in odhajali. Hvala lepa.</p>
            </sp>
            <sp xml:id="SDZ5-Redna-12-2009-12-18.sp138">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o tem amandmaju? (Ne želi.) Zato zaključujem
               razpravo o tem amandmaju.</p>
               <p>V razpravo dajem 6. člen ter amandma Poslanske skupine SLS. Želi kdo o tem amandmaju
               razpravljati? Gospod Janez Ribič.</p>
            </sp>
            <sp xml:id="SDZ5-Redna-12-2009-12-18.sp139">

               <speaker>JANEZ RIBIČ:</speaker>

               <p>Hvala za besedo. Rad bi rekel, da predlog zakona praktično ukinja nadzor nad delom
               sklada. Ukinja se nadzorni odbor in poročanje o delu sklada Državnemu zboru Republike
               Slovenije. Javnost bo tako rekoč izvzeta iz delovanja oziroma nadziranja sklada.
               Takšna rešitev pa se, milo rečeno, ne more zdeti dobronamerna. Mislim, da bi morali
               nadzor nad porabo proračunskih sredstev kvečjemu okrepiti in narediti porabo bolj
               transparentno, ne pa, da se nadzor ukinja, saj verjetno na Vladi niste pozabili, da
               smo še vedno v času ekonomske krize. Čemu se obnašate tako ignorantsko do porabe
               javnega denarja in onemogočate nadzor Državnemu zboru. V čem je smisel takšnih
               predlogov? Kdo kaj skriva? Ali pa gre morda le za pripravo podlage, da se bo lahko
               dogajalo še več špekulacij. Sam bom zagotovo podprl amandma Poslanske skupine
               Slovenske ljudske stranke, saj si želim, da bi na tem področju zmanjšali špekulacije,
               ne pa da bodo le te možno vedno večje. Hvala.</p>
            </sp>
            <sp xml:id="SDZ5-Redna-12-2009-12-18.sp140">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic.</p>
            </sp>
            <sp xml:id="SDZ5-Redna-12-2009-12-18.sp141">

               <speaker>MAG. BORUT SAJOVIC:</speaker>

               <p>S tem trditvami in amandmajem se je mogoče v večjem delu zgodbe strinjati, vendar je
               kontekst sprememb zakona o skladu naravnan drugače. Presenečen sem, ker povečujemo
               število gozdarjev, ki bodo preko sklada nadzirali, kaj se dogaja v državnih gozdovih.
               In ravno povečani nadzor, ta kontrola je tisto, kar je tiste, ki zakonu oporekajo,
               najbolj zmotilo, da ni vse v redu. Odgovornost v tej zgodbi je jasna. Sklad ima
               ustrezne službe, ki poročajo in opravljajo terensko delo na terenu. Slišal sem v
               javni razpravi v zadnjem času tudi smešno trditev, da zdaj se bosta pa v istem gozdu
               pojavljala dva različna gozdarja. Hvala bogu, eden ima načrtovalno-gojitveno vlogo,
               drugi pa kontrolno. Tudi to drži, da 20 gozdarjev sklada ne more nadzorovati vseh
               slovenskih gozdov, vendar če bo mehanizem tak, da bomo kontrolirali posamezne točke
               in kadar bomo videli, da zgodba ni v redu, bo to imelo za posledico odvzem koncesije.
               Samo vsako deseto sečišče lahko pregledamo, pa če bo zadaj grožnja odvzema koncesije,
               napak ne bo ne pri klasiranju, ne pri poseku, ne pri vzdrževanju, še manj pa pri
               gozdnih cestah, kjer smo tako kot pri negi gozdov, marsikdaj v Državni zbor dobili
               nekatere podatke, ki ne držijo. Drugače pa v vzdrževanje cest vlagamo približno 1
               evro od izkupička lesa in bistvo te zgodbe je, da bi morali namesto petih milijonov
               evrov v naslednjih letih to številko povečati za enkrat, dvakrat, trikrat; v
               desetletju, 15-ih letih pa za petkrat. Hvala lepa.</p>
            </sp>
            <sp xml:id="SDZ5-Redna-12-2009-12-18.sp142">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Breda Pečan. Prosim.</p>
            </sp>
            <sp xml:id="SDZ5-Redna-12-2009-12-18.sp143">

               <speaker>BREDA PEČAN:</speaker>

               <p>Tukaj bi jaz opozorila kolege iz Slovenske ljudske stranke, da sicer imajo lahko
               dober namen pri tem amandmaju, vendar pa ta namen vodi v nesmiselne posledice.
               Namreč, dosedanji 7. člen je črtan, to ste verjetno sami opazili, in 9. člen, ki ga
               spreminja ta člen, ki ga vi črtate s svojim amandmajem, pa govori sledeče. Obstoječi
               9. člen: "Sklad je za svoje delo odgovoren Vladi Republike Slovenije in ji o svojem
               delu poroča najmanj enkrat letno. Delo sklada nadzirata ministrstvo, pristojno za
               kmetijstvo in gozdarstvo, ter ministrstvo, pristojno za finance. Sklad vodi evidenco
               izdanih priznanic in o njihovi višini trimesečno poroča ministru, pristojnemu za
               finance." K 9. členu je bil dodan v 6. členu predloga sprememb stavek, ki se glasi v
               drugem odstavku: "Vlada najmanj enkrat letno poroča Državnemu zboru Republike
               Slovenije o delovanju sklada." Če črtate ta člen, potem pomeni, ker 7. člena ni več,
               ker ni odprt, ker je bil črtan in ni bil nanj vložen amandma oziroma 5. člen, de
               facto - pardon, 5. člen sprememb je bil črtan. S 3. členom smo črtali 7. člen, v 7.
               členu je bilo napisano, kako je sestavljen nadzorni odbor in da ta poroča Državnemu
               zboru enkrat letno. Ker tega teksta ni več, če črtate 6. člen, potem pomeni, da niti
               Vladi ni treba poročati Državnemu zboru o delu sklada. Vi lahko sicer greste na
               hipotezo, da boste s črtanjem vseh členov ali pa velike večine členov naredili ta
               zakon nesmiseln, vendar veste, da vam ne bo uspelo, zaradi tega ker vendar ta zakon
               bistveno izboljša dosedanji zakon. Mislim, da bo imel več podpornikov kot pa
               nasprotnikov, in zato se mi zdi, da dejansko sedaj reči, da Vladi pa ni treba
               poročati Državnemu zboru, se mi pa zdi res absurd. Zaradi tega seveda nima smisla in
               ni mogoče takega amandmaja podpreti.</p>
            </sp>
            <sp xml:id="SDZ5-Redna-12-2009-12-18.sp144">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Janko Veber. Prosim.</p>
            </sp>
            <sp xml:id="SDZ5-Redna-12-2009-12-18.sp145">

               <speaker>JANKO VEBER:</speaker>

               <p>Hvala. K temu bi dodal še to dejstvo, da po sedaj veljavnem Zakonu o Skladu
               kmetijskih zemljišč in gozdov Republike Slovenije imamo dve poročili. Eno poročilo je
               pripravil nadzorni odbor, ki ga predstavi Državnemu zboru, drugo poročilo pa
               predstavi Sklad kmetijskih zemljišč in gozdov Republike Slovenije za Vlado. Torej,
               dve poročili. Če to ni netransparentnost. To so dve ločeni poročili in eno za drugo
               pravzaprav včasih niti ne vemo, za kaj gre. Dogajalo se je celo, da ni bilo znano,
               katero poročilo naj bi bilo sploh predstavljeno Državnemu zboru. To smo tri mandate
               nazaj uspešno rešili in definirali, da pravzaprav mora biti poročilo nadzornega
               odbora pač poročilo nadzornega odbora, za Vlado je pa drugo poročilo. Vendar že to
               kaže, da gre za zelo komplicirano, netransparentno, zamegljeno poslovanje.</p>
               <p>Ker je ravno poudarek pri teh amandmajih, češ da se ne zagotavlja javnost delovanja
               sklada, če s tem amandmajem črtate poročanje Vlade Državnemu zboru, potem črtate
               dejansko tudi javnost in javno delovanje tega sklada. Ravno skozi poročilo, ki ga
               dobivamo v Državni zbor, mislim, da seznanjamo širšo javnost tako s svojimi sejami na
               Odboru za kmetijstvo, gozdarstvo in prehrano kot tudi na sami plenarni seji, če se
               odločamo, da tako poročilo obravnavamo tudi na seji Državnega zbora. Praviloma pa se
               je vedno, predvsem s strani Ljudske stranke, zavračalo, da se obravnavajo poročila
               nadzornega odbora sklada na seji Državnega zbora. Šele zadnji dve poročili na predlog
               in na vztrajanje, vedno, Socialnih demokratov, tudi prej, ampak šele v zadnjem
               obdobju se je obravnavalo poročilo tukaj v Državnem zboru. Prej pa je bilo vedno
               glasovano s strani Ljudske stranke, da se tega ne obravnava na seji Državnega zbora.
               Toliko o transparentnosti in prizadevanjih za to, da postane delo Sklada kmetijskih
               zemljišč in gozdov javno. Nobenega interesa ni bilo, da bi to delo bilo javno skozi
               postopke, ki so bili peljani do sedaj, in skozi zakonodajo, ki je sedaj veljavna.
               Tako rešitev, da Vlada in ministrstvo imata neposreden nadzor nad delovanjem sklada,
               bistveno izboljšuje in dejansko pomeni izvajanje aktivne kmetijske politike, tako
               zemljiške kot tudi v vseh ostalih vsebinah, za katero je Ministrstvo za kmetijstvo,
               gozdarstvo in prehrano odgovorno. Tega do sedaj ni bilo. Prepuščeno je bilo
               paradržavnemu skladu, da se sam odloča znotraj sveta in tudi znotraj nadzornega
               odbora, kakšno politiko bo pravzaprav oblikoval in s kakšnimi rešitvami bo prihajal
               potem do uporabnikov. Naj samo tudi spomnim, kakšen problem je bil prejšnje vlade,
               kako zamenjati bivšo direktorico Marijo Majer Cuk, ker pač ni bila očitno dovolj
               usklajena z ministrico za kmetijstvo. Mi smo se, mislim da, dve leti ukvarjali s tem,
               kako direktorico sklada odstraniti in ministrica za kmetijstvo se je dve leti samo s
               tem ukvarjala. Ali je to produktivno, ali je to aktivna zemljišča politika? Ali je to
               aktivno gospodarjenje, izvajanje kmetijske politike ali kaj takega? Daleč od tega! S
               spremembo tega zakona to ne bo več mogoče. Zato je potrebna ta sprememba zakona, še
               posebej pa je treba ta amandma zavrniti, ki dejansko onemogoča poročanje Vlade
               Državnemu zboru o stanju v Skladu.</p>
            </sp>
            <sp xml:id="SDZ5-Redna-12-2009-12-18.sp146">

               <speaker>PREDSEDNIK MAG. PAVEL GANTAR:</speaker>

               <p>Hvala lepa. Besedo ima Franc Bogovič. Prosim.</p>
            </sp>
            <sp xml:id="SDZ5-Redna-12-2009-12-18.sp147">

               <speaker>FRANC BOGOVIČ:</speaker>

               <p>Najprej kar se tiče dveh poročil in dvojnega nadzora. Poznam tudi Zakon o
               gospodarskih družbah in vsako poročilo ob koncu nekega večjega podjetja, ki mora
               podati poročilo organom upravljanja, lastnikom, ima dve poročili: ima poročilo uprave
               in ima poročilo nadzornega odbora. In to, da sta bili doslej dve poročili, mislim, da
               ni prav nič narobe za javnost, transparentnost in za večji nadzor. Tudi če pride do
               razhajanj, je vsaj možnost, da se razčisti stališče, ki ga na eni strani kot poslovno
               poročilo ob koncu leta pripravi direktor sklada skupaj s svetom zavoda, kar je
               poslovno poročilo, in pa poročilo nadzornega odbora. Tako v smislu transparentnosti,
               boljšega nadzora sta zagotovo ti dve poroči boljši. In ko govorimo o
               transparentnosti, zamegljevanju in kazanju tudi na stranke na te zadeve, spoštovani
               kolegi, v tem zboru, na odborih in pa tudi v širši javnosti je bilo zelo jasno v
               preteklosti velikokrat povedano, kje prihaja do tega zameglevanja in kaj bi bilo
               najbolj treba pravzaprav storiti. To je gospodarjenje z gozdovi v Republiki
               Sloveniji. Z 10% slovenske površine, z najboljšimi gozdovi, zagotovo so to najboljši
               gozdovi, ker so to strnjeni gozdovi, velika posestva, in na osnovi dobrega
               gospodarjenja slovenske gozdarske stroke, kjer so bili veliki kompleksi, ekonomsko
               upravičljivi, so danes ti gozdovi tudi v dobri kondiciji, ponekod mogoče še celo
               preveč lesne mase. Sedanja ureditev, ki jo vi uzakonjate, kar sem že prej pri
               stališču stranke povedal, uzakonjate ureditev, ki je omogočila takšno rešitev, da se
               je v zadnjih 15 letih lastniška struktura v GG-jih močno spremenila, in bo sedaj
               splošno znana nepravilna ureditev namesto vladne uredbe, ki jo lahko minister
               spremeni vsak četrtek na seji vlade, postala zakonska materija, da bo neka vladajoča
               koalicija takšno materijo lahko tudi zadrževala določeno obdobje. In ni slučajno, in
               je zelo primerno, da se leta 2009, 2010 to naredi, da se še tri, štiri leta nič ne
               spremeni. In ko bo leta 2016 potekla dvajsetletna koncesijska pogodba, bodo isti
               GG-ji, isti lastniki, isti solastniki še naprej upravljavci slovenskih gozdov,
               namesto da bi tudi tu z neko proaktivno politiko omogočili na manjšem delu gozdov, ki
               niso podeljeni s koncesijo, kakšno gospodarjenje, s katerim bi se morda tudi v
               državnih gozdovih dokazalo, kar se je v cerkvenih, katerih vračilu nekateri tako
               nasprotujete, ko so postale kar naenkrat koncesijske dajatve trikrat, štirikrat,
               petkrat večje kot v državnih gozdovih. Ko gledamo lastniško strukturo, ko gledamo
               jahte, ko gledamo parapodjetja teh podjetij, nam je tudi zelo jasno, kje se ta denar
               nahaja. In, spoštovani kolegi, pri zamegljevanju pa kazanju na strankarske povezave
               prosim, da ste malo previdnejši, kajti od tistih kmetov, ki obdelujejo ped te
               slovenske zemlje, pridelujejo mleko po 25 centov, bo bore malo zaslužka. Od tega, če
               se slovenski gozdovi črpajo na tak način, da imamo 40 evrov povprečno prodajno ceno,
               pa na koncu vsega skupaj 6 evrov za državo, se pa zelo bojim, da država pri milijonih
               kubikov z vsakim milijonom, z vsakim evrom izgublja, kot vidimo, milijon evrov in
               gredo ti milijoni v desetine milijonov v slovenskem prostoru. Mogoče ne letos, ko je
               težko gospodarjenje, zagotovo pa v preteklih letih. Poznam tudi poskuse nekaterih, ki
               so celo naši člani, ko so kot gozdarska stroka v okviru sklada poskušali neke
               spremembe narediti in so bili v zelo kratkem času tudi odstranjeni, ker so povezave
               in vezi teh koncesionarjev na področju gozdarstva zelo močne.</p>
               <p>Toliko o tej zadevi. Mislim, da ni pravično in ni prav, da se to kaže. Bojim pa se,
               da je zametek te ureditve sedaj samo toliko slabši, pa če dodamo k temu še
               uzakonjenje uredbe, bo dokončno zabetonirano obstoječe stanje in po letu 2016 ne bo
               nobene možnosti, da bi v Sloveniji lahko bolje gospodarili. In to je problem tega
               zakona, ne tam 20 ali pa 100 kubikov kamenja, niti to, ali ima nekdo pol hektarja več
               ali manj, ampak je v tej točki, v 10% najvitalnejših slovenskih gozdov problem. In to
               je problem tega zakona. Nobenega nastavka pa ni, kot imajo druge države, ko, na
               primer, zaprosijo Evropsko komisijo za državno pomoč, ko Poljska daje 100 milijonov
               evrov kmetom za to, da bodo odkupili del površin, dobili regresirano obrestno mero in
               v obdobju 10 let zaokrožili kmetije, ker so njihove kmetije tudi premajhne, saj so
               približno 6-hektarske, kot naše. Nič takih nastavkov ni tu notri. Nič ni nastavkov
               okoli zaokroževanja hribovskih kmetij, ker od teh GG-jev hektarja gozda ne dobi nihče
               tudi, če bi se lahko pri njih zamenjave naredile. In to so ti vitalni problemi, ki se
               v tem delu zamegljujejo in sem trdno prepričan, da bo z manjšim nadzorom in z
               ukinitvijo nadzornega odbora tega manj.</p>
               <p>Moram pa, gospa Pečanova, tudi vam reči, da se tudi sam z nečem z vami strinjam.
               Dejansko je naš strokovec, podobno kot so na te materiji strokovci katere druge
               poslanske skupine že naredili neumnosti pa kakšen tekst spustili v obtok in v
               medmrežje Vlade, parlamenta, je tudi v naši poslanski skupini očitno prišlo do napake
               in se ni kot amandma predlagal, da se črta tisti člen, ki ukinja nadzorni odbor, zato
               je dejansko takšen amandma, kot je sedaj, v tem tekstu nesmisel. Očitno je pa tudi
               naš strokovec vedel, kakšna bo večinska odločitev te koalicije, ki se je trdno
               odločila kljub nekaterim tudi notranjim trenjem na tem področju, da enostavno se tega
               nadzora odreče. Hvala.</p>
            </sp>
            <sp xml:id="SDZ5-Redna-12-2009-12-18.sp148">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Bogovič, malo ste ušli iz okvirja amandmaja. Dobro no, smo to
               pustili, ker je vsebinska razprava. Za besedo se je javil dr. Milan Pogačnik.
               Prosim.</p>
            </sp>
            <sp xml:id="SDZ5-Redna-12-2009-12-18.sp149">

               <speaker>DR. MILAN POGAČNIK:</speaker>

               <p>Spoštovani! Ker imam zelo malo časa, vse skupaj 5 minut, bom zelo kratek in bom samo
               na eno stvar opozoril. Danes se pogovarjamo o spremembah in dopolnitvah zakona o
               Skladu kmetijskih zemljišč in vse to, kar je bilo rečeno, je zelo pomembno, tudi to,
               kar je gospod Bogovič govoril; samo, rekel sem danes, da odpiramo prvo zakonsko
               podlago za proaktivno zemljiško politiko. In če je največjo problem nadzor, smo na
               zelo napačni poti, ker mislim, da sistem izbora sveta, članov sveta preko kadrovskega
               akreditacijskega sveta in na tej osnovi izbira in tudi dobri strokovnjaki so lahko
               notri. Skratka, izključuje se možnost direktno, tako kot je bilo zdaj v nadzornem
               odboru, ko so se več ali manj uvrstili notri politiki. Skratka mislim, da odpiramo
               čisto drugačne vsebine. Poleg tega pa glede vsebine, o katerih so bili razgovori, kot
               sem rekel, druga zakonodaja prihaja zakon o kmetijskih zemljiščih. Upam, da bo ta
               razprava na Vladi januarja končana, da boste čim prej dobili v januarju na poslanske
               klopi, da se bomo lahko potem v nadaljevanju tega pogovarjali. Že v zakonu o skladu
               se rešuje samo vprašanja sklada, njegovega obstoja. Sklad bo dobro orodje za
               izvajanje aktivne kmetijske politike v prihodnje in zaradi tega smo ga želeli
               ohraniti in tudi zaradi izkušnje, ki jih ima na področju, zaradi evidenc, s katerimi
               razpolaga, in mislim, da bo to dobra institucija, ki se bo lahko zelo aktivno
               vključila v izvajanje aktivne zemljiške in gozdne politike. Ker temu, kar se je v
               zadnjih desetletjih dogajalo, je treba resnično narediti konec in veseli me, da se
               vsi s tem strinjate. Mene so imenovali, da ves čas že to ponavljam, samo to, da imamo
               880 kvadratnih metrov obdelovalnih površin na prebivalca, je seveda resnično
               katastrofa. Hvala lepa.</p>
            </sp>
            <sp xml:id="SDZ5-Redna-12-2009-12-18.sp150">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi še kdo k 6. členu? Gospod Veber Janko. Izvolite.</p>
            </sp>
            <sp xml:id="SDZ5-Redna-12-2009-12-18.sp151">

               <speaker>JANKO VEBER:</speaker>

               <p>Hvala. Samo na kratko želim pojasniti glede poročanja nadzornega odbora. Že pri
               predstavitvi stališča Poslanske skupine Slovenske ljudske stranke je bilo
               izpostavljeno, da se je prihodek iz gospodarjenja z gozdovi izjemno povečal v skladu.
               Povečal se je od tistega trenutka, ko so bile koncesijske pogodbe sklenjene. Dokler
               koncesijske pogodbe niso bile sklenjene, je bil ta prihodek resnično majhen,
               nenadzorovan, celo v to smer je šla politika, da Zavod za gozdove ni odkazoval
               letnega etata, ki bi ga sicer moral odkazati zato, da bi se izvrševala dela v
               gozdovih. Skratka, delala se je škoda, tako v gozdovih, ker se ni spoštovalo
               gozdnogospodarskih načrtov, samo z namenom, da se onemogoči gospodarjenje in
               sklepanje koncesijskih pogodb s koncesionarji. In ta škoda je bila izjemna. Če bi
               izmerili, koliko sredstev je šlo v nič in koliko lesa je postalo pravzaprav
               neuporabnega oziroma manjše kvalitete, kot če bi se normalno odrejal etat, bi danes
               govorili o tem, da je bil sklad zaradi takšne politike izjemno izjemno izjemno
               oškodovan. Danes, ko imamo koncesijske pogodbe, vemo, o čem se pogovarjamo, vemo, kaj
               je predmet v tej pogodbi, in vemo, da potrebujemo tako vlaganja v gozdove in
               potrebujemo seveda tudi sredstva za to, da sklad lahko normalno posluje in da ne
               nazadnje tudi koncesionarji prevzamejo odgovornost za delo, ki je opravljeno v teh
               gozdovih in to se nadzira in spremlja.</p>
               <p>Predlog, ki je bil tudi s strani Slovenske ljudske stranke posredovan, je bil, da bi
               praktično ne bili koncesionarji v gozdnogospodarskih območjih, ki jih je v Sloveniji
               14, ampak da bi podelili koncesije za gozdnogospodarske enote. Eno gozdno-gospodarsko
               območje ima, recimo, 500 gozdnogospodarskih enot. Ali si predstavljate, kakšen nadzor
               bi bil v tem primeru nad delom v slovenskih gozdovih?! Nikakršen! Tako, da vse to,
               kar počnemo v teh letih, gre v smer, da se izboljšuje kvaliteta poslovanja sklada,
               kvaliteta poslovanja koncesionarjev in tudi kvaliteta gospodarjenja zakupnikov
               kmetijskih zemljišč. Koliko pogodb sploh ni bilo sklenjenih za obdelavo kmetijskih
               zemljišč v zgodovini delovanja sklada? Ogromno. Danes se to čisti, je tega vse manj.
               Tako da delo, ki je bilo do zdaj opravljeno, v tem smislu, da se je opozarjalo na
               nepravilnosti in da so se tudi prilagajale zakonske spremembe temu, je bilo vedno
               usmerjeno z naše strani v to smer, da postane delovanje sklada transparentno in tudi
               delovanje zakupnikov in koncesionarjev. Ta zakon to še izboljšuje.</p>
               <p>Tako zavračam vsa namigovanja, češ da bo manjši nadzor ali slabše poslovanje sklada.
               Bistveno boljši bo.</p>
            </sp>
            <sp xml:id="SDZ5-Redna-12-2009-12-18.sp152">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati k amandmaju in 6. členu? Ne.</p>
               <p>Zaključujem razpravo in prehajamo na razpravo o 7. členu in amandmaju k 7. členu, ki
               ga je vložila Poslanska skupina Slovenske ljudske stranke.</p>
               <p>Želi kdo besedo?</p>
               <p>Gospod Bogovič, izvolite.</p>
            </sp>
            <sp xml:id="SDZ5-Redna-12-2009-12-18.sp153">

               <speaker>FRANC BOGOVIČ:</speaker>

               <p>7. člen je tisti člen, ki je ostal odprt s področja financiranja. Na nek način
               opozarja ta amandma tudi na to, kar je kruta realnost te današnje ureditve, da se
               poleg koncesije, ki se bo plačevala občinam, plačuje tudi koncesija Sodu oziroma 10%
               koncesijske dajatve Sodu, in na drugi strani tudi 3% za parke. To je to, na kar
               opozarjamo, da bo poleg sedanje dodatne koncesijske dajatve za občine lahko ogrozilo
               dolgoročno poslovanje sklada.</p>
               <p>Kot sem že v uvodu dejal, zelo velika grožnja, ki je kot Damoklejev meč nad tem
               skladom, je to, da imajo denacionalizacijski upravičenci v skladu z zakonodajo
               možnost vlaganja zahteve za oškodovanje zaradi neizkoriščenja gozdov ali kmetijskih
               zemljišč in teh zahtevkov se je do danes nabralo kar 23 milijonov. S strani sklada
               smo dobili korektno poročilo, da zelo težko ocenijo, koliko bo na koncu dejansko
               treba izplačati, ker je od dosedanjih primerov, ki jih bilo resnici na ljubo bistveno
               manj glede na to, da so se največje denacionalizacije zaključile v zadnjih letih in
               da je praktično nemogoče napovedati, ali bo iz teh 23 milijonov zahtevkov na koncu,
               ne vem, 5 milijonov odškodnin, ali 10 ali 15. To je po našem globokem prepričanju
               tista največja grožnja in na drugi strani se sedaj dodaja dodatne obremenitve.
               Podpiramo to spremembo, ki je bila sedaj, da ni ta koncesijska dajatev oziroma
               koncesijska dajatev občinam vezana na koncesijsko dajatev na koncu, ko odštejemo vse
               stroške, ampak je vezana na ceno lesa. Tu mislimo, da bi tudi v primeru, če se bo
               resnično bolje gospodarilo z gozdovi in bo prišlo do več koncesijske dajatve,
               omogočilo, da bo večji del te dajatve ostal v državnem proračunu in bo na ta način
               tudi ostalo dovolj sredstev za izvajanje aktivne zemljiške politike.</p>
               <p>Kot smo že dejali, poleg upravljanja je ravno ta finančno izpostavljenosti sklada, po
               naši oceni, zelo velika težava, ki bo lahko v prihodnosti ogrožala dolgoročnost tega
               sklada, kajti bojim se, da bo v težkih časih zelo težko pridobiti sredstva iz
               proračuna za ta namen. Mislim, da ni prav nobene potrebe, da bi ta sklad ostal lahko
               tudi v prihodnje finančno neodvisen, kajti 200.000 hektarjev gozdov, najboljših
               slovenskih gozdov, 60.000 hektarjev kmetijskih zemljišč je zadostna osnova, da lahko
               z normalno delitvijo teh prihodkov, ki nastajajo iz zakupov in iz koncesij, lahko ta
               sklad sam živi. In več od tega, kot da se sam živi - tako kot v preteklosti - lahko
               se usmerja v prepotrebne nakupe zemljišč in zaokroževanje kmetij. Upam, da bo ta
               amandma sprejet in da se bo delno v tem delu ohranila ta finančna neodvisnost sklada.
            </p>
            </sp>
            <sp xml:id="SDZ5-Redna-12-2009-12-18.sp154">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo k 7. členu? Gospa Breda Pečan, izvolite.</p>
            </sp>
            <sp xml:id="SDZ5-Redna-12-2009-12-18.sp155">

               <speaker>BREDA PEČAN:</speaker>

               <p>Moram reči, da je, tako kot sem slišala že od vsega začetka, je bil ta zakon "baje"
               sprejeman zaradi tega, da bi lahko država iz neke centrale vračala
               denacionalizacijskim upravičencem kmetijska zemljišča in gozdove. S to trditvijo se
               ne strinjam, ampak recimo, tisti, ki to pravi, je potem logično, da tudi odškodnino
               za nezmožnost gospodarjenja z gozdom in kmetijskimi zemljišči še poravnava Sklad
               kmetijskih zemljišč in gozdov, zato je ta prvi odstavek 7. člena na mestu. Vendar
               moram povedati še nekaj drugega; 23 milijonov evrov je izračunanih zahtevkov,
               seštevek vseh zahtevkov za odškodnino zaradi nezmožnosti gospodarjenja, zlasti z
               gozdovi. Glede na to, da vemo, da ni res, da ima sklad v upravljanju najboljše
               slovenske gozdove, v povprečju so res med najboljšimi, vendar najboljše slovenske
               gozdove ima Rimskokatoliška cerkev in grofje Athemsi. Ti so dobili najboljše gozdove;
               na Pohorju, konkretno, gozdove, ki jih je ta država sploh ustvarila, zaradi tega, ker
               je bilo Pohorje skoraj golo, ko je država nacionalizirala Pohorje, če lahko tako
               rečemo, in Kozjak. Ja, ja, tako je bilo. In mislim, da tisti, ki vedo, kaj je
               slovensko gozdarstvo naredilo po drugi svetovni vojni - konec druge svetovne vojne je
               bilo v Sloveniji 33% površine pokrite z gozdovi, danes jih je pa 63%. Se pravi,
               skoraj 100% se je povečalo, ampak to površine kvalitetnih gozdov, to niso gozdovi, ki
               so nastali z zaraščanjem. Torej tisti, ki je dobil pogozdene površine, sistematično
               pogozdene, ohranjene, vzdrževane, gojitvena dela opravljena, gozdne ceste vzdrževane
               in izdelane, vlake izdelane, ki je dobil to vrnjeno, nima pravice zahtevati 23
               milijonov evrov odškodnine za nezmožnost gospodarjenja zaradi tega, ker bi moral
               plačati za to, da je dobil najkvalitetnejše gozdove vrnjene v denacionalizacijskem
               postopku. To je prvo.</p>
               <p>In drugo, ko govorimo o 3% dajatev za parke in tako naprej, pa mislim, da je tako ali
               tako jasno, da od nekje ta denar mora priti. V proračunu ga ni, upam pa, da bomo
               morda dobili končno tudi takso za - kako se že reče? - vzdrževanje gozdnih cest, tudi
               od tistih, ki so kot denacionalizacijski upravičenci dobili gozdove, pa ne vplačujejo
               v proračun te takse. Če bi bila ta taksa vplačevana, potem bi marsikakšen cent lahko
               prišel tudi v državni proračun in bi se porabil za plačevanje tistega, kar bi sicer
               sklad moral plačevati. Mislim, da če sklad plačuje te dajatve, ne vem, zakaj jih ne
               bi tudi drugi lastniki gozdov. Toliko mimogrede. Zaradi tega seveda se tudi s tem
               amandmajem žal ne morem strinjati.</p>
            </sp>
            <sp xml:id="SDZ5-Redna-12-2009-12-18.sp156">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Borut Sajovic.</p>
            </sp>
            <sp xml:id="SDZ5-Redna-12-2009-12-18.sp157">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Ta člen mi pa da misliti, no, lahko bi rekel skoraj
               licemerje brez primere. Nekateri bi ne pustili, da se del od tega dohodka, ki se
               ustvarja v več kot 150 slovenskih občinah in je nek presežek, tam tudi uporabi, ampak
               bi se moral uporabljati samo za denacionalizacijske in podobne namene. Kdor je kriv,
               da smo se Slovenci šli najbogatejšo, najbolj razkošno, najbolj luksuzno
               denacionalizacijo v Evropi, naj potrka najprej na svojo vest. Ve se, katere vlade in
               kdaj so to izglasovale. In zdaj je to zgodba brez konca. Jaz priznavam, povzročene so
               bile v letih po drugi svetovni vojni krivice, vedno pristajam na to, da se jih
               popravi, vendar nekomu ne moreš vrniti in plačati več, kot je bil upravičen.
               Prometnice takrat so bile takrat kolovozi, volovski in konjski, nazaj smo vračali
               gozdove z bogato, bogatejšo lesno zalogo, z večjo dostopnostjo, boljšo prometno
               infrastrukturo, z več nege, z več vzdrževanja. In še ena napaka: prav je, da tistim,
               ki smo jim storili krivico, vrnemo. Številni od njih si želijo te postopke tudi
               zaključiti. Zadaj so marsikje nenormalno velike odškodnine in novi lastniki so se
               pripravljeni o tem z državo pogovoriti in uskladiti. Država pa marsikdaj na njihove
               ponudbe za poravnavo ne pristaja in odločitev prepušča sodišču, tako da bo na koncu
               izkupiček za državo nekajkrat večji, kot bi bil sicer. Enostavno je treba te postopke
               pregledati in tam, kjer se da doseči poravnave, sporazum z novimi lastniki, naj se to
               doseže takoj, čim prej, da ne bomo plačevali še dragih sodnih stroškov in visokih
               zamudnih obresti.</p>
               <p>Vprašanje je, zakaj občinam koncesije. Moram reči in priznati, ko sem prvič to videl,
               da mi je seveda rahlo narasel pritisk. Ko pa sem odprl druge koncesijske zgodbe, pa
               vidim, da občine, ki imajo v lasti, ne ne v lasti, na svojem področju državne
               gozdove, dobivajo relativno malo. Če pogledamo, kako v Sloveniji delimo denar,
               koncesijsko dajatev, recimo, pri hidroelektrarnah, pri nuklearni elektrarni ali pri
               Postojnski jami. Postojnska jama je spomenik državnega pomena, ampak od njega država
               dobi komaj 2% koncesijske dajatve, vse drugo gre dvema lokalnima skupnostma. Prav in
               upravičeno, samo ta isti ljudje zdaj ne smejo in ne morejo nasprotovati, da bi delež
               od te pogače, ki se ustvarja na teritoriju določene občine, dobila tudi občina za
               posege, ki so namenjeni razvoju, vzdrževanju infrastrukture, gozdnih cest ali pa še
               česa. Če k tem prištejemo in primerjamo še zgodbo in pa privilegij občin, ki imajo
               igralnice in tudi tam dobivajo bogato koncesnino, potem so občine, ki imajo gozdove,
               v tem pogledu ali v odstotkih ali v količini denarja nepriviligirane, zagotovo
               depriviligirane. In prav je, da se ta država, če se je odločila, da bomo napake z
               denacionalizacije popravili, da jih tudi popravimo, vendar ne vse in ne samo na račun
               sklada. Drugače pa sklad na leto ustvarja preko 20 milijonov evrov prihodkov. Če bomo
               poslovali dobro, bolj gospodarno - in za to nam pri tej spremembi zakona gre - bo
               prihodkov še več. In če bomo desetino tega namenili lokalnim skupnostim, v katerih ta
               denar nastaja in se ustvarja, mislim, da nismo storili nič narobe.</p>
            </sp>
            <sp xml:id="SDZ5-Redna-12-2009-12-18.sp158">

               <speaker>PODPREDSEDNIK MIRAN POTRČ:</speaker>

               <p>Hvala lepa. Dva prijavljena sem še videl, zato sprašujem. Ali želi še kdo
               razpravljati k amandmaju k 7. členu in odpiram čas za prijavo?</p>
               <p>Besedo ima gospod Franc Bogovič.</p>
            </sp>
            <sp xml:id="SDZ5-Redna-12-2009-12-18.sp159">

               <speaker>FRANC BOGOVIČ:</speaker>

               <p>Spoštovani gospod Sajovic! Sam sem prvi mandat v Državnem zboru, zato mi bi bil
               kakšen spodrsljaj dovoljen. Vam, kot tistemu, ki ste v tem državnem zboru bili tudi
               takrat, ko ste denacionalizacijo delali, pa zagotovo ne bi smelo biti dovoljeno to,
               da zgrešite celo člen, katerega amandmiran. Ta amandma, ki se nanaša, gre za 7. člen,
               in 7. člen se glasi: "Sklad nameni presežek prihodkov nad odhodki sklada razvoju
               dejavnosti sklada..." Naš amandma je, da bi tukaj naredili piko in bi se nadaljevalo
               "In za pokrivanje obveznosti iz naslova odškodnin za nezmožnost uporabe kmetijskih
               zemljišč in gozdov v skladu z zakonom, ki ureja denacionalizacijo". O koncesnini
               govori naslednji člen. Tega mi nismo amandmirali, toliko mogoče vednost. Predvsem pa
               mislim, da vi to veste, ampak ste želeli samo predstaviti slovenski javnosti nekaj
               drugega, kar smo mi zapisali.</p>
               <p>Smisel tega amandmaja je šel v tej smeri, da je nesporno nekaj narobe, da iz sklada
               kmetijskih zemljišč plačujemo 10% Slovenski odškodninski družbi, ki je zavezanec za
               poplačilo tudi denaciolnalizacij, in na drugi strani plačujemo tudi te obveznosti za
               poplačilo nezmožnosti upravljanja s temi zemljišči. Smisel tega amandmaja je šlo v
               tej smeri, da sklad ne bi bil zavezanec za ta plačila, ampak, da bi se to iz drugega,
               se pravi Sod-ovega, računa poravnalo.</p>
               <p>Kar se tiče pa prihodkov, pa mislim, da imate napačne podatke. Ta realnost je takšna,
               da smo zadnja leta v slovenskih gozdovih s koncesninami pobrali od tistih prej treh,
               štirih, sedaj šest milijonov in približno pet milijonov iz kmetijskih zemljišč. Potem
               pa so še ostale dajatve, ki so nekaj proračunske, vendar ne pridemo do 20 milijonov,
               ampak je bistveno nižja ta cifra kot 20 milijonov, skupaj tam nekje 12 do 14
               milijonov, in z odlivom in eventualno večjim izplačilom odškodnine za
               denacionalizacijske upravičence - opozarjamo na tisto finančno grožnjo.</p>
            </sp>
            <sp xml:id="SDZ5-Redna-12-2009-12-18.sp160">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Franc Pukšič. Replika? Replika mag. Borut Sajovic.</p>
            </sp>
            <sp xml:id="SDZ5-Redna-12-2009-12-18.sp161">

               <speaker>MAG. BORUT SAJOVIC:</speaker>

               <p>Hvala lepa. Vesel sem, da se z gospodom Francijem Bogovičem velikokrat tudi
               strinjava. Tudi v tej točki se. Takrat, ko se je v tej državi urejalo vprašanje
               denacionalizacije in tudi nacionalizacije, ne eden ne drugi od naju ni imel nobene
               pomembnejše funkcije v slovenski politiki. To so storili v tej državi na ne najbolj
               posrečen način drugi. Se pa strinjam, da govorimo o presežku prihodkov nad odhodki
               sklada. In ravno iz tega bomo delili 45% koncesijske dajatve skoraj 150 slovenskim
               občinam. Drugače pa, sklad je bil ustanovljen z dvema osnovnima namenoma: eden je bil
               urejanje z zemljišči in vračanje v okviru denacionalizacije, drugi pa sklad upravlja
               in gospodari z zemljišči, ki so v lasti države Slovenije. In moje prepričanje še
               vedno ta trenutek je, in za to se tudi borim, da bi bil sklad in država boljši
               gospodar, da se na zemljiščih ne bi dogajalo tisto, kar je gospod Srečko Prijatelj
               razlagal, da občine, lokalne skupnosti vlagamo vloge pri inšpekciji, ker so skladova
               zemljišča, ki so dana v zakup, neprimerno, neustrezno obdelana ali neobdelana, da se
               bo to stanje obdelalo. Kmetijsko zemljišče je bogastvo, vrednota. Morajo poleg drugih
               multifunkcijskih učinkov dajati tudi nek dohodek in za to nam gre, če bo dohodka več,
               potem ga bomo lahko tudi več delili. Hvala lepa.</p>
            </sp>
            <sp xml:id="SDZ5-Redna-12-2009-12-18.sp162">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Franc Pukšič.</p>
            </sp>
            <sp xml:id="SDZ5-Redna-12-2009-12-18.sp163">

               <speaker>FRANC PUKŠIČ:</speaker>

               <p>Hvala lepa. Jaz bom amandma k 7. členu, ki pravi, da naj bi presežki nad odhodki se
               uporabljali izključno za razvoj dejavnosti sklada, podprl, saj to je edina
               logika.</p>
               <p>To, o čemer so nekateri razpravljali, gre za tistih 7%, od koncesij glede na
               opravljeno dejavnost občinam in, seveda, postavlja se vprašanje, zakaj so pravzaprav
               tako nizke koncesnine. Ali se tako slabo gospodari, torej GG-ji tako slabo
               gospodarijo, ali pa obstaja neko drugo vprašanje. Ali je kdo izmed tistih, ki naj ne
               bi bili zraven, v kakšnih tihih družbah v teh gospodarskih družbah, torej kakšni tihi
               lastniki, ki bodo že prav prišli, ko ne bodo več aktivni v politiki. To je lahko tudi
               eden od razlogov in seveda s tem zakonom je popolnoma jasno, da pač nekatere občine,
               zagotovo bo občina Kočevje daleč največ dobila od tega. To je treba pač javno
               povedati. Po mojem izračunu tam od pol milijona evrov naprej. Sedaj pa ob teh
               spremembah mešati in govoriti, tako kot pač eni zelo radi, čeprav so še takrat bili
               mladinci ali pa hodili v osnovno šolo, ko je ta država nastajala in ko se je
               odločalo, kako tudi dobiti mednarodno priznanje in tako dalje. Saj verjetno se ni
               dalo kar tako vse tudi doma narediti, ampak prav nekatere države, če se spomnite ali
               pa, če ste pozabili, prav od Vatikana naprej so bile prve in najpomembnejše, ki so
               nam stale ob strani, danes pa govoriti, da se to spreminja zaradi tega ali pa - ne
               vem, da se nečesa ne naredi zato, ker je Cerkev dobila najboljše gozdove in tako
               dalje. Tudi plačuje bistveno več kot pa seveda ti, ki so koncesije dobili. Res pa je,
               tako kot je bilo danes že nekajkrat rečeno, da pač gredo te stvari iz teh GG-jev, ki
               vzporedno ustvarjajo neke družbe, ki niti slučajno ne spadajo zraven. Ne vem sicer,
               ali pa mogoče še nekako bi človek razumel, težko pa seveda razumeš, kako tiste jahte
               GG-jeve na morju "pašejo" v slovenske gozdove. Lepo vas prosim, glejte, saj nismo
               neumni, da ne bi vedeli, kaj delate. Pač delate v korist oškodovanja slovenskih
               gozdov in če je to začetek proaktivne zemljiške politike, potem nam bog pomagaj.</p>
               <p>Nekateri so tudi včeraj mislili, da bodo uspeli s tem, kljub temu da so glasovali
               proti resoluciji raznih botrov zadaj, da bodo vendarle imeli odprta vrata za plinske
               terminale in danes sem bil v Kopru, narod je navdušen, da je bil amandma Slovenske
               ljudske stranke izglasovan in rekli so, da tisti, ki so bili proti temu, da bi jih
               bilo treba na križ nabiti. In jaz upam, da se vam to sicer ne bo dogajalo, da pa vam
               bodo na naslednjih volitvah povedali svoje.</p>
               <p>Minister, zakaj 880 kvadratov samo zemljiških površin na prebivalca? Ja, pa kdo je
               vodil to državo? Kdaj se je po Savinjski delala avtocesta, kdo jo je vodil, zakaj se
               je delala sredi Savinjske, zakaj jo je bilo treba razklati? Ali se ni dalo narediti
               po obrobju? Ne! Prav neki - kako si že rekel, neke LDS ali kaj je imel nekih
               štiriintrideset poslancev. Lepo vas prosim! Sedaj pa nam tak tip pamet soli! Pa
               dajte, lepo vas prosim!</p>
            </sp>
            <sp xml:id="SDZ5-Redna-12-2009-12-18.sp164">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa Breda Pečan, izvolite.</p>
            </sp>
            <sp xml:id="SDZ5-Redna-12-2009-12-18.sp165">

               <speaker>BREDA PEČAN:</speaker>

               <p>Gospodu Pukšiču bi rada povedala, da verjetno, glede na to, da sem bila edina, ki sem
               včeraj glasovala proti resoluciji, bi predlagala, gospod Pukšič, da bolj v mojem
               slogu predlagate, kam me je treba nabiti. Ne na križ, gospod Pukšič, na zvezdo
               kvečjemu, veste! Tja bolj spadam zaradi tega, ker s križem nimam rada opravka.</p>
               <p>In, ko govorite o tem, da kako Cerkev, Vatikan, največ plačuje zaradi gospodarjenja z
               gozdovi - sploh ni res! Zaradi tega, ker ne plačuje tistega, kar sicer morajo
               plačevati vsi drugi lastniki gozdov in kar plačuje Sklad kmetijskih zemljišč in
               gozdov državi za vzdrževanje gozdnih cest. Ne plačuje takse! Je oproščena, iz
               neznanih razlogov. Verjetno ga je tisti LDS iz neznanih razlogov, Vatikana, tega
               plačevanja oprostil. In nazadnje, jaz bi vam predlagala gospod Pukšič, da kadar
               govorite o stvareh, ki jih ne poznate, da se najprej malo pustite podučiti od svojega
               soseda, ki je zares velik strokovnjak na področju kmetijskih zemljišč in gozdov, ki
               ga, kapo dol, globoko spoštujem, se seveda ne strinjava v vsem o čemer se na odboru
               pogovarjava, vendar mislim, da vaše današnje nastopanje je bilo pod vsako kritiko
               kulturnega govorjenja.</p>
               <p>In mislim, da bi moral vas predsedujoči nekoliko opozoriti, zato vas pa opozarjam
               jaz.</p>
            </sp>
            <sp xml:id="SDZ5-Redna-12-2009-12-18.sp166">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Givdo Kres.</p>
            </sp>
            <sp xml:id="SDZ5-Redna-12-2009-12-18.sp167">

               <speaker>GIVOD KRES:</speaker>

               <p>Hvala za besedo, gospod podpredsednik. Kolegice in kolegi!</p>
               <p>Naši amandmaji so zagotovo usmerjeni in tudi verjamemo v to, da so usmerjeni v boljše
               gospodarjenje in tudi boljši izkupiček finančnih sredstev na strani države. Kajti v
               tem trenutku smo prepričani, da je ta iztržek premajhen in da se hočeš-nočeš preveč
               polnijo privatni žepi iz tega denarja. Poglejte, ko se je nekoč uvedla
               nacionalizacija, je država te gozdove dobila, je z njimi upravljala, najbolj
               verjetno, da je solidno upravljala ne najboljše. Pa vendar v rajnki Jugoslaviji smo v
               Sloveniji, pa najbolj verjetno je to še danes, največ izvozili neobdelanega lesa,
               namesto da bi takrat razvijali industrijo, ki bi to in ta les predelala v končne
               izdelke in tudi v boljši finančni izkupiček. Kmetu gozd pomeni banko. Banko za tiste
               težke čase, ko se na polju zgodi katastrofa, ko ni denarja, in zelo skrbno je kmet
               pomislil, kdaj je zrušil katero izmed dreves in to prodal zato, da je rešil svojo
               eksistenco. Tukaj v tem primeru jaz mislim, da bi morala biti ta relacija nekje na
               isti ravni, da ko je treba kmetu pomagati danes, ko dobiva samo 24 centov za liter
               mleka, da bi se tukaj notri lahko tudi dobila sredstva, ki bi se potem
               prekanalizirala v tako pomoč. Danes so eni časi, jutri so drugi časi in mislim, da se
               je treba temu primerno tudi obnašati.</p>
               <p>Poglejte, ko smo se pogovarjali o denacionalizaciji. Enkrat je prišla
               nacionalizacija. Samo danes se je danes ta kapital, ta glavna, najbolj pomembna
               srebrnina slovenske države pretočila v žepe tajkunov. Mislim, da ne bi bilo nič
               narobe, če bi se zgodila še enkrat nacionalizacija, pa da začnemo znova, ker smo
               delali napake. Takrat, v tistih časih, ko smo to zadevo zagovarjali, smo bili v
               vladi, smo imeli moč, kakršno smo imeli, ampak zagotovo ne dovolj veliko. Mogoče se
               še dobro spominjate, kako je gospod Marjan Podobnik končal svojo politično kariero,
               in tudi, kako se je na primeru SCT-ja zgodba pokazala, kolikšno imaš moč. Danes je ta
               SCT eden najmočnejših podjetij v državi, pa tudi ne vem, če dela tako dobro, kot bi
               moral, je pa že zelo zelo sprivatiziran in tisti mali delničarji nimajo od tega nič
               več nič. Je pa res, da takrat jaz nisem imel nobene možnosti vplivati na politiko,
               ampak spremljam politiko ves ta čas in mi je to jasno, da se v vsakem času zgodijo
               tudi napake ob želji, da narediš nekaj najboljše. In danes smo v tem trenutku, ko
               želimo eno izmed teh napak popraviti. Hvala lepa.</p>
            </sp>
            <sp xml:id="SDZ5-Redna-12-2009-12-18.sp168">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Pukšič, ker vam dajem besedo, vas hkrati prosim, da odmerjate
               besede, ker če bi dobesedno vaše prispodobe razumel, bi vam moral odvzeti besedo,
               ampak sem jih razumel kot prispodobo, gospa Pečanova, in prosim, da sprejmete to na
               znanje in da bi z diskusijo o pribijanju na križ ali pa na zvezdo nehali. Gospod
               Pukšič, imate besedo.</p>
            </sp>
            <sp xml:id="SDZ5-Redna-12-2009-12-18.sp169">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Saj sem tudi povedal v prispodobah. Res pa je, da
               tisti, ki gospodarijo s cerkvenimi gozdovi, so plačani od tri do štirikrat bolje
               oziroma cerkev da tri do štiri, celo do petkrat več, kot pa dajo GG-ji državi. Torej,
               je nekaj narobe. Zakaj? Verjetno tudi zaradi nekih povezanih lastniških struktur, ki
               pridejo v tej državi bolj pozno na dan.</p>
               <p>Okoli denacionalizacije, ali je bilo vse v redu ali ne. Res pa je, da je bilo tudi
               narobe, da ni bila sprejeta v tem Državnem zboru, sam sem bil že takrat tukaj, tudi
               lustracija. Res pa je tudi, da je bilo treba ob priznavanju naše države ali še pred
               priznavanjem naše države ne se pogovarjati samo o zvezdi in v kateri predal bi se
               dala zvezdica, ampak seveda tudi o pravici do lastnine.</p>
            </sp>
            <sp xml:id="SDZ5-Redna-12-2009-12-18.sp170">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Borut Sajovic.</p>
            </sp>
            <sp xml:id="SDZ5-Redna-12-2009-12-18.sp171">

               <speaker>MAG. BORUT SAJOVIC:</speaker>

               <p>Jaz se bom povsem izognil ideološki razpravi. Moram pa reči, da sem vesel, da imamo
               skupen cilj in pa željo, da se poslovanje sklada izboljša, naredi pregledno in
               postavi na zdrave ekonomske temelje. Če je bilo omenjeno, da bo šel na eni strani ta
               denar v občinske proračune, da ga je treba namenjati tudi za kmetijstvo, razvoj
               podeželja in tako naprej, moram reči, da občina, ki jo najbolje poznam, namenja
               razpisom vsako leto za področje kmetijstva štirikrat do petkrat toliko, kot bo
               pridobila iz te koncesnine. Hvala lepa.</p>
            </sp>
            <sp xml:id="SDZ5-Redna-12-2009-12-18.sp172">

               <speaker>PODPREDSEDNIK MIRAN POTRČ:</speaker>

               <p>Gospa Breda Pečan, ste prosili za razpravo? Ne. Želi še kdo k 7. členu razpravljati?
               Ne. Zaključujem razpravo.</p>
               <p>Prehajamo na 12. člen in amandma k temu členu. Samo opozorilo. Bilo je postavljeno
               vprašanje, ali je k 12. členu mogoč amandma, ker ni bil spremenjen. Dobili smo
               obvestilo, da gre za prehodno določbo, ki je lahko amandmirana tudi v primeru, če ni
               posebej spremenjena v teku razprave na matičnem delovnem telesu. Torej, dajem v
               razpravo 12. člen in amandma k temu členu. Gospod Bogovič, izvolite.</p>
            </sp>
            <sp xml:id="SDZ5-Redna-12-2009-12-18.sp173">

               <speaker>FRANC BOGOVIČ:</speaker>

               <p>Samo pojasnilo. Veseli me, da lahko o tem členu govorimo, čeprav je v prehodnih
               določbah, gre pa za zelo veliko vsebinsko stvar, tako kot je cel ta zakon, kljub temu
               da ga sprejemamo po skrajšanem postopku. Gre za to, da se prenaša del gozdarske
               stroke na sklad in ti gozdarji naj bi skrbeli sedaj za gospodarjenje z gozdovi.</p>
               <p>V enem izmed časnikov je bilo rečeno, da je podobno pri kriminalistih, ki naj bi se
               spoprijeli z gospodarskim kriminalom v neki organizirani družbi, in je bila
               prispodoba, da gredo piščanci nad lisico. Bojim se, da je v tem delu nemogoče s
               skupino 15, 20 gozdarjev pokrivati celoten slovenski prostor in te ljudi prenesti z
               GG-jev, pardon, z Zavoda za gozdove na Sklad ter da bi oni lahko pokrivali celoten
               prostor. Najbrž so bile v preteklosti domišljene boljše rešitve, ki bi omogočale to
               sledljivost, da bi lahko predstavniki Zavoda za gozdove, za katere vemo, da jih je
               700 v celi mreži po Sloveniji, v času sečnje to nadzirali. Bili so še kakšni drugi
               instrumenti, kako bi se določila sledljivost lesa, kako bi se opravljali razni
               "checkingi", pregledi kamionov. Moram reči, da premalo poznam to ureditev, da bi jo
               lahko suvereno zagovarjal. Je pa bilo s strani gozdarjev in gozdarske stroke, ki ima
               svojo veljavo v Sloveniji, opozorjeno. Upam, če ta amandma ne bo sprejet... /Izklop
               mikrofona./</p>
            </sp>
            <sp xml:id="SDZ5-Redna-12-2009-12-18.sp174">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Janko Veber, izvolite.</p>
            </sp>
            <sp xml:id="SDZ5-Redna-12-2009-12-18.sp175">

               <speaker>JANKO VEBER:</speaker>

               <p>Hvala za besedo. No, glede prehoda delavcev iz Zavoda za gozdove na Sklad kmetijskih
               zemljišč in gozdov Republike Slovenije je treba zelo jasno povedati, da je ta prehod
               potreben zaradi tega, ker so bila opozorila, da mora sklad opravljati kvalitetnejši
               nadzor nad delom v gozdovih. In to je rešitev, ki jo uzakonjamo.</p>
               <p>Po drugi strani moram zelo jasno opozoriti, da Zavod za gozdove že po sedaj veljavnem
               zakonu o gozdovih lahko vse to, za kar mu je sklad moral dodatno plačevati, upravlja
               že na podlagi veljavnega zakona o gozdovih v skladu s sredstvi, ki jih dobiva iz
               proračuna Republike Slovenije za svoje delovanje. In dogajalo se je pravzaprav to, da
               se gozdarska stroka ni pogovarjala o tem, kako je treba prevzeti neko delo v gozdu,
               ampak koliko sredstev bo Sklad moral nakazati Zavodu za gozdove, da bodo potem tudi
               oni opravili del tiste neke nadstandardne storitve, ki nikoli ni bila jasno
               opredeljena v zakonodaji, na kar je tudi Računsko sodišče vedno opozarjalo. Torej
               igre je bila samo v tem, koliko sredstev bo Sklad moral dati Zavodu za gozdove, da
               bodo oni opravili delo, ki je sicer zapisano v 50. členu Zakona o gozdovih, ki govori
               o tem, "prevzemanje del, ki so bila opravljena v gozdu, če so bila sofinancirana iz
               proračuna Republike Slovenije, je dejavnost javne gozdarske službe." In upam, da ni
               nobenega dvoma, da to, kar koncesionarji opravijo v državnih gozdovih, je stvar
               financiranja državnega proračuna, in da ta pristojnost na Zavodu za gozdove obstaja
               že danes. In ta člen govori o tem, da pride na Sklad potrebno število delavcev z
               Zavoda za gozdove. Če bo Zavod za gozdove ugotovil, da lahko svoje delo kvalitetno
               opravlja že v tem sestavu, kot je, na podlagi zakona o gozdovih, mislim, da ne bo
               nobene velike potrebe po tem, da bi katerikoli gozdarji z Zavoda za gozdove sploh
               prešel na Sklad, ker to delo lahko že opravljajo na podlagi veljavnega zakona. In to
               je njihova naloga, da se končno, končno dogovorijo, da bo stroka imela resnično
               nadzor v gozdovih. In ta 12. člen to omogoča. To jim omogoča in to je zdaj njihova
               naloga, če bo ta zakon sprejet, da se resnično dogovorijo o tem, kaj bo gozdarska
               stroka v gozdovih počela. Tudi prevzema dela lahko tista, ki jih koncesionarji
               opravljajo v gozdovih. Če pa tega ne želijo, bodo pa ti delavci šli z zavoda na sklad
               in bodo pač skladovi delavci potem ta nadzor izvajali.</p>
            </sp>
            <sp xml:id="SDZ5-Redna-12-2009-12-18.sp176">

               <speaker>PODPREDSEDNIK MIRAN POTRČ:</speaker>

               <p>Hvala lepa. Mag. Borut Sajovic.</p>
            </sp>
            <sp xml:id="SDZ5-Redna-12-2009-12-18.sp177">

               <speaker>MAG. BORUT SAJOVIC:</speaker>

               <p>Hvala lepa. Zaupanje je lepa stvar, kontrola in nadzor pa še bistveno boljša in res
               se zahvaljujem predlagateljem, da so odprli 12. člen, tako da imam še nekaj časa, da
               določene zadeve, ki jih Slovenke in Slovenci vidimo na terenu, lahko povemo in
               poudarimo ter podčrtamo še enkrat.</p>
               <p>Dejstvo je, da Slovenija ima odlično, dobro gozdarsko stroko, da ima ta stroka skoraj
               740 ljudi in da če od 740 ljudi vzamemo proč 16 do 20 ljudi, da se ta stroka ne more
               in ne sme zrušiti. Prepričan sem, ker so prvi očitki na slabo delo in gospodarjenje z
               državnimi gozdovi prišli prav s strani Zavoda za gozdove, vročeni meni osebno, ker
               očitajo, da država iztrži premalo, da imajo gospe in gospodje cel kup idej, kako to
               zadevo v praksi izboljšati, nadgraditi, še enkrat priznam: res je, z državnimi
               gozdovi se gospodari odlično, ampak vprašanje, kateremu pritrjuje tudi javna
               gozdarska služba, je, za kakšno ceno. Javna gozdarska služba tudi pritrjuje - vsaj v
               začetku te razprave je -, da je treba iz teh gozdov in da se da z lahkoto izkoristiti
               bistveno več. Eden od pomembnih učinkov je tudi njihova trditev, da koncesionarji
               sistematično onemogočajo izvajanje nadzora tako delavcem Zavoda za gozdove kot tudi
               terenskim gozdarjem Sklada kmetijskih zemljišč in gozdov. Z ustanovitvijo nove
               neodvisne nadzorne službe ta problem rešimo.</p>
               <p>Očitano je bilo, da sledenje gozdnih lesnih sortimentov se ne izvaja, o tem smo se
               pogovorili in računalniška aplikacija in prenos podatkov je že v fazi poskusnega
               obratovanja. Očitki so bili o podizvajalcih, ki da opravijo večino dela v gozdovih po
               koncesiji. Če to poteka v skladu z zakonom, tu ne vidimo nič skupnega, in bistveno:
               želja, da bi se prevzeli neki vzorci iz tujine gospodarjenja z gozdovi po letu 2016,
               tako da bi se licitirala in zakupila posamezna območja prosto na trgu in pa iz tega
               zagotovo za državni proračun iztržili bistveno več denarja. Velikokrat se govori, ali
               je kakšna od strok obremenjena, preobremenjena; prepričan sem, da je tega v Sloveniji
               že veliko, največ v neposredni proizvodnji, vsi tisti z mano na čelu, ki smo pa v
               javnih službah, in mednje štejem tudi gozdarje, pa pri svojem delu lahko naredimo in
               moramo narediti še več. Te moje argumente, kakšna je prevelika obremenjenost
               slovenskih gozdarjev in da se bo sistem 740-ih ljudi zrušil, če bomo od tam odvzeli
               16 ljudi, pa potrjujejo naslednji podatki iz poročila, ki ga je pripravila sama
               stroka. Ugotavlja: zmanjšati je treba število krajevnih enot, sedanje število
               krajevnih enot je 93, vendar imajo posamezne krajevne enote izredno majhne površine
               gozdov - Predmeja, Trnovo, Velike Lašče, Dobre Polje, Ljubno, Gornji Grad, Nazarje,
               Dravograd, Prevalje, Lovrenc, Lenart, Ormož, zato je smiselno, da se jih združi
               oziroma na novo oblikuje. Zavod za gozdove je v osnutku nove sistematizacije
               predvidel zmanjšanje števila krajevnih enot s 93 na 69. 24 enot manj, in jaz sem
               prepričan, da vsaka od teh enot, ki nima dovolj dela, z lahko pogreši enega gozdarja
               in še bodo imeli 8 gozdarjev viška in v plusu.</p>
               <p>Drugi argument - kakšna je obremenjenost. Preoblikovanje revirjev. Po temeljiti
               analizi, ki jo je naredil Zavod za gozdove, je obremenitev revirnih gozdarjev od 0,43
               do 1,87. Povprečna obremenitev, normalna delovna obveznost naj bi bila 1, in to na
               ravni krajevne enote. Določena krajevna enota, najmanj obremenjena, ima povprečno
               obremenitev 0,43. Kaj to pomeni? Da ljudje imajo tam dela samo za polovico 8-urnega
               delovnika. Ena druga, najbolj obremenjena, pa ima obremenitev 1,87. Ampak jaz nisem
               slišal, da bi ljudje v javni gozdarski službi pregorevali od dela, odhajali zaradi
               prehudih obremenitev, predvsem v zimskem času, ko ni treba prevečkrat na teren, na
               kakšne bolniške ali na kakšne druge bolniške odsotnosti. Če upoštevamo še razlike v
               obremenitvi znotraj teh krajevnih enot, potem je to razmerje ne samo 1 proti 4,
               temveč je še večje. Ugotavljajo sami, da takšna neskladja niso dopustna, istočasno je
               smiselno odpraviti tudi pet razredov revirnih gozdarjev in oblikovati samo tri
               razrede, glede na njihovo formalno izobrazbo. O teh zadevah bi se dalo razpredati še
               na dolgo in široko, dejstvo pa je, da razmerja med skladom in med zavodom nikdar in
               nikoli niso bila podrobno in točno definirana in ravno korak v to smer zdaj delamo,
               da se točno ve, kaj kdo dela. Ve se, javna gozdarska služba naj bi skrbela za
               gozdove, vendar če sklad ne podpiše pogodb, ne nameni določenih sredstev, potem
               seveda javna gozdarska služba tega ne odpravlja. In to tisti, ki imajo slovenske
               gozdove, najbolj radi; ne nadzirajo, kaj nam naredijo mesojede zveri, če ne bo
               dodatnega denarja, ne odkazuje se; Sklad kmetijskih zemljišč in gozdov je našel
               rešitev, in odkazilo v zadnjem letu je bilo brez dodatne pogodbe za polovico cenejše.
               180 tisoč evrov so prihranili z enim takšnim enostavnim ukrepom. Glede gradbenih
               odpadkov po gozdovih, prijave inšpekciji - v prvi vrsti pišemo župani in naši
               zaposleni. Tisti, ki so vsak dan v gozdovih, se obnašajo, kot da teh odpadkov v
               gozdovih ni. Javna gozdarska služba, in to ji štejem v dobro, je pripravljena
               prevzeti tudi naravovarstveni nadzor, vendar samo, če bo dodaten denar. Jaz pa
               mislim, da imajo v sistemu te službe toliko rezerve v administraciji, da se moramo
               dogovoriti, kateri del manj pomembne administracije, papirnate vojne, lahko opustimo
               in kot pomemben ekološko zaščiten dejavnik uvedemo še nadzorstveno funkcijo
               gozdarjev, ki so res vsak dan na terenu.</p>
               <p>Kar se pa tiče, še enkrat, očitka, da bosta v istem gozdu dva gozdarja, to je
               približno tako, kot na cestah, če primerjamo tistega, ki cesto gradi in jo vzdržuje,
               ter policista, ki skrbi za nadzor in kontrolo, kako smešno bi bilo, če bi policiste
               zadolžili za gradnjo in vzdrževanje ali pa obratno, če bi gradbenika zadolžili za
               kontrolo prometa in nadzor. Enostavno, rezerve so, maske naj padejo, vsak naj se trdo
               loti svojega dela in za vse nas bo bolj.</p>
            </sp>
            <sp xml:id="SDZ5-Redna-12-2009-12-18.sp178">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi še kdo razpravljati o 12. členu in amandmaju? Gospa Breda Pečan.
            </p>
            </sp>
            <sp xml:id="SDZ5-Redna-12-2009-12-18.sp179">

               <speaker>BREDA PEČAN:</speaker>

               <p>Samo to bi povedala, če hočemo doseči, da bo sklad resnično učinkovito gospodaril z
               državnim premoženjem v obliki gozdov in kmetijskih zemljišč, tudi pozneje, ko bomo
               spremenili zakon o kmetijskih zemljiščih in zakon o gozdovih v tem smislu, da bomo
               predali v upravljanje Skladu kmetijskih zemljišč vse tiste gozdove in kmetijska
               zemljišča, s katerimi lastniki ne gospodarijo tako, da bi bila od njih pridobljena
               vsa možna korist, je treba zagotoviti tudi to, da bo sklad imel v svoji sestavi
               ljudi, ki bodo dejansko delali za lastnika ali pa dajmo reči, upravljavca celotnega
               državnega in potem tudi upravljavskega premoženja zasebniku, tako da ne bo prišlo do
               nobenega dvoma, za koga pravzaprav delajo. Če bi vse te ideje, ki jih ima Zavod za
               gozdove, bile ponujene Skladu in uresničene že mnogo prej, potem seveda bi sploh ne
               bilo dvoma, da bo še naprej Zavod za gozdove izvajal nadzor in vrednotil letni posek,
               ki ga opravijo upravljavci, koncesionarji gozdov. Ker pa je ugotovil, kaj vse mora
               narediti šele takrat, ko je zaznal zavod, da pravzaprav želita ministrstvo in vlada
               prenesti oziroma prevzeti delavce, ki bodo opravljali naloge, ki jih je pogodbeno
               opravljal sklad, kot vse kaže, slabo. Ker če bi jih dobro opravljal, potem ne bi kar
               naprej poslušali kritike, da je koncesnina, ki jo pobira Sklad za gozdove,
               prenizka.</p>
               <p>Če bi delavci Zavoda za gozdove delali tako, kot zdaj pravijo, da se da delati in da
               je sklad kriv, da se ni dobro delalo, to je pa farsa nad farsami. Sklad je imel vsako
               leto pogodbo z zavodom in zavod je delal tisto, kar želimo sedaj s spremembo tega
               zakona predati v celoti skladu samemu. Po navadi je tako, da če ima nekdo neko
               premoženje, praviloma - mi vemo, da imamo tudi slabe gospodarje - dobro gospodari z
               njim. In če bodo delavci sklada, gozdarji, visoko kvalificirani med najboljšimi, jaz
               upam trditi celo najboljši v Evropi, upam si trditi, da niti ena članica Evropske
               unije nima tako dobre gozdarske službe, kot jo imamo mi, to je dejstvo - mene lahko
               kdorkoli prepričuje drugače vendar jaz sem prepričana, da so dejansko najboljši v
               Evropi - potem bodo v Skladu kmetijskih zemljišč in gozdov dali od sebe vse, da bodo
               dokazali, da se da v odnosu do koncesionarjev iztržiti mnogo več.</p>
               <p>Samo še nekaj bi v zvezi, ne s tem, ampak s tistim, kar sem prej poslušala,
               popravila. Namreč, dvakrat sem slišala da kako Katoliška cerkev plačuje tistim, ki
               gozdarijo z njenimi gozdovi, mnogo več. Obratno je, dragi gospodje in gospod, ki je
               odsoten, obratno je! Tisti, ki gospodarijo z gozdovi v lasti Vatikana v Sloveniji,
               plačujejo mnogo več, kot pa plačujejo koncesionarji našemu Skladu kmetijskih zemljišč
               in gozdov. Se pravi, da ima dobička Vatikan oziroma Katoliška cerkev od svojih gozdov
               mnogo več, kot pa Sklad kmetijskih zemljišč in gozdov. In zdaj bi rada samo vprašala,
               to je retorično vprašanje, tisti, ki ste bili na učiteljišču, veste, kaj to pomeni,
               tisti, ki ste bili v gimnaziji, tudi, morda ste pozabili - to pomeni, da je to
               vprašanje, ki ne potrebuje odgovora. Koliko davka plača Katoliška cerkev od dobička,
               ki ga dobiva z gospodarjenjem z gozdovi v državi Sloveniji?</p>
            </sp>
            <sp xml:id="SDZ5-Redna-12-2009-12-18.sp180">

               <speaker>POPDPREDSEDNIK MIRAN POTRČ:</speaker>

               <p>Hvala lepa. Želi k 12. členu in amandmaju še kdo razpravljati?</p>
               <p>Gospod minister, izvolite, dr. Pogačnik.</p>
            </sp>
            <sp xml:id="SDZ5-Redna-12-2009-12-18.sp181">

               <speaker>DR. MILAN POGAČNIK:</speaker>

               <p>Hvala lepa, gospod predsedujoči. Poslanke in poslanci!</p>
               <p>Prvič se bi zahvalil za to zelo zanimivo razpravo, mislim, da je kar nekaj zanimivih
               predlogov, ki jih bomo upoštevali pri nadaljnjem delu. Tako bi rekel, vsekakor se na
               ministrstvu zavedamo, da je Vlada z dopolnitvijo in spremembami tega zakona prevzema
               veliko odgovornost. Samo mislim, da je bil prevzem te odgovornosti nujno potreben in
               da je treba potem tudi zadeve peljati naprej. 12. člen je za mene minoren člen zaradi
               tega, ker morate vedeti, da 57. člen Zakona o gozdovih jasno govori, da pravzaprav
               lahko sklad pooblasti zavod, da opravlja za njega določene dejavnosti ali pa ne
               pooblasti. Sklad ga je pooblaščal, vsako leto je to stalo od 300 pa tudi do 750 tisoč
               evrov, da se razumemo. V smislu tudi racionalnega gospodarjenja je zelo verjetno, da
               bo sklad premislil, kako bo to uredil.</p>
               <p>Na eni strani, kot je bilo že govorjeno, tudi to v luči kadrovskega programa glede
               zmanjševanja števila zaposlenih v javnih zavodih za minus dva odstotka in teh 17 je
               točno minus 2 odstotka na Zavodu za gozdove, to se pravi, da prej pomagamo, kot
               škodimo, seveda, če se bo zavod tako odločil.</p>
               <p>Rekel sem tudi, da v zvezi s tem členom, v zvezi z aktivnostmi na področju
               gozdarstva, da konec koncev razumem to vznemirjenje, če se spreminja zakon, ki je bil
               sprejet leta 1993. Zdaj smo pa 2009, vmes smo pa vstopili v Evropo in se je marsikaj
               zgodilo, če ne drugega, trg se je odprl in to se temeljito občuti tudi na področju
               gozdarstva, tudi na področju drugih sektorjih. Sektor gozdarstva je pravzaprav še
               najmanj zaščiten, če govorim glede podpore in, recimo, subvencijah na tem področju.
               Torej moramo glede na to, da smo tretja najbolj gozdnata država v Evropi, temeljito
               razmisliti, kako naprej z našimi gozdovi. Zato je pač ministrstvo v toku letošnjega
               leta tudi naročilo pri skupini strokovnjakov, neodvisnih, da se razumemo, nekako
               oceno stanja v slovenskem gozdu. Ne v slovenskem gozdarstvu, ampak predvsem v
               slovenskem gozdu. In naključno, da smo dali v normativni program za naslednje leto
               tudi zakona o gozdovih spremembe in dopolnitve, da se pripravljajo spremembe in
               dopolnitve uredbe o koncesijah in še nekatere druge vsebine so pomembne. Na primer
               tudi petletni normativni program za področje gozdarstva se izdeluje. Skratka,
               številne dopolnitve je treba pripraviti. Ključna prva dopolnitev v zakonu o
               kmetijskih zemljiščih, ki bo mogoče odgovoril tudi na vprašanja, na katera danes pač
               nisem uspel odgovoriti tudi zaradi kratkega časa, ki mi je bil na razpolago. Vladi je
               bilo namenjeno 5 minut. Toliko. Hvala lepa.</p>
            </sp>
            <sp xml:id="SDZ5-Redna-12-2009-12-18.sp182">

               <speaker>PODPREDSEDNIK MIRAN POTRČ:</speaker>

               <p>Hvala lepa. Samo v obvestilo. Vemo vsi, Vlada je sama najavila 5 minut in 5 minut je
               dobila, pa ne rečem, da je to kriv minister, da ne bi bil kriv slučajno Državni zbor.
               Ali še kdo želi k 7. členu? Ne. Oziroma k 12? Ne. Odpiram razpravo o 16. členu in
               amandmaju k 16. členu. Želi kdo besedo? Ne. Zaključujem razpravo k 16. členu in ker
               ne želi nihče več sodelovati v razpravi, zaključujem tudi razpravo k zakonu. O
               amandmajih bomo v skladu s časovnim potekom seje Državnega zbora odločali danes, v
               okviru glasovanj, pol ure po prekinjeni 23. točki dnevnega reda.</p>
               <p>Zato prehajam na <title>21. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBI ZAKONA O KMETIJSKIH ZEMLJIŠČIH, SKRAJŠANI POSTOPEK</title> . Predlog zakona
               je v obravnavo Državnem zboru predložila skupina poslank in poslancev s
               prvopodpisanim Jožetom Tankom. V zvezi s tem predlogom zakona Odbor za kmetijstvo,
               gozdarstvo in prehrano predlaga Državnemu zboru sprejetje sklepa, da predlog zakona
               ni primeren za nadaljnjo obravnavo. Besedo dajem predsedniku odbora, gospodu Francu
               Bogoviču za dopolnitev obrazložitve sklepa odbora. Izvolite, gospod Bogovič.</p>
            </sp>
            <sp xml:id="SDZ5-Redna-12-2009-12-18.sp183">

               <speaker>FRANC BOGOVIČ:</speaker>

               <p>Pozdravljeni še enkrat! Odbor je na svoji 11. seji, 4. 12. kot matično delovno telo
               obravnaval Predlog zakona o spremembi Zakona o kmetijskih zemljiščih, ki ga je
               vložil, kot smo že slišali, gospod Jože Tanko. Sklenjeno je bilo že na kolegiju, da
               bo po skrajšanem postopku potekal postopek. Na odboru so sodelovali predstavniki
               predlagatelja, se pravi SDS-a, Ministrstvo za kmetijstvo, gozdarstvo in prehrano,
               Komisije Državnega sveta za kmetijstvo, gozdarstvo in prehrano, Zakonodajno-pravna
               služba in Kmetijsko-gozdarska zbornica Slovenije ter predstavnik Geodetske družbe
               Ljubljana. Kot gradivo smo prejeli še mnenje Zakonodajno-pravne službe in še enkrat
               mnenje Državnega sveta, ki je tudi podal svoje stališče. Zakonodajno-pravna služba je
               predlog zakona proučila z vidika njegove skladnosti z Ustavo Republike Slovenije, s
               pravnim sistemom in zakonodajno-tehničnega vidika in nanj nima pripomb. Vlada je v
               pisnem mnenju navedla, da bi sprejetje predloga zakona dejansko pomenilo lažjo uvedbo
               komasacijskega postopka, vendar ker je v pripravi vladni predlog zakona o spremembah
               in dopolnitvah Zakona o kmetijskih zemljiščih, ki bo problematiko postopka za uvedbo
               komasacije uredil celovito, meni, da predložena novela ni primerna za nadaljnjo
               obravnavo. Seznanjeni smo bili tudi s stališčem Komisije Državnega sveta za
               kmetijstvo, gozdarstvo in prehrano, ki pa ta predlog zakona podpira. V nadaljevanju
               smo še enkrat slišali predstavnika predlagatelja, ki je predstavil to rešitev, se
               pravi, zmanjšanje odstotka kmetijskih zemljišč po površini, za katere je treba
               pridobiti soglasje za vključitev prekomasacijskih območij z 80% na 67%, tudi
               utemeljevanje, zakaj bi bilo to prav narediti. V nadaljevanju smo dobili tudi dodatne
               predstavitve mnenja Vlade, ki ga je predstavil minister in poudaril, da so ta
               stališča enaka, kot so bila že v juliju, ko je Poslanska skupina SDS prvič vložila
               vsebino zakona z identično vsebino. Tu je bilo še enkrat več rečeno, da je strinjanje
               in da je ta sprememba predvidena v novem zakonu o kmetijskih zemljiščih, da pa je
               poleg tega procenta po stališču Vlade potrebno v zakonu o kmetijskih zemljiščih
               sprejeti še določene druge rešitve, s katerimi se bo ta operativnost v praksi tudi
               izvedla: s področja prostorskega načrtovanja, evidentiranja nepremičnin, geodetske
               dejavnosti, varstva okolja, graditve objektov, tudi na področju sprejemanja
               komasacijskih območij in tudi drugih agrarnih operacij so predvidene še dodatne druge
               spremembe, da ne bo na koncu problem veliko število pritožb. To so bila stališča, ki
               jih je minister in so jih tudi predstavniki ministrstva poudarili.</p>
               <p>Slišali smo še stališča predstavnika Kmetijsko-gozdarske zbornice, ki se strinja in
               prepoznava v komasacijah nujno potrebo in tudi potrebo po tej celoviti ureditvi
               zakona. S strani predstavnika Državnega sveta je bilo še enkrat več utemeljevano
               stališče glede podpore temu zakonu. Predstavnik geodetske družbe, to je družbe, ki se
               ukvarja s komasacijami v živo že več kot 20 let, pa je pozorno prikazal, kako se to
               dogaja v praksi in kako je problem zbiranja tega prepotrebnega procenta soglasij in
               da je velikokrat ta kritična točka ravno med tema dvema tretjinama in štirimi
               petinami, se pravi med 67 in 80%, tudi z vidika neurejenih dedovanj in podobnih
               zadev, solastništev in vse skupaj predstavlja velikokrat problem. Sam pa je tudi
               navedel kar nekaj predlogov, s katerimi predlaga, da bi se lahko v prihodnjem ti
               procesi agrarnih operacij učinkoviteje upravljali.</p>
               <p>Na koncu je odbor z večinskim glasovanjem 7:3 sprejel naslednji sklep: Predlog zakona
               o spremembi zakona o kmetijskih zemljiščih ni primeren za nadaljnjo obravnavo. </p>
            </sp>
            <sp xml:id="SDZ5-Redna-12-2009-12-18.sp184">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo dajem predstavniku predlagateljev zakona gospodu Robertu Hrovatu
               za uvodno predstavitev stališča do predloga matičnega delovnega telesa. Izvolite.
            </p>
            </sp>
            <sp xml:id="SDZ5-Redna-12-2009-12-18.sp185">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Spoštovani! Glede na veljavni 56. člen
               Zakona o kmetijskih zemljiščih se predlog za uvedbo komasacijskega postopka lahko
               vloži, če se s komasacijo strinjajo lastniki kmetijskih zemljišč, ki imajo v lasti
               več kot 80% površin zemljišč na predvidenem komasacijskem območju. V skladu z zakonom
               o urejanju prostora in v skladu s pravilnikom komasacijskih zemljišč na območju
               občinskega lokacijskega načrta pa lahko predlog za uvedbo komasacije vložijo lastniki
               zemljišč, ki imajo v lasti najmanj 67% površine zemljišč na komasacijskem območju.
               Očitno je, da prihaja do nelogičnih in v praksi do pomembnih razlik, ki jih skušamo s
               predlogom novele zakona razrešiti tako, da izberemo za lastnike kmetijskih zemljišč
               lažjo, predvsem pa bolj življenjsko rešitev. Vsi podatki kažejo, da je v Sloveniji
               razdrobljenost in majhnost kmetij izredno kritična, na kar opozarjajo tudi agrarni
               strokovnjaki in kmetje, ki se s to problematiko srečujejo v praksi. Zato smo v
               Slovenski demokratski stranki na podlagi mnogih pobud odločili, da Državnem zboru
               predlagamo sprejetje novele Zakona o kmetijskih zemljiščih, s katero se želi doseči
               uskladitev z Zakonom o urejanju prostora na področju komasacij tako, da se predlaga
               lažja uvedba komasacijskega postopka. Predlog za uvedbo postopka se lahko vloži, če
               se s komasacijo strinjajo lastniki kmetijskih zemljišč, ki imajo v lasti več kot 67%
               površin zemljišč na predvidenem komasacijskem območju.</p>
               <p>Kaj sploh je komasacija? Zakon o urejanju prostora pojem komasacije definira kot
               zložbo zemljišč na območju predvidenega občinskega lokacijskega načrta in njihova
               ponovna razdelitev med lastnike zemljišč na tem območju. V Zakonu o evidentiranju
               nepremičnin je komasacija definirana kot zložba parcel, ki imajo različno pravno
               stanje glede lastninske pravice, in razdelitev po zložbi oblikovanega zemljiškega
               sklada na nove parcele. Po Zakonu o kmetijskih zemljiščih so predmet komasacije
               kmetijska zemljišča, lahko pa tudi gozdovi, nezazidana stavbna in druga zemljišča na
               komasacijskem območju ter naprave na teh zemljiščih.</p>
               <p>Komasacijo kmetijskih zemljišč podrobneje ureja pravilnik o izvajanju komasacij
               kmetijskih zemljišč. Morda v teh časih ni zanemarljivo dejstvo, da uresničevanje
               predlaganega zakona ne bo imelo finančnih posledic na državni proračun in druga javna
               finančna sredstva, ponovno pa v Slovenski demokratski stranki poudarjamo, da bo imel
               zakon ob podpori poslank in poslancev pozitivne učinke na kmetijsko politiko, na kar
               opozarja tudi Kmetijsko-gospodarska zbornica, ki podpira novelo zakona. Ker vemo, da
               gre za veliko, široko in razvejano članstvo, v Poslanski skupini Slovenske
               demokratske stranke predlagamo, da se za podporo zakonu odločite tudi ostale
               poslanske skupine.</p>
               <p>In še dodaten razlog k podpori zakonu je sistem uvajanja komasacij v državah Evropske
               unije. V vseh državah, kjer se izvajajo komasacije kmetijskih zemljišč, so komasacije
               podprte z ustrezno zakonodajo, ki uveljavljajo pristop, ki uvajajo z zakonom
               predpisano obvezno udeležbo v komasaciji. Prostovoljne komasacije so namreč postale
               ekonomsko neučinkovite in preveč dolgotrajne, poleg tega je pri njih možnost
               neuspešnega zaključka vedno velika.</p>
               <p>Torej, za zaključek. V Poslanski skupini Slovenske demokratske stranke smo razočarani
               nad predlogom sklepa, ki ga je izglasovala koalicija, da predlog zakona ni primeren
               za nadaljnjo obravnavo, čeprav Predlog novele Zakona o kmetijskih zemljiščih ureja
               lažjo, predvsem pa bolj življenjsko rešitev - uvedbo komasacijskega postopka. Ne
               nazadnje, ta predlog zakona podpira Državni svet, Kmetijsko-gozdarska zbornica in
               tudi strokovna javnost, čemur smo bili priča na seji delovnega telesa. Pričakujem, da
               si boste v koaliciji premislil in to našo novelo podprli.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-18.sp186">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Vlade do predloga matičnega delovnega telesa bo predstavil dr. Milan
               Pogačnik, minister za kmetijstvo, gozdarstvo in prehrano.</p>
               <p>Minister izvolite, izvolite za govornico.</p>
            </sp>
            <sp xml:id="SDZ5-Redna-12-2009-12-18.sp187">

               <speaker>DR. MILAN POGAČNIK:</speaker>

               <p>Hvala lepa. Se opravičujem, ker nisem čisto...</p>
               <p>Še enkrat pozdrav gospodu podpredsedniku, poslanke in poslanci.</p>
               <p>Predlog zakona, ki ga je Državnemu zboru predložila skupina poslancev s
               prvopodpisanim Jožetom Tankom, med razlogi za sprejetje zakona navaja, da je v
               Republiki Sloveniji v posameznih predelih razdrobljenost in majhnost kmetij izredno
               kritična, in velikostna struktura in razdrobljenost sta po mnenju agrarnih
               strokovnjakov dva največja agropolitična problema. To je absolutno res, s tem se
               strinjamo. V Sloveniji imamo čez 3 milijone parcel, velikost naših kmetij je nekaj
               čez 6 hektarov in seveda s takšno razdrobljenostjo smo zelo težko konkurenčni, ne
               samo v slovenskem, nasploh pa v evropskem prostoru. Ravno zaradi tega se na
               ministrstvu z vso resnostjo lotevamo sprememb in dopolnitev zakonodaje s področja
               predvsem aktivne zemljiške politike, o enemu predlogu zakona smo danes razpravljali.
               Zakon o kmetijskih zemljiščih, jaz upam, da bo v januarju prišel na vaše klopi,
               vsekakor bo obravnavan na Vladi in potem sledi še serija drugih vsebin. Torej,
               predlog zakona, ki ga je predložila skupina poslancev z gospodom Tankom na čelu,
               vsekakor podaja en predlog, ki nedvomno pomeni lažjo izvedbo komasacijskega postopka.
               Vendar je pri izvedbi komasacij, trenutno jih v Sloveniji poteka 11, skupni vrednosti
               pa za ta namen namenjamo do leta 2013 17 milijonov evrov, seveda, evropskih in naših
               sredstev, skratka gre za projekt, ki bi ga želeli izpeljati, zahteva veliko bolj
               sistemske in intenzivnejše spremembe, če želimo te komasacije izvesti. To je tudi
               eden izmed razlogov, da žal te, drugače koristne spremembe, ne moremo podpreti, kajti
               ne bi prispevala k bistveni poenostavitvi postopkov za izvedbo komasacij. Tudi k vsej
               zahtevnosti tudi tehnični in administrativni, katero postopki komasacije
               zahtevajo.</p>
               <p>Sprememb zakona o kmetijskih zemljiščih, ki poleg enake spremembe, kot jo tudi navaja
               skupina poslancev, to se pravi zmanjšanje soglasij z 80 na 67, to je ena izmed
               sprememb, uvaja tudi številne druge poenostavitve s področja prostorskega
               načrtovanja, evidentiranja nepremičnin, geodetske dejavnosti, varstva okolja,
               graditvi objektov. Odpravljajo se tudi postopkovne nejasnosti v zvezi z agrarnimi
               operacijami in skrajšujejo se administrativni postopki, vključujejo se tudi odprava
               administrativnih ovir v prometu.</p>
               <p>Pomemben poudarek je namenjen tudi določbam, ki se nanašajo na komasacije in tudi en
               izmed predlogov zakona, ki ga Vlada pripravlja in je pač v končni izvedbi, je tudi
               zmanjševanje obsega soglasij - popolnoma enako z 80% na 67%. Torej, ne da bi direktno
               nasprotovali temu predlogu, vendar žal ne prispeva k hitrejši izvedbi komasacijskih
               postopkov, katerih je kar precej najavljenih. Zaradi tega z vso potrebno skrbnostjo
               in tudi hitrostjo, kolikor je pač tu mogoče, v vseh procedurah, ki jih treba
               opraviti, in pri vseh soglasjih, ki jih je treba pridobiti, zaključujemo to delo na
               Zakonu o kmetijskih zemljiščih.</p>
               <p>Zaradi tega Vlada meni, da Predlog zakona o spremembah Zakona o kmetijskih zemljiščih
               v obsegu, kot je bil predložen, ni primeren za nadaljnjo obravnavo, ker, kot sem že
               navedel, ne rešuje postopka za uvedbo komasacije celovito, kot je predvideno in naj
               bi bilo realizirano s Predlogom zakona o spremembah in dopolnitvah Zakona o
               kmetijskih zemljiščih. Hvala lepa.</p>
            </sp>
            <sp xml:id="SDZ5-Redna-12-2009-12-18.sp188">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Sledi predstavitev poslanskih skupin. V imenu Poslanske
               skupine Slovenske nacionalne stranke bo stališče predstavil gospod Miran Györek.</p>
            </sp>
            <sp xml:id="SDZ5-Redna-12-2009-12-18.sp189">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovani predstavniki Vlade, kolegice in
               kolegi! V Slovenski nacionalni stranki gledamo na pričujoči Predlog zakona o
               spremembah in dopolnitvah Zakona o kmetijskih zemljiščih kot logičen, razumen in
               nujen ukrep z namenom reševanja problematike razdrobljenosti in majhnosti kmetij.
               Kajti takšna velikostna struktura oziroma razdrobljenost posesti predstavlja v
               Sloveniji enega od največjih agrarnih problemov. S predlaganimi spremembami naj bi se
               dosegla uskladitev z zakonom o urejanju prostora na področju komasacij, če bi se
               izvajali še dodatni ukrepi. Gre torej za možnost vlaganja predloga, kot je omenil
               gospod minister, tudi glede drugih ukrepov pri začetku komasacijskega postopka, če se
               s komasacijo strinja zdaj po novem 67% lastnikov površin, kar je za razliko od
               prejšnjih 80% to vsekakor pozitiven premik. Koristile bi pa tudi spremembe glede
               poenostavitve postopkov uvedbe komasacij kot tudi določene dopolnitve zaradi sprememb
               zakonodaje na področju prostorskega načrtovanja, pa še nekaj drugih ukrepov, kot jih
               je že minister naštel, s čimer se popolnoma strinjamo. Koristni bi bili tudi
               skrajšani administrativni postopki, ki bi pospešili same postopke izvedbe
               komasacij.</p>
               <p>Kljub nujnosti in dobremu namenu predlaganih sprememb pa se istočasno odpirajo tudi
               nova vprašanja in dileme. Tako je po doslej veljavnem zakonu in podzakonskih aktih
               dinamika in učinkovitost komasacijskih postopkov potekala dokaj različno po
               komasacijskih območjih širom Slovenije. Razlog za to so zelo različni dejavniki, kot
               je specifika samega komasacijskega območja, mentaliteta prebivalstva oziroma
               lastnikov zemljišč, agilnost in sposobnost akterjev v postopkih in tako dalje, da ne
               naštevam naprej. Tako so, na primer, na območju Upravne enote Murska Sobota v času
               veljavnosti dosedanjega zakona uspeli uvesti komasacijski postopek na več kot 25
               komasacijskih območjih in na površini več kot 4.500 hektarjev, kar je vsekakor
               izjemen dosežek, in to navkljub normativu 80% potrebnega strinjanja lastnikov
               kmetijskih zemljišč. Kar pa je vredno tudi omembe, da so le-ti postopki de facto
               zaključeni. Torej, da je novo stanje vpisano v zemljiško knjigo. Za komasacijske
               postopke pristojne osebe na območju upravne enote Murska Sobota pa opozarjajo na
               možnost povečanja števila pritožb in nezadovoljnih komasacijskih udeležencev že v
               sami fazi uvedbe komasacijskega postopka in s tem posledično na dolgotrajnost
               postopka, večje stroške in tako naprej. Vse to utemeljeno vzbuja strah, da bi s tem
               morda dosegli prav nasproten učinek; se pravi, ne bi dosegli boljše posestne
               strukture in večjih obdelovalnih kosov kmetijskih zemljišč, dosegli bi pa vedno več
               neurejenih stanj lastništva v zemljiški knjigi zaradi dolgotrajnosti reševanja
               pritožb komasacijskih udeležencev. Namen novega zakona je preprečiti prav to, sicer
               bo pa čas pokazal svoje. K sreči pa gre upati, da se bo kasneje pristopilo k
               spreminjanju zakona tudi bolj kompleksno in sistematično, torej se bo uvedlo tudi
               uporabo drugih ukrepov, ki naj bi olajšali in skrajšali komasacijske postopke in bi s
               tem predmetne spremembe in dopolnitve zakona dosegle svoj cilj in namen. Kljub prej
               navedenim pomislekom in zadržkom bomo v Slovenski nacionalni stranki predlog sprememb
               in dopolnitev zakona o kmetijskih zemljiščih vseeno podprli. Hvala.</p>
            </sp>
            <sp xml:id="SDZ5-Redna-12-2009-12-18.sp190">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Redna-12-2009-12-18.sp191">

               <speaker>MAG. BORUT SAJOVIC:</speaker>

               <p>Hvala lepa za besedo. Vsem prisotnim skupaj še enkrat prijazen pozdrav! Jaz sem
               vesel, da smo našli eno temo, kjer pa vsebinskih razhajanj v Državnem zboru praktično
               ni. Vsi priznavamo, da je stanje na področju kmetijskih zemljišč nezavidljivo.
               Minister je že nekajkrat predstavil, bi rekel, do srca segajočo statistiko in analizo
               kmetijskih podatkov.</p>
               <p>V Poslanskem klubu Liberalne demokracije Slovenije smo zaradi teh zaskrbljujočih
               dejstev tudi zaskrbljeni in se dejanskega stanja zavedamo. Izpostavili smo jih v
               našem volilnem programu in se zavzeli za čimprejšnji zakonski poseg v te izrazito
               negativne trenda na področju kmetijskih zemljišč. Svoje odgovornosti se zaveda tudi
               vladajoča koalicija, katere pomemben del smo, zato koalicijski sporazum predvideva
               pripravo novega Zakona o kmetijskih zemljiščih ter pripravo programa za zmanjšanje
               zaraščanja kmetijskih zemljišč. Eden izmed najpomembnejših ukrepov na tem področju je
               zagotovo komasacija oziroma zložba zemljišč, s katerim se zaokrožuje zemljišča ter s
               tem izboljšuje parcelno strukturo slovenskih kmetijskih zemljišč. V Poslanskem klubu
               Liberalne demokracije Slovenije te spremembe podpiramo. Dobro razpravo smo opravili
               tudi na Odboru za kmetijstvo in tam je prevladala ocena, da zakon kljub dobri pobudi,
               ki rešuje samo delček komasacijske zgodbe, še ni zrel za nadaljnjo obravnavo. Jasno
               je bila podana zaveza ministrstva, da bo ta zakon v prvih dveh mesecih naslednjega
               leta zagledal luč sveta in bo vseboval tudi rešitev, naključje ali ne naključje, da
               je številka do pike enaka, kot so jo upravičeno predlagali kolegi iz opozicije, in
               jaz sem prepričan, da bomo vsaj v tem delu zgodbe enotni. Treba pa je pojasniti,
               zakaj smo na odboru ocenili, da samo sprememba tega delčka v zakonu ni zadostna.
               Zahvaliti se moram in pa tudi čestitati predsedniku odbora, ker je na sam odbor
               pripeljal človeka, strokovnjaka, ki to zgodbo pozna že dolga leta in nam je opisal
               kalvarijo ene od kmetijsko pomembnejših slovenskih občin.</p>
               <p>Gost, strokovnjak na tem področju, nas je opozoril predvsem na to. Prvo, kar vsebuje
               predlog današnjih predlagateljev, da je treba spremeniti procent soglasja za uvedbo
               komasacijskega postopka z 80 na 67%.</p>
               <p>Drugič, zelo pomembno, omogočiti imenovanje zastopnikov oziroma skrbnikov za neznane,
               eventualno umrle še pred izdajo odločbe o uvedbi komasacijskega postopka, podobno kot
               pri posameznih geodetskih storitvah, kajti komasacija je v bistvu en velik skupek,
               ena celota geodetskih storitev.</p>
               <p>Tretja pomembna navedba, uvesti plačilo upravne takse na vložitev pritožbe na odločbo
               o uvedbi komasacijskega postopka. S tem bi zagotovo odvrnili lastnike zemljišč, da ne
               bi pisali pritožb samo zato, ker jih lahko napišejo in ker jih to nič ne stane,
               učinkovito pa zavirajo ta prepotreben postopek.</p>
               <p>Nadalje. Vsem lastnikom zemljišč, ki so proti uvedbi komasacijskega postopka,
               onemogočiti črpanje sredstev iz občinskih razpisov za spodbujanje kmetijstva, nakup
               novih strojev, opreme in še kaj, kar razpisujemo občine na rednih razpisih, pa če gre
               tudi za agrotehnične ukrepe, gradnjo hlevov in še kaj. Potem vsem lastnikom zemljišč,
               ki so proti uvedbi komasacijskega postopka, ukiniti za tisto določeno obdobje
               subvencije in onemogočiti prijavo na ukrepe, ki jih financira Evropska unija in
               Ministrstvo za kmetijstvo, gozdarstvo in prehrano, ter dvigniti prag za pridobivanje
               subvencij.</p>
               <p>In pa na koncu, pa ne najmanj pomembno, zaradi predlaganega preverjanja skladnosti
               komasacije s planskimi dokumenti in skladnost izjav predlaganih ob uvedbi komasacije
               z zemljiškoknjižnim stanjem zemljišč, tam se pa predlaga daljši rok za izdajo odločbe
               o uvedbi komasacije, kot ga navaja ZUP. Vemo, da je v ZUP-u rok 60 dni od popolne
               vloge, predlog pa je, da se ta rok podaljša na razumnih 120 dni in s tem bi dobili
               zakonodajo, ki bo tudi v praksi delovala, bo učinkovita in to slovensko kmetijstvo z
               razdrobljeno posestno strukturo najprej potrebuje. Hvala lepa.</p>
            </sp>
            <sp xml:id="SDZ5-Redna-12-2009-12-18.sp192">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavil gospod
               Janko Veber.</p>
            </sp>
            <sp xml:id="SDZ5-Redna-12-2009-12-18.sp193">

               <speaker>JANKO VEBER:</speaker>

               <p>Hvala za besedo in lep pozdrav še enkrat v imenu Poslanske skupine Socialnih
               demokratov. V poslanski skupini ugotavljamo, da smo enak predlog zakona v tem mandatu
               že zavrnili, in takrat smo opozorili, da gre pri tem zakonu in tudi pri prejšnjem za
               problem, ker ne rešuje celotnega postopka izvedbe komasacije. Sprememba praga za
               soglasje o komasaciji z 80 na 67% je eden od potrebnih korakov, ki sicer omogoča
               hitrejšo izvedbo komasacije, vendar samo eden od tistih, ki so potrebni, da
               komasacija resnično steče hitreje. Poleg tega Vlada pripravlja spremembo zakona o
               kmetijskih zemljiščih, ki bo ravno tako ta odstotek vključeval v vsebino vladnega
               predloga in bo ta postopek seveda tam zaradi tega tudi upoštevan. Opozoriti je treba,
               da je treba pri postopku za izvedbo komasacije upoštevati tudi spremembe, ki se
               nanašajo na spremenjeno zakonodajo s področja prostorskega načrtovanja, evidentiranja
               nepremičnin, geodetske dejavnosti, varstva okolja in graditve objektov. Vse to je
               treba vgraditi v Zakon o kmetijskih zemljiščih, če želimo komasacije resnično
               učinkoviteje izvajati, kot je to mogoče danes. Ta zakon tega ne vsebuje, zato ga v
               Poslanski skupini Socialnih demokratov ne podpiramo.</p>
            </sp>
            <sp xml:id="SDZ5-Redna-12-2009-12-18.sp194">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Milenko
               Ziherl.</p>
            </sp>
            <sp xml:id="SDZ5-Redna-12-2009-12-18.sp195">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem skupaj. Na enem od zadnjih zasedanj kmetijskih
               ministrov Evropske unije so razpravljali tudi o odpravi birokratskih ovir v
               kmetijstvu. In kaj je večja birokratska ovira, kot če sta za nek postopek v dveh
               zakonih predpisana dva različna podatka. V našem primeru komasacij je to soglasje
               lastnikov, za katerega v en zakon govori o 80% soglasju, drugi pa o 67%. In v luči te
               ugotovitve velja Zakon o kmetijskih zemljiščih podpreti oziroma če ne bo podprt,
               vsekakor držati ministra za besedo, da bo pripravil nov zakon. Hkrati pa Evropska
               unija subvencionira komasacije v nekaterih državah, tako v Poljski in baltske države.
               Zanima me, ali je Slovenija tudi kandidirala za ta sredstva, ki pri komasacijskih
               postopkih pomagala, in ali jih bo pridobila.</p>
               <p>Zakon pa bomo v Slovenski demokratski stranki podprli, saj smo ga tudi
               predlagali.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-18.sp196">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Milenko Ziherl, najbrž odgovora danes ne pričakujete, ker v okviru tega
               postopka ni mogoč, prav gotovo pa na matičnem delovnem telesu.</p>
               <p>Stališče Poslanske skupine Slovenske ljudske stranke bo predstavil gospod Franc
               Bogovič.</p>
            </sp>
            <sp xml:id="SDZ5-Redna-12-2009-12-18.sp197">

               <speaker>FRANC BOGOVIČ:</speaker>

               <p>Še enkrat vsi skupaj pozdravljeni.</p>
               <p>Prav lepo je biti v parlamentu, kadar se strinjamo o zadevah in pri tej zadevi, ko
               govorimo o postopkih oziroma pogojih za uvedbo komasacij, vidimo, da je splošno
               strinjanje, da bi bilo prav, da se ta procent zemljišč z 80% zmanjša na 67. Mislim,
               da smo tudi na odboru po res vsebinski razpravi in tudi ob poznavalcu te tematike
               zelo podrobno proučili, kaj so problemi komasacij in kaj bi bilo poleg spremembe tega
               procenta treba postoriti, da bi lahko to posestno strukturo teh malih slovenskih
               kmetij in še razkosanih na veliko število parcel čim prej popravili. Zato je, mislim
               da, ta enotna podpora dobra, vendar na koncu vedno pridemo do tistega "če-ja". V tem
               primeru je ta "če", da se želi in da je ministrstvo prepričamo in vidimo, da je tudi
               koalicija prepričana, da je prav, da se to uredi v skupnem, celovitem zakonu in da se
               to področje iz Zakona o kmetijskih zemljišč ne izvzame. Sam mislim, da bi bilo v temu
               primeru in tudi v Slovenski ljudski stranki mislimo, da bi bilo trezno razmisliti o
               tej zadevi, ali ni mogoče materija Zakona o kmetijskih zemljiščih tako zahtevna, da
               se te napovedi, ki so bile najprej, da bo to v jeseni, minister je danes tukaj dejal,
               da bo to januarja na seji, predstavnik ene izmed koalicijskih strank je dejal, da bo
               to v februarju, po meni znanih podatkih pa je pri usklajevanju tega zakona, zakona o
               kmetijskih zemljiščih, ki korenito posega v prostorsko planiranje, poskuša se tudi
               zavarovati kmetijska zemljišča, kar veliko težav v medresornem usklajevanju. Poleg
               tega prostorskega načrtovanja je materija tega zakona tudi gospodarjenje s
               kmetijskimi zemljišči v zaraščanju, poizkus, kjer se na nek način soočita tako
               pravica do lastnine kakor tudi pravica do obdelane zemlje.</p>
               <p>V temu zakonu so tudi zahtevni vrstni redi pri prometu kmetijski zemljišč in še cela
               vrsta drugih določil, za katera mislim, da bodo po vsej verjetnosti rabila še veliko
               časa, da se uskladijo najprej že znotraj vladne procedure koalicije pa mislim tudi
               kasneje v samem Državnemu zboru.</p>
               <p>Zato bi bilo mogoče vredno prisluhniti tudi temu, kar je bilo predlagano zadnjič na
               srečanju s predsednikom države, ki je to temo tudi odprl, da bi bilo na mestu mogoče
               katero od teh tem pogledati tudi ločeno, sprejeti kdaj tudi ponujeno roko s strani
               opozicije in mogoče kakšna pomanjkljivost, ki je ob tem procentu zagotovo še mogoča,
               bi lahko bili tudi toliko domiselni, da mogoče ta zakon dopolnimo, ga opredelimo v
               tistem delu, ki se nanaša na agrotehnične operacije, na krčenje zaraščenih površin,
               na hidromelioracije, na komasacije in bi ta dopolnila dodali temu zakonu, ki ga je v
               temu primeru predlagala opozicija, in bi en del, prepotreben del na področju urejanja
               zemljiške zakonodaje rešili pred ostalim celovitim zakonom.</p>
               <p>V temu delu naj dodam tudi to še, da je pri sredstvih za komasacije tudi Slovenija
               upravičenka do koriščenja teh sredstev in da se v nekaterih okoljih takšni
               komasacijski postopki že uvajajo, ponekod so pa ravno te ovire problem, da se do teh
               sredstev, zaradi tega ker ne prideš do uvedbe komasacijskega območja, ne da priti. S
               tem namenom, mislim, da je bil tudi ta predlog zakona vložen, lahko bi bil dopolnjen
               in bi do leta 2013, se pravi v temu obdobju finančne perspektive, lahko tudi
               uspešneje počrpali evropska sredstva, hkrati pa tudi zaokrožili prepotrebno
               razdrobljeno zemljiškokmetijsko posest.</p>
               <p>V Slovenski ljudski stranki bomo takšen zakon, kot je s strani SDS predlagan, podprli
               in mislim, da tako Vlada kakor tudi koalicija še enkrat več zamujata priložnost, da
               bi v konstruktivnem dialogu s svojimi dopolnitvami enkrat z roko v roki sprejela
               prepotreben zakon.</p>
            </sp>
            <sp xml:id="SDZ5-Redna-12-2009-12-18.sp198">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-12-2009-12-18.sp199">

               <speaker>FRANC JURŠA:</speaker>

               <p>Hvala lepa za besedo. Tudi z moje strani lep pozdrav. Pred nami je zakon, ki ga je
               predlagala skupina poslancev s prvopodpisanim gospodom Jožetom Tankom in ki ima
               identično vsebino kot zakon, v katerem smo v mesecu juliju že obravnavali
               vsebino.</p>
               <p>Že takrat smo rekli, da je obseg, ki je predložen, premajhen in ni primeren za
               nadaljnjo obravnavo. V naši poslanski skupini smo povedali, da predlaganega zakona ne
               podpiramo in pri tem mnenju ostajamo tudi tokrat. Razumemo namreč intenco
               predlagatelja in obenem menimo, da je predlog sicer dober, vendar žal ni celovit.
               Zato naj na tem mestu spomnimo, da Vlada pripravlja novelo zakona o kmetijskih
               zemljiščih, s katerimi se bo med drugimi poenostavil postopek uvedbe komasacije in
               predložilo potrebno gradivo. Pričakovani predlog obenem znižuje tudi prag izvede
               komasacije, in sicer z 80 na 67%, tako kot določata zakon o urejanju prostora in
               pravilnik o izvedbi komasacije, hkrati pa bo prinesel še nekaj drugih rešitev, ki so
               zelo pomembne za nadaljnje gospodarjenje s kmetijskimi zemljišči ter posledično za
               razvoj lokalnih skupnosti.</p>
               <p>Zaradi navedenega se torej pridružujem mnenju Vlade in matičnega delovnega telesa, da
               predlog zakona ni primeren za nadaljnjo obravnavo.</p>
            </sp>
            <sp xml:id="SDZ5-Redna-12-2009-12-18.sp200">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Končali smo predstavitev stališč poslanskih skupin. O predlogu sklepa
               odbora bomo v skladu s časovnim potekom seje odločali danes, v okviru glasovanj, pol
               ure po prekinjeni 23. točki dnevnega reda.</p>
               <p>Prehajamo na <title>22. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH ZAKONA O REGISTRACIJI ISTOSPOLNE PARTNERSKE SKUPNOSTI, SKRAJŠANI
                  POSTOPEK</title> . Predlog zakona je v obravnavo Državnem zboru predložila skupina
               poslank in poslancev s prvopodpisanim gospodom Jožetom Tankom v zvezi s tem predlogom
               zakona Odbor za delo, družino, socialne zadeve in invalide predlaga Državnemu zboru
               sprejetje sklepa, da predlog zakona ni primeren za nadaljnjo obravnavo. Dajem besedo
               predsednici odbora dr. Andreji Črnak Meglič za dopolnilno obrazložitev predloga
               sklepa. Izvolite.</p>
            </sp>
            <sp xml:id="SDZ5-Redna-12-2009-12-18.sp201">

               <speaker>DR. ANDREJA ČRNAK MEGLIČ:</speaker>

               <p>Hvala, spoštovani gospod podpredsednik! Gospa državna sekretarka, kolegice in kolegi!
               Odbor za delo, družino, socialne zadeve in invalide je kot matično delovno telo
               obravnaval Predlog zakona o spremembah Zakona o registraciji istospolne partnerske
               skupnosti, ki ga je Državnemu zboru predložila skupina poslancev s prvopodpisanim
               Jožetom Tankom s predlogom za obravnavo in sprejetje predloga zakona po skrajšanem
               postopku.</p>
               <p>Kolegij predsednika Državnega zbora je sklenil, da se omenjeni predlog obravnava po
               skrajšanem postopku, zato ga je odbor obravnaval na podlagi 142. člena Poslovnika
               Državnega zbora. Pri delu odbora so sodelovali predstavniki predlagatelja, državna
               sekretarka na Ministrstvu za delo, družino in socialne zadeve, predstavnica
               Zakonodajno-pravne službe in predstavnik Državnega sveta. Odboru je bilo posredovano
               mnenje Zakonodajno-pravne službe, mnenje Vlade in mnenje Državnega sveta ter pisna
               izjava Civilne iniciative za družino in pravice otrok. V poslovniškem roku
               kvalificirani predlagatelji niso vložili amandmajev. Predstavnik predlagateljev,
               sopodpisnik predloga zakona France Cukjati, je v uvodni obrazložitvi poudaril, da s
               predlogom zakona predlagatelji sledijo odpravi neskladja 22. člena Zakona o
               registraciji istospolne partnerske skupnosti, ki je bila ugotovljena z odločbo
               Ustavnega sodišča. Predstavnica Vlade je v zvezi s predlagano spremembo zakona
               povedala, da Vlada omenjenega predloga zakona ne podpira, saj v celoti ne rešuje
               odločbe Ustavnega sodišča. Omenila je tudi, da Vlada pripravlja celovito rešitev tega
               problema, ki bo urejen v družinskem zakoniku. Predstavnica Zakonodajno-pravne službe
               je v predstavitvi njihovega mnenja opozorila, da je v prvem odstavku veljavnega 8.
               člena zakona določeno, da imata partnerja pravico do dedovanja tudi na deležu
               skupnega premoženja po umrlem partnerju. Omenjeni predlog zakona, ki so ga predložili
               predlagatelji, te točke samega zakona ustrezno ne spreminja, zato ni zadostna.
               Predstavnik Državnega sveta je povedal, da predloga zakona ne podpirajo, ker ne
               rešuje vsebinskih problemov registrirane istospolne partnerske skupnosti.</p>
               <p>V razpravi so nekateri člani odbora nasprotovali mnenju Vlade in skušali s predlogom
               amandmaja, ki naj bi ga povzel odbor, upoštevati tako mnenje Zakonodajno-pravne
               službe kot tudi Vlade. Večina poslancev pa se je strinjala, da predlagana rešitev ni
               zadostna, zato so se strinjali, da se obravnavana problematika celovito uredi v
               predlogu družinskega zakonika. Tako je odbor po končani razpravi sprejel sklep, da
               Predlog zakona o spremembah Zakona o registraciji istospolne partnerske skupnosti ni
               primeren za nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-12-2009-12-18.sp202">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo dajem predstavniku predlagatelja zakona gospodu Francetu Cukjatiju
               za uvodno predstavitev stališč do predloga matičnega delovnega telesa. Izvolite.</p>
            </sp>
            <sp xml:id="SDZ5-Redna-12-2009-12-18.sp203">

               <speaker>FRANCE CUKJATI:</speaker>

               <p>Hvala za besedo, gospod podpredsednik. Predlog sprememb zakona o registraciji
               istospolne partnerske skupnosti sledi odločbi Ustavnega sodišča, ki je 2. julija 2009
               ugotovilo, da je 22. člen Zakona o istospolni partnerski skupnosti v neskladju z
               ustavo, ker dedovanje posebnega in skupnega premoženja partnerjev obravnava različno.
               To je neustrezno, saj v primeru, ko pride do dedovanja na podlagi oporoke, istospolni
               partner ni upravičen do nujnega deleža.</p>
               <p>Ustavno sodišče je nadalje ugotovilo, da je na področju premoženjskih razmerij med
               trajanjem registrirane skupnosti zakon sicer prevzel ureditev premoženjskega režima
               med zakoncema iz Zakona o zakonski zvezi in družinskih razmerjih in uredil dolžnost
               preživljanja partnerja, ki nima dovolj sredstev za preživljanje, ni pa uzakonil
               domnevne volje umrlega partnerja, da tudi če ne naredi oporoke za dediščino,
               ekonomsko poskrbi za preživelega partnerja. Svojo odločbo Ustavno sodišče utemeljuje
               z oceno, da je registrirana partnerska skupnost razmerje, ki je po vsebini podobno
               zakonski skupnosti, ker je tudi za to skupnost značilna stabilna povezanost dveh
               oseb, ki sta si blizu, se medsebojno spoštujeta, si zaupata, si pomagata in se
               podpirata. Po 33. členu Ustave je pravica do dedovanja človekova pravica, 14. člen
               Ustave pa prepoveduje diskriminacijo pri zagotavljanju človekovih pravic glede na
               posameznikove osebne okoliščine, med katere sodi tudi istospolna usmerjenost. Iz tega
               sledi, da mora biti medsebojno dedovanje istospolnih partnerjev podobno urejeno kot
               dedovanje med zakoncema. Zakon o registraciji istospolne partnerske skupnosti je
               očitno imel namen že takrat, ob sprejemanju premoženjske razmere istospolnih
               partnerjev v celoti urediti, podobno kot to velja za zakonsko zvezo, a ni bil dovolj
               pozoren na vse specifičnosti dedovanja. Zato je zakon treba spremeniti, tudi ne glede
               na zahtevo Ustavnega sodišča.</p>
               <p>Ker je Zakonodajno-pravna služba opozorila na pomanjkljivost našega predloga, je
               Slovenska ljudska stranka pripravila amandma, ki to pomanjkljivost odpravlja. Zato je
               nerazumljivo, da je odbor amandma zavrnil in predlaga sklep, da Državni zbor zavrne
               celoten predlog, ki sledi zahtevi Ustavnega sodišča. Od Državnega zbora pa
               pričakujem, da bo zavrnil zavrnitveni predlog, predlog zakona pa vrnil odboru v
               dopolnitev in nadaljnjo obravnavo.</p>
            </sp>
            <sp xml:id="SDZ5-Redna-12-2009-12-18.sp204">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo dajem predstavnici Vlade mag. Anji Kopač Mrak, državni sekretarki
               na Ministrstvu za delo, družino in socialne zadeve za stališče Vlade do predloga
               matičnega delovnega telesa. Izvolite.</p>
            </sp>
            <sp xml:id="SDZ5-Redna-12-2009-12-18.sp205">

               <speaker>MAG. ANJA KOPAČ MRAK:</speaker>

               <p>Gospod podpredsednik, poslanki in poslanci. Vlada je 19. 11. 2009 sprejela mnenje o
               Predlogu zakona o spremembah zakona o registraciji istospolne partnerske skupnosti,
               ki ga je Državnemu zboru predložila skupina poslancev s prvopodpisanim gospodom
               Jožetom Tankom. Kot predlagatelji navajajo, da s predlogom zakona želijo, da se v
               skladu z ugotovitvijo Ustavnega sodišča Republike Slovenije z dne 2. 7. 2009 odpravi
               neskladnost zakona z ustavo glede ureditve pravnega položaja istospolnih partnerskih
               skupnosti na področju dedovanja. Vlada Republike Slovenije predlog zakona ne podpira,
               ker je le-ta pomanjkljivo pripravljen, ker ne prinaša ustreznih rešitev, zlasti pa,
               ker predlagatelj z njim ne bo dosegel nameravanega cilja.</p>
               <p>S predlagano spremembo 22. člena Zakona o registraciji istospolnih partnerskih
               skupnosti bi se pravni položaj istospolnih partnerskih skupnosti uredil le parcialno,
               ne pa celovito, kot to namerava Vlada Republike Slovenije narediti s predlogom
               družinskega zakonika. Pri tem bo namreč v celoti upoštevano stališče Ustavnega
               sodišča Republike Slovenije, da razlikovanje na podlagi spolne usmerjenosti kot
               osebne okoliščine ni dovoljeno. Poleg tega Vlada Republike Slovenije meni, da je 1.
               člen Predloga zakona o spremembah Zakona o registraciji istospolne partnerske
               skupnosti nejasen.</p>
               <p>Predlagatelj namreč predlaga, da se za dedovanje med partnerjema registrirane
               istospolne partnerske skupnosti uporabljajo splošni predpisi o dedovanju, enako kot
               velja za dedovanje med zakoncema v zakonski zvezi in partnerjema v dalj časa
               trajajoči življenjski skupnosti moškega in ženske. Ker pa se v skladu z zakonom o
               dedovanju pravila o dedovanju, ki veljajo za zakonce uporabljajo za zunajzakonske
               partnerje le, če ni razlogov, zaradi katerih bi bila zakonska zveza med moškim in
               žensko, ki živita v dalj časa trajajoči življenjski skupnosti in nista sklenila
               zakonske zveze, neveljavna. Ker predlog zakona v 1. členu tega dodatnega pogoja ne
               vsebuje, bi se s sprejetjem takšne določbe prišlo dejansko do nejasnosti pravne
               ureditve, saj ne bi bilo urejeno s tem predlogom enako, kot je v zakonu o
               dedovanju.</p>
               <p>Poleg tega Vlada Republike Slovenije opozarja tudi na posebno ureditev dedovanja v
               zakonu o dedovanju kmetijskih gospodarstev, zaradi česar bi bilo nujno določiti enako
               veljavnost za dedovanje partnerjev registrirane istospolne partnerske skupnosti, kot
               velja za zakonce, tudi glede posebnih predpisov o dedovanju.</p>
               <p>Zaključno: Vlada Republike Slovenije tudi ugotavlja, da Zakon o registraciji
               istospolne partnerske skupnosti v 8. členu, ki ureja obseg pravic in obveznosti,
               določa, da imata partnerja na podlagi registracije skupnosti med drugimi tudi pravico
               do dedovanja na deležu skupnega premoženja po umrlem partnerju. Predlagana ureditev
               tega člena dejansko ne spreminja. Tako bi se lahko splošni predpisi o dedovanju
               uporabljali le glede dedovanja na deležu skupnega premoženja, ne pa tudi osebnega,
               kar pa v bistvu pomeni, da se z odločbo Ustavnega sodišča ugotovljena ustavna
               neskladnost sploh ne odpravi.</p>
               <p>S predlaganimi amandmaji, ki so bili vloženi na sami seji tudi po mnenju zakonodajne
               službe verjetno ne bi mogli celovito stvari urediti in to kaže jasno, kako pomembno
               je, da se pristopi k ureditvi tega vprašanja celovito. Vedno, ko parcialno problemu
               diskriminacije odpravljamo, se zna zgoditi, da katero od posebnosti posebnih določb,
               ki so določene v posameznih zakonih, izpustimo. Hvala lepa.</p>
            </sp>
            <sp xml:id="SDZ5-Redna-12-2009-12-18.sp206">

               <speaker>PODPREDSEDNIK MIRAN POTRČ:</speaker>

               <p>Hvala lepa. Sledi predstavitev stališč poslanskih skupin, besedo ima Ljubo Germič, ki
               bo predstavil stališče Poslanskega kluba LDS.</p>
            </sp>
            <sp xml:id="SDZ5-Redna-12-2009-12-18.sp207">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Spoštovana gospa državna sekretarka, kolegice
               in kolegi.</p>
               <p>V Poslanskem klubu Liberalne demokracije Predloga zakona o spremembah Zakona o
               registraciji istospolne partnerske skupnosti ne bomo podprli. Tukaj seveda ne gre
               zameriti predlagatelju, torej skupine poslancev s prvopodpisanim gospodom Jožetom
               Tankom, da ne poskuša reševati problema, ki dejansko ostaja na podlagi odločbe
               Ustavnega sodišča, da je ta zakon v neskladju z ostalo, vendar pa mislimo, da
               rešitve, ki so predlagane v temu zakonu, ne rešuje zastavljenega cilja, ki ga
               predlagatelji želijo s svojim predlogom v zakon tudi umestiti.</p>
               <p>Predlagatelji naj bi sledili torej neskladju 22. člena Zakona o registraciji
               istospolni partnerski skupnosti, ugotovljenega z odločbo Ustavnega sodišča, ki je
               določilo tudi šestmesečni rok za njeno odpravo. Tako predlagatelj kot temelji cilj
               navaja ureditev pravnega položaja istospolne partnerske skupnosti na področju
               dedovanja. Ustavno sodišče je namreč ugotovilo, da med ureditvama dedovanja med
               zakonskimi in istospolnimi partnerji obstajajo bistvene razlike.</p>
               <p>Po našem mnenju predlagatelji želijo na hitro nekaj urediti, kar pa se pozna pri
               slabo pripravljeni rešitvi vsebine členov. Pri tem bi seveda želeli opozoriti, da gre
               pravzaprav za rešitev vsebine v dveh členih. Zato bomo v Poslanskem klubu LDS podprli
               sklep, da zakon ni primeren za nadaljnjo obravnavo, saj je predlagatelj v svoji
               zagretosti za spoštovanje odločbe Ustavnega sodišča, kar je seveda treba pohvaliti
               glede na dosedanjo prakso predlagatelja, da je seveda tukaj velikokrat in zastopa
               drugačno stališče in je bil zadržan v odnosu do uresničevanja odločitev Ustavnega
               sodišča. Torej je pozabil na 8. člen Zakona o registraciji istospolne partnerske
               skupnosti, ki določa, da imata partnerja na podlagi registracije skupnosti med drugim
               tudi pravico do dedovanja na deležu skupnega premoženja po umrlem partnerju. Ker se
               ta določba ne spreminja in je tudi ni mogoče spremeniti v nadaljnjem zakonodajnem
               postopku z amandmajem na podlagi Poslovnika Državnega zbora, zakon ne dosega želenega
               cilja. S predlagano spremembo 22. člena, po kateri bi se za dedovanje uporabljala
               splošna pravila dedovanja, ki ne določajo nobenih razlik glede dedovanja posebnega in
               skupnega premoženja, in s predlaganim črtanjem 23. člena bi torej pravica iz 8. člena
               osnovnega zakona ostala v veljavi.</p>
               <p>Tukaj seveda ponovno opozarjamo na dejstvo, da je takšno jasno stališče izrazila tudi
               Zakonodajno-pravna služba, opozarjamo tudi na to, da je Državni svet izrazil
               nepodporo temu zakonu, in prav tako je takšno stališče predstavila tudi Vlada
               Republike Slovenije. Tako lahko le zaključim, da gre za popravek določb zakona, s
               katerimi se pravzaprav nič ne ureja. Torej, da besedilo zakona, ki ne odpravlja
               neskladja, na katerega opozarja odločba Ustavnega sodišča, in da predlagatelj ne
               dosega želenega cilja. Tukaj bi tudi mi želeli poudariti dejstvo, da je Vlada že
               predložila besedilo novega družinskega zakonika, v katerem naj bi celovito se uredilo
               tudi to vprašanje. Hvala lepa.</p>
            </sp>
            <sp xml:id="SDZ5-Redna-12-2009-12-18.sp208">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavila mag. Majda
               Potrata.</p>
            </sp>
            <sp xml:id="SDZ5-Redna-12-2009-12-18.sp209">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa državna sekretarka dr. Ana
               Mrak Kopač, poslanke in poslanci. Predlog zakona dopolnitev in sprememb zakona o
               registraciji istospolne partnerske skupnosti, predložen po skrajšanem postopku, je
               nastopil svojo zakonodajno pot v času, ko je bilo popolnoma jasno, da je v pripravi
               družinski zakonik, ki naj bi ustrezno vsebinsko razrešil vsa enaka družinska in
               partnerska razmerja. Zato se v Poslanski skupini Socialnih demokratov ne moremo
               strinjati z napovedjo predlagateljev, da želijo s svojim predlogom odgovoriti na
               presojo Ustavnega sodišča in tako pomagati koaliciji, da odpravi eno od ustavnih
               neskladij. Rešitev, ki jo predlagajo, namreč v ničemer ne odpravlja temeljnih
               vsebinskih vprašanj, povezanih z razmerji med dvema osebama istega spola. Tako kot so
               pravno urejene te zadeve v zakonu o registraciji istospolne partnerske skupnosti so
               že ob sprejetju zakona naletele na neodobravanje in opozorila, da ne bodo prenesle
               ustavne presoje. To se je zgodilo ob presoji ustavnosti 22. člena, kjer je bilo
               pravzaprav že vnaprej popolnoma jasno, da drugačne razsodbe, kot jo je Ustavno
               sodišče sprejelo, niti ni pričakovati. Ustavno sodišče je sprejelo odločbo, v kateri
               je ugotovilo v treh elementih neustrezno pravno ureditev dedovanja in diskriminatorno
               ureditev. Ustavno sodišče je naložilo zakonodajalcu, da v šestih mesecih to
               neustavnost odpravi, je pa za ta čas tudi napotilo, katera zakonska določila se
               morajo glede dedovanja uporabljati. Še enkrat opozarjam, da je Ustavno sodišče
               ugotovilo, da je razlikovanje na podlagi spolne usmerjenosti kot osebne okoliščine
               nedopustno. Gre torej za jasno izraženo stališče Ustavnega sodišča, da je treba v
               celoti upoštevati in izpeljati 14. člen Ustave, ki diskriminatornosti ne dovoljuje.
               Zato v Poslanski skupini Socialnih demokratov menimo, da je treba sprejeti take
               zakonske podlage, ki bodo temu stališču Ustavnega sodišča v celoti sledile. In v tej
               točki Socialni demokrati menimo, da so v polni meri izpeljane te zahteve v
               predlaganem družinskem zakoniku. V družinskem zakoniku so namreč razmerja med dvema
               odraslima osebama ali med odraslimi osebami in otroki urejena tako, da ni mogoče
               najti elementov diskriminatornosti. Socialni demokrati bomo zaradi tega predlagani
               sklep odbora podprli in se pridružili tistim, ki menijo, da s predlagano spremembo
               Zakona o registraciji istospolne partnerske skupnosti, ki jo je predložila Poslanska
               skupina Slovenske demokratske stranke, ni mogoče reči, da je dosežen cilj, ki si ga
               je ta poslanska skupina zastavila in zapisala v predlogu, tega torej ne moremo
               sprejeti. Ne glede na različne poglede o urejanju razmerij med osebami istega spola,
               pa vsaj to lahko ugotovimo, da težko temu predlogu pripišemo dobronamernost. Hvala
               lepa.</p>
            </sp>
            <sp xml:id="SDZ5-Redna-12-2009-12-18.sp210">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               gospod France Cukjati.</p>
            </sp>
            <sp xml:id="SDZ5-Redna-12-2009-12-18.sp211">

               <speaker>FRANCE CUKJATI:</speaker>

               <p>Še enkrat hvala, gospod predsedujoči. Odklonilnega mnenja vladne koalicije do našega
               predloga ni možno razumeti brez predlaganega družinskega zakonika, s katerim želi
               Pahorjeva Vlada to vprašanje razrešiti tako, da zakonsko skupnost, to je družino, kot
               jo sedaj pojmujemo, povsem izenači z istospolno partnersko skupnostjo. Kot že rečeno
               je Ustavno sodišče pred šestimi meseci ugotovilo, da je treba dedovanje med
               istospolnimi partnerji urediti podobno, kot je urejeno v zakonski skupnosti, ker, kot
               pravi Ustavno sodišče, je razmerje med istospolnimi partnerji podobno, kot je med
               možem in ženo, ker je tudi za istospolno skupnost značilna stabilna povezanost dveh
               oseb, ki sta si blizu, si medsebojno spoštujeta, si zaupata, si pomagata in se
               podpirata. Istospolna in zakonska skupnost sta si podobni in ne enaki. Podobni sta si
               v medsebojnem odnosu, ki v celoti izpolnjuje istospolno, ne pa tudi zakonsko
               skupnost. Za zakonsko skupnost moža in žene je značilna še ena zelo pomembna
               razsežnost. To je naravna biološka usmerjenost v spočetje in rojstvo otroka. Pri
               zakonski zvezi gre za ustvarjanje najbolj naravnega gnezda, ki ga za svoje potomstvo
               ustvarjajo biološki starši. Gre končno za osnovno celico narodove reprodukcije in
               otrokove varnosti. Zato in samo zato ustava in zakon priznavata materinstvu in
               očetovstvu oziroma družini in zakonski zvezi posebno varstvo, poseben družbeni pomen.
               Vsaj doslej je bilo tako. V tej razsežnosti biološkega potenciala istospolna
               partnerska skupnost in zakonska skupnost možna in žene ne bosta nikoli podobna, kaj
               šele enaka. In Ustavno sodišče v svoji odločbi pravi tako, citiram: "Če položaja, ki
               ju primerjamo, v bistvenem nista enaka, ne moremo govoriti o neustavni
               diskriminaciji". Tako Ustavno sodišče. Različno obravnavanje istospolne in zakonske
               skupnosti ne pomeni diskriminacije. Izenačevanje teh skupnosti, ki ga predvideva
               družinski zakonik, nima nobenega pravnega opravičila, ampak gre za samovoljo neke
               čudne politike. Nesprejemljivo je, da mnenje Ustavnega sodišča o podobnosti te
               skupnosti glede dedovanja Pahorjeva vlada spreminja v enakost glede vsega, čeprav
               istospolna skupnost ne bo glede reproduktivnega potenciala nikoli enaka družini.
               Odločitev Vlade oziroma koalicije, da vprašanje dedovanja istospolnih partnerjev ne
               reši v Zakonu o registraciji istospolne partnerske skupnosti, kot smo predlagali,
               ampak v družinskem zakoniku, očitno služi temu, da se prepreči napovedan referendum o
               zakoniku, s katerim hoče Pahorjeva vlada izenačiti obe skupnosti oziroma družino
               degradirati na raven istospolne skupnosti, ki pa ne more uživati posebnega varstva in
               posebnega družbenega pomena, ker nima reproduktivnega potenciala. Očitno bomo torej
               imeli spet opravka s pritlehno zlorabo prava. Upamo lahko le, da bo Ustavno sodišče
               vendarle ugotovilo, da je tudi pravica do referenduma pomembna ustavna pravica in da
               tudi če družinski zakonik na referendumu pade je odločbo Ustavnega sodišča možno
               kadarkoli realizirati, če ne danes pa kasneje, če bo le dovolj politične volje tudi
               pri koaliciji.</p>
               <p>Upamo torej, da takšnim zlorabam prava, kot se napoveduje, Ustavno sodišče ne bo
               pritrdilo.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-18.sp212">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Vito Rožej.</p>
            </sp>
            <sp xml:id="SDZ5-Redna-12-2009-12-18.sp213">

               <speaker>VITO ROŽEJ:</speaker>

               <p>Hvala lepa za besedo, gospod predsedujoči. Spoštovana sekretarka, spoštovane kolegice
               in kolegi.</p>
               <p>Predlagatelj zakona je v svoji obrazložitvi domnevno izhajal iz odločbe Ustavnega
               sodišča, kjer le-ta ugotavlja, da obstoječi 22. člen Zakona o registraciji
               istospolnih partnerstev ni skladen z ustavo, zato naj bi v želji po odpravi
               neustavnosti pristopili k njegovi spremembi. Temeljni cilj naj bi bila ureditev
               pravnega položaja istospolnih partnerskih skupnosti na področju dedovanja. Ob tem je
               treba povedati, da je bil ta 22. člen edini, okoli katerega se je Ustavno sodišče
               izjasnjevalo, ker je bil edini na katerega je pritožba bila vložena, na druge pač ne,
               ker je bila ta najbolj očitna in so se prijavitelji odločili, kot so se odločili. Ob
               omembi odločbe Ustavnega sodišča glede dedovanja, ki jih ne bom ponavljal, je treba
               navesti ugotovitve Ustavnega sodišča, ki so se jim želeli predlagatelji izogniti, da
               je registrirana partnerska skupnost razmerje, ki je po vsebini podobno zakonski ali
               zunajzakonski skupnosti. Govorili smo že o bistveni značilnosti: stabilni povezanosti
               dveh oseb, ki sta si blizu in si medsebojno pomagata in podpirata. Ustavno sodišče je
               ugotovilo, da glede na dejansko stanje je šlo v tem primeru za kršenje 14. člena
               Ustave, ki spolno usmerjenost jemlje kot okoliščino, na podlagi katere je
               razlikovanje prepovedano. Enako velja tudi za Evropsko sodišče za človekove pravice.
               Vlada tudi sama navaja, da je Ustavno sodišče ugotovilo, da je drugačen režim
               dedovanja med istospolnima partnerjema poseg v pravico pobudnikov do
               nediskriminatornega obravnavanja.</p>
               <p>Mnenje Zakonodajno-pravne službe pa je ravno tako povedalo, da vlagatelji s tem
               svojim predlogom ne rešujejo tega, kar bi želeli rešiti. Omenjeno je že bilo, da 8.
               člen tega zakona ni amandmiran v tej noveli, ta pa določa samo pravico o dedovanja na
               deležu skupnega premoženja, ne pa tudi na deležu posebnega premoženja. In tudi če bi,
               kot je bilo na odboru predlagano, sprejeli amandma Slovenske ljudske stranke, ki je,
               kar je pohvalno z njihove strani, predlagal, da bi tudi poseben predpis o dedovanju v
               Zakonu o dedovanju kmetijskih gospodarstev veljal ravno tako za registrirane
               istospolne partnerje, tega neskladja z ustavo ne bi odpravili. Predlagatelji dobro
               vedo, njihov prvopodpisani, kot veliki poznavalec poslovnika, vsaj če sklepamo po
               številu njegovih poslovniških intervencij na sejah Državnega zbora, pa bi ravno tako
               mogel vedeti, da člen, ki je zaprt, se v skladu s 132. členom Poslovnika ne more
               spreminjati. Skratka, predlagani zakon ne rešuje tega, kar naj bi reševal.</p>
               <p>Koalicijske partnerice smo zato v soglasnem mnenju, da je to problematiko treba
               celovito urediti v družinskem zakoniku, ki bo v celoti upošteval odločitve Ustavnega
               sodišča. Prepričani smo, da bi ta predlagana sprememba pomenila zgolj parcialno
               urejanje problematike in bi bila na nek način nadaljevanje neke segregacijske
               zakonodaje, ki nikakor ne more biti pravična, ker bo vedno sigurno pozabila na kakšen
               del nekaterih pravic. Te pravice pa je treba urejati inkluzivno. Pa še to bi pozval
               vse, ki resnično želijo, da se to neskladje z ustavo odpravi, da podprejo predlog
               matičnega delovnega telesa, kasneje pristopijo k podpori družinskemu zakoniku, ki
               družine ne izenačuje z istospolno skupnostjo. In to velja za vse istospolne
               skupnosti, tako tiste, ki svoj biološki potencial s pomočjo medicine v tujini lahko
               izkoristijo, kot tiste istospolne skupnosti, ki tega biološkega potenciala
               prokreacije ne morejo izkoristiti. Izenačuje pa te istospolne skupnosti z
               raznospolnimi skupnostmi, tako tistimi, ki svoj biološki potencial izkoristijo, kot s
               tistimi, ki to naredijo z medicinsko pomočjo, kot seveda s tistimi raznospolnimi
               skupnostmi, ki tega svojega biološkega potenciala ne izkoristijo, ker se tako
               odločijo ali pač ne morejo. Podobno kot spoštujemo pravice vsakega izmed nas, da svoj
               biološki potencial izkoristi ali se pač zaveže drugače in se odloči, da tega ne
               stori. Mislim, da ravno v tem pojmovanju človekovih pravic leži razlog, zaradi
               katerega je seveda prišlo tako do zakona o registraciji istospolne partnerske zveze
               kot tudi do te novele v enemu temeljnem različnem razumevanju tega, kaj naj bi
               človekova pravica bila. Upam da bomo vsi skupaj zavrnili to predlagano novelo in
               podprli družinski zakonik, ki je edini na pravičen, dostojen, človeka vreden način
               rešuje pravice vseh izmed nas in nikomur izmed nas nobene pravice ne jemlje. Hvala.
            </p>
            </sp>
            <sp xml:id="SDZ5-Redna-12-2009-12-18.sp214">

               <speaker>PODPREDSEDNIK MIRAN POTRČ:</speaker>

               <p>Hvala. Gospod Janez Ribič bo prestavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-12-2009-12-18.sp215">

               <speaker>JANEZ RIBIČ:</speaker>

               <p>Hvala za besedo, gospod podpredsednik. Lep pozdrav državni sekretarki. Spoštovani
               gospodje in gospe poslanke! Poslanska skupina Slovenske ljudske stranke podpira
               predlog zakona, saj sledi ustavni odločbi. Predlog sicer določa v novem 22. členu, da
               se za dedovanje med partnerjema registrirane partnerske skupnosti uporabljajo splošni
               predpisi o dedovanju, enako kot veljajo za dedovanje med zakoncema v zakonski zvezi
               in partnerjema v dalj časa trajajoči življenjski skupnosti moškega in ženske. Hkrati
               predlog zakona črta 23. člen Zakona o spremembah Zakona o registraciji istospolne
               partnerske skupnosti, ki določa neobstoj in izgubo dedne pravice, ker z navezavo na
               uporabo splošnih predpisov o dedovanju ta ni več potrebna.</p>
               <p>Verjamemo v dober namen predlagateljev, zato smo na odboru predlagali amandma na
               podlagi pripombe Zakonodajno-pravne službe, da bi odpravili neskladje z 8. členom.
               Splošni predpisi o dedovanju se namreč ne razlikujejo med dedovanjem posebnega in
               skupnega premoženja, temveč enako urejajo dedovanje obeh vrst premoženja. Poleg tega
               tudi mi menimo, da ni razloga, da ne bi istospolni partnerji enako dedovali tudi po
               posebnih predpisih, na primer, Zakon o dedovanju kmetijskih gospodarstev. S
               sprejetjem sprememb tega zakona bi odpadla potreba, da bi to ustavno odločbo in
               dedovanje urejali v družinskem zakoniku, saj istospolna skupnost po našem mnenju ne
               spada vanj. Ustavno sodišče namreč ugotavlja, da sta si skupnosti podobni v
               vsebinskem smislu in ne v dejanskem. Razveljavilo je le 22. člen Zakona o
               registraciji istospolne partnerske zveze. Gotovo je, da se skupnosti razlikujeta v
               bistveni sestavini: zakonska zveza in družina je namenjena predvsem skrbi za skupne
               otroke, pri čemer se bistveno razlikuje od istospolne skupnosti, kjer je zaradi
               narave skupnosti dejstvo, da skupnih otrok ni mogoče imeti. Ne strinjamo se z
               obrazložitvijo Vlade, ki napačno interpretira odločbo Ustavnega sodišča v tem delu,
               tako v družinskem zakoniku kot tudi v obrazložitvi mnenja k temu zakonu, in napačno
               enači te skupnosti z zakonsko zvezo tudi dejansko, ne samo pri urejanju pravnih
               vprašanj, za kar je Ustavno sodišče uporabilo primerjavo. Ohranitev instituta
               zakonske zveze kot skupnosti moža in žene je sklenjeno z najstrožjim standardom
               varovanja človekovih pravic doma in v svetu. Pravica do zakonske zveze je v Ustavi
               Republike Slovenije jezikovno in sistematično urejena primerljivo kot v Konvenciji
               Sveta Evrope o varstvu človekovih pravic in temeljnih svoboščin, zato ni ne dejanskih
               ne pravnih razlogov, da bi to spreminjali. Hvala.</p>
            </sp>
            <sp xml:id="SDZ5-Redna-12-2009-12-18.sp216">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-12-2009-12-18.sp217">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav državni sekretarki. Kolegice in
               kolegi. Poslanska skupina DeSUS se strinja s predlogom sklepa Odbora za delo,
               družino, socialne zadeve in invalide, da zakon ni primeren za nadaljnjo
               obravnavo.</p>
               <p>Razlog za zavrnitev predloga novele zakona, ki poskuša urediti vprašanje dedovanja
               istospolnih partnerjev tako, da bi bilo le-to skladno z odločbo Ustavnega sodišča, je
               zelo jasen. Predlagatelj se je lotil spremembe zakona z namenom odprave ugotavljene
               neustavnosti 22. člena zakona nekoliko površno, saj je bil zakon vsebinsko kljub
               morebitni potrditvi še vedno v skladu z ustavo. Predlagatelj namreč ni predvidel, da
               se poleg sprememb 22. člena le-te potrebne tudi v 8. členu osnovnega zakona. V
               poslanski skupini seveda ne vidimo smisla v takšnih površnih spremembah, ki so zgolj
               v parcialni rešitvi problema. Tudi glede na dejstvo, da se bo pravni položaj
               istospolne partnerske skupnosti celovito urejal v družinskem zakoniku, če bo seveda
               sprejet, se poslanci poslanske skupine strinjamo, da te novele ne podpiramo.</p>
            </sp>
            <sp xml:id="SDZ5-Redna-12-2009-12-18.sp218">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Srečko Prijatelj.</p>
            </sp>
            <sp xml:id="SDZ5-Redna-12-2009-12-18.sp219">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovane kolegice in kolegi. Predlog zakona o
               spremembah in dopolnitvah zakona o registraciji istospolne partnerske skupnosti je za
               nas sprejemljiv in ga bomo v Slovenski nacionalni stranki podprli.</p>
               <p>Na nek način pozdravljam smelost predlagateljev, da so sploh upali in smeli
               predlagati tak predlog, kajti sam sem zaradi odprte diskusije v Državnem zboru
               pristal celo na mednarodnem sodišču v Strasbourgu in ni tej skupnosti zadosti niti
               ustavna presoja.</p>
               <p>Govoriti o odprtih vprašanjih, ki na nek način jim preveč pozornosti namenja tudi
               Vlada in država v teh časih, je sedaj v te trenutku neutemeljeno in razsipno. 100.000
               je nezaposlenih in boljše bi bilo, če bi danes razpravljali o tem, kako bomo
               ustvarjali nova delovna mesta, to pa sprejeli kot samoumevno nujo. Državni zbor je
               22. junija 2005 na svoji 7. redni seji sprejel zakon o registraciji istospolnih
               partnerskih skupnosti in Ustavno sodišče je kasneje 17. 7. letošnjega leta v svojem
               izreku ugotovilo, da je 22. člen v neskladju z Ustavo Republike Slovenije. In ravno
               to, kar imamo danes pred seboj, odpravlja v bistvu to neskladnost in ureja pravni
               položaj istospolnih partnerskih skupnosti na področju dedovanja.</p>
               <p>Ne vem in ne razumem, zakaj Vlada sili z družinskim zakonom. Lahko mogoče zaradi
               tega, ker sledi všečnosti in obljubi, ki jo je izrekla, da bo v ta zakon vključila
               tudi možnost posvojitve otrok in to prodaja za neko temeljno rešitev, ki bo celovito
               rešila problematiko. Jaz sem v letu 2005 v Državnem zboru izrekel za to skupnost nek
               stavek, ki ga bom ponovil tudi danes, da verjetno v tej dvorani ni matere ali očeta,
               ki bi želela imeti tako opredeljenega otroka. Verjetno ni. Če je in če se zgodi, se
               moramo s tem sprijazniti. Pravice, ki jih dodeljujemo, morajo biti pretehtane. Jaz
               nimam nič proti temu, da tako imenovane istospolne partnerske zveze živijo v skupnem
               življenju, skupnem prostoru, da so poročene in tako naprej. Vendar moramo ločiti, kaj
               je družina in kaj je istospolna partnerska zveza in kaj lahko povzročimo kot globoko
               bolečino otroku, ki bo posvojen v taki družini.</p>
               <p>Kako bo ta otrok zaničevan, o tem ne želi nihče govoriti v Državnem zboru. Ko gledamo
               evropsko primerljivost v tej predlagani zakonski rešitvi, imate navedeno Nemčijo, ki
               ima ustrezno rešeno, po tem vzoru Švedsko, Francijo in ne nazadnje tudi evropsko
               primerljivost. Ker pa ste obljubili nekaj več, boste to zavrnili in seveda v nekem
               drugem zakonu, ki ga boste poimenovali družinski zakon, želeli povzročati krivico
               tistim, ki se ne morejo braniti. To so otroci.</p>
               <p>Če se bo to zgodilo, se bo zgodil tudi nov referendum. In na referendumu se bo
               slovenska širša javnost odločala o tem ali ste predstavniki Vlade storili prav ali
               ne. Jaz verjamem, da ta zakon ne bo ugledal luči realizacije. Pa če se boste še tako
               trudili, da bi ga spravili v realizacijo izvajanja. Zakaj? Preprosto zaradi tega, ker
               je preveč družin, ki ne želijo v bistvu sebe na nek način postaviti v manj ugleden
               položaj. Še enkrat rečeno, mi ne nasprotujemo registraciji istospolne partnerske
               skupnosti. Ne nasprotujemo tudi življenju v takšnih skupnostih, vendar ne mešajte, za
               božjo voljo, otrok, družine v to.</p>
               <p>Kot že rečeno, je povsem zadoščeno tistemu, kar je Ustavno sodišče zapisalo 17. 7.
               2009: "V tem členu, ki ga popravljamo in s katerim v bistvu odpravljamo tudi
               nemožnost dedovanja, ko to pravico prenašamo tudi na otroke, če je tak partner te
               otroke imel." Jaz ne vidim nobenega razloga, da bi Vlada vztrajala pri svojem.</p>
            </sp>
            <sp xml:id="SDZ5-Redna-12-2009-12-18.sp220">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje Državnega zbora odločali danes v okviru glasovanj, pol
               ure po prekinjeni 23. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>23. TOČKO DNEVNEGA REDA</title> , to je na <title>OBRAVNAVO PREDLOGA
                  ZAKONA O DOPOLNITVI ZAKONA O POKOJNINSKEM IN INVALIDSKEM ZAVAROVANJU, SKRAJŠANI
                  POSTOPEK.</title>
               </p>
               <p>Predlog zakona je v obravnavo Državnemu zboru predložila skupina poslancev s
               prvopodpisanim Jakobom Presečnikom.</p>
               <p>V zvezi s tem predlogom zakona Odbor za delo, družino in socialne zadeve in invalide
               predlaga Državnemu zboru sprejetje sklepa, da predlog zakona ni primeren za nadaljnjo
               obravnavo. Besedo dajem predsednici odbora dr. Andreji Črnak Meglič za dopolnilno
               obrazložitev predloga sklepa.</p>
               <p>Izvolite.</p>
            </sp>
            <sp xml:id="SDZ5-Redna-12-2009-12-18.sp221">

               <speaker>DR. ANDREJA ČRNAK MEGLIČ:</speaker>

               <p>Ponovno lep pozdrav.</p>
               <p>Odbor za delo, družino, socialne zadeve in invalide je kot matično delovno telo
               obravnaval Predlog zakona o dopolnitvi Zakona o pokojninskem in invalidskem
               zavarovanju, ki ga je Državnemu zboru predložila skupina poslancev s prvopodpisanim
               Jakobom Presečnikom, s predlogom, da se ga obravnava po skrajšanem postopku. Kolegij
               predsednika Državnega zbora je sklenil, da se predlog zakona obravnava po skrajšanem
               postopku, zato ga je odbor obravnaval na podlagi 142. člena Poslovnika. Pri delu
               odbora so sodelovali predstavniki predlagatelja, državna sekretarka na Ministrstvu za
               delo, družino in socialne zadeve, predstavnik Zakonodajno-pravne službe in
               predstavnik Državnega sveta.</p>
               <p>Odboru je bilo posredovano mnenje Zakonodajno-pravne službe, mnenje Vlade in mnenje
               Državnega sveta.</p>
               <p>V poslovniškem roku kvalificirani predlagatelji niso vložili amandmajev.</p>
               <p>Predstavnik predlagateljev, poslanec Jakob Presečnik, je v uvodni obrazložitvi členov
               predstavil namen zakona in predlagano zakonsko rešitev. Po njegovem naj bi s
               priznanjem letnega dodatka vsem kmečkim zavarovancem, tudi tistim, ki so uživalci
               pokojnin po prejšnjem zakonu o starostnem zavarovanju kmetov ter tistim, ki so bili
               zavarovani za ožji obseg pravic, uresničevali osnovno načelo solidarnosti in
               vzajemnosti, na kateri temelji veljavni pokojninski sistem pri nas. Odpravljena naj
               bi bila diskriminacija kmetov oziroma kmečkih zavarovancev, ki kljub temu, da so vse
               življenje opravljali težko in pomembno delo, prejemajo pokojnine, ki so dostikrat pod
               pragom revščine. Predstavnica Vlade, državna sekretarka dr. Anja Kopač Mrak, je v
               obrazložitvi mnenja Vlade povedala, da predlagana rešitev ni primerna, zakon oziroma
               predlog zakona pa je podprl predstavnik Državnega sveta. Ob upoštevanju mnenja Vlade
               je odbor v skladu z drugim odstavkom 128. člena Poslovnika najprej razpravljal in
               odločal o predlogu sklepa, da predlog zakona ni primeren za nadaljnjo obravnavo. V
               razpravi o tem predlogu sklepa, so nekateri člani odbora menili, da bi bilo
               predloženi zakon navkljub negativnemu mnenju Vlade treba sprejeti. Menili so, da so
               enako upravičeni do letnega dodatka tudi kmetje, uživalci in prejemniki pokojnin, ki
               so bili pretežno zavarovani za ožji obseg pravic oziroma uživalci pokojnin po
               prejšnjem zakon o starostnem zavarovanju kmetov, saj naj bi bil letni dodatek
               namenjen izboljšanju socialnega položaja upokojencev. Nekateri razpravljavci pa so
               poudarjali predvsem razloge, zaradi katerih po njihovi oceni predloženi zakon ni
               sprejemljiv. Izpostavljeno je bilo predvsem to, da s predlagano dopolnitvijo zakona
               posegamo v celostno pravno sistemsko ureditev pokojninskega in invalidskega
               zavarovanja, zlasti še v shemo financiranja sistema, ki je po svoji naravi sistem
               socialnega zavarovanja in ne sistem socialnega varstva oziroma zagotavljanja
               minimalne socialne varnosti.</p>
               <p>Po končani razpravi je odbor sprejel sklep, da Predlog zakona o dopolnitvi Zakona o
               pokojninskem in invalidskem zavarovanju ni primeren za nadaljnjo obravnavo. Hvala
               lepa.</p>
            </sp>
            <sp xml:id="SDZ5-Redna-12-2009-12-18.sp222">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo dajem predstavniku predlagateljev zakona, gospodu Gvidu Kresu za uvodno
               predstavitev stališča do predloga matičnega delovnega telesa. Prosim.</p>
            </sp>
            <sp xml:id="SDZ5-Redna-12-2009-12-18.sp223">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi. Podrobna
               obrazložitev zakona je v gradivu, dovolite pa, da podam najvažnejše poudarke v imenu
               predlagateljev poslancev Slovenske ljudske stranke.</p>
               <p>Predlagali smo obravnavo po skrajšanem postopku, ker gre le za manjšo dopolnitev
               zakona. Po zakonu o pokojninskem in invalidskem zavarovanju v 8. členu in v 136.b
               členu s to dopolnitvijo členov določamo izjemo, ki bi omogočila prejemanje letnega
               dodatka tudi za kmete, uživalce pokojnin, ki so bili zavarovani za ožji obseg pravic
               in predvsem za uživalce pokojnin po zakonu o starostnem zavarovanju kmetov iz leta
               1979, katerih pokojnine znašajo le 227,60 evra, ker predstavlja le 35% najnižje
               pokojninske osnove.</p>
               <p>Cilj zakona je izboljšati socialni položaj prejemnikov najnižjih pokojnin. Želimo
               izenačiti pravice prejemnikov najnižjih pokojnin z ostalimi upokojenci, ki tudi
               prejemajo nizke pokojnine in ki lahko kandidirajo za ta dodatek, saj vemo, da je prag
               revščine določen pod 495 evrov, nov prag pa celo 560 evrov.</p>
               <p>Naj omenim še oceno finančnih posledic za državni proračun in druga javna finančna
               sredstva. Zaradi uveljavitve tega zakona se bodo povečala izplačila iz blagajne
               pokojninskega in invalidskega zavarovanja. Glede na znano število uživalcev pokojnin
               po starostnem zavarovanju kmetov, januarja jih je bilo 2.302 in 281 kmetov borcev, in
               glede na letos veljavne zneske dodatkov, bodo kmetje borci upravičeni do nižjega
               zneska, ostali upravičenci pa do višjega zneska letnega dodatka, bi bila potrebna
               sredstva na letni ravni za izplačilo v letu 2010 v višini 909.938 evrov, kar se nam
               ne zdi velika številka. Glede na trende hitrega padanja števila teh upokojencev, pa
               bo v letu 2011 potrebnih celo manj sredstev.</p>
               <p>Glede na predvideno reformo pokojninskega sistema gre torej le za dveletno obdobje.
               Predlagatelji želimo poudariti, da je tako kot varstveni dodatek tudi letni dodatek v
               svojem bistvu socialni prispevek k najnižjim pokojninam. Sloni na solidarnosti, ne na
               višini plačanih prispevkov, zato je nerazumljivo, da so ti kmetje izvzeti in tega ne
               prejemajo.</p>
               <p>Pripravili smo tudi predloge amandmajev glede na mnenje Zakonodajno-pravne službe k
               proračunu za potrebna sredstva. Vse pa je bilo, žal, zavrnjeno. Pri tem je treba
               upoštevati, da se bo glede na trende zmanjševalo število uživalcev teh pokojnin. V
               prihodnjih letih se bo pa še bistveno zmanjšalo.</p>
               <p>Podatek, da ta novela ni primerna. Tukaj bi pa jaz rekel, da je predvsem na preizkusu
               človeška solidarnost in pa pripravljenost popraviti napake iz preteklosti. In vsi bi
               lahko na ta način prispevali k izboljšanju gmotnega stanja tega, lahko rečem, malega
               števila ljudi, ki sedaj živijo in delajo na kmetijah in se sigurno zelo ti ljudje
               tudi trudijo, da te kmetije ostanejo še kolikor toliko ohranjene, kajti vedeti
               morate, da kmetije dnevno propadajo in ti starejši ljudje, ko so se v preteklosti
               ukvarjali s to kmetijo, držali te kmetije na nogah, so tudi že, lahko rečemo, pri ne
               več tako dobri fizični moči, kot so bili v mladih letih, in bi jim ta dodatek še kako
               koristil. Z delom na kmetiji, z ekonomijo na kmetiji tega manjka ne morejo več
               pridobiti. Hvala lepa.</p>
            </sp>
            <sp xml:id="SDZ5-Redna-12-2009-12-18.sp224">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Besedo dajem predstavnici Vlade, državni sekretarki dr. Anji Kopač Mrak
               za predstavitev stališča Vlade. Prosim.</p>
            </sp>
            <sp xml:id="SDZ5-Redna-12-2009-12-18.sp225">

               <speaker>DR. ANJA KOPAČ MRAK:</speaker>

               <p>Hvala za besedo. Lep pozdrav vsem, gospod predsedujoči in spoštovani poslanci in
               poslanke! Osnovno načelo pokojninskega in invalidskega zavarovanja je načelo, da
               pravice izhajajo iz dela. Za to načelo je značilno, da je zavarovančevo delo oziroma
               plačilo zanj podlaga za višino prispevkov in obseg pravic, ki iz njih izhajajo. Na
               zelo pomembnem, vendar pa šele na drugem mestu je v pokojninskem zavarovanju
               postavljeno načelo vzajemnosti in solidarnosti, ki zagotavlja materialno in socialno
               varnost tudi tistim zavarovancem, ki si glede na svoj prispevek in pogoje iz
               objektivnih razlogov niso mogli zagotovi splošne ravni socialne varnosti. V sistemu v
               državi, ki je po ustavi socialna država, se eksistenčni minimum zagotavlja predvsem s
               sistemom socialne pomoči in ne s sistemom socialnega zavarovanja. Pravice do letnega
               dodatka, ki naj bi bila po predlogu priznana tudi kmetom, ki zanje niso plačevali
               prispevkov, ta pravica v celoti izhaja iz plačanih prispevkov. Iz tega jasno izhaja
               sklep, da pri zagotavljanju pravice do letnega dodatka ni mogoče uporabiti načelo
               solidarnosti v tako širokem pomenu besede, saj ne gre za pravico, ki bi zagotavljala
               osnovno socialno varnost. Pravica do letnega dodatka je po svoji naravi primerljiva s
               pravico do regresa, kot jo imajo zaposleni. Tako kot se regres priznava vsem
               zaposlenim, se tudi letni dodatek priznava vsem upokojencem, ki so vključeni v sistem
               pokojninskega in invalidskega zavarovanja za polni obseg pravic, in ne le tistim, ki
               so prejemniki najnižjih pokojnin. Zato pravico do letnega dodatna kljub besednemu
               sinonimu ne gre enačiti bodisi z naravo varstvenega dodatka bodisi z naravo
               enkratnega pokojninskega dodatka, ki je bil izplačan. Predlog zakona, ki je danes
               predmet obravnave, naj bi dal večje pravice določeni kategoriji prejemnikom pokojnin,
               in sicer kmetom na tako imenovani podlagi starostnega zavarovanja kmetom in tistim
               kmetom, ki so bili vključeni v sistem pokojninskega zavarovanja, vendar le za ožji
               obseg pravic.</p>
               <p>Država kmetom zaradi njihovega prispevka k razvoju iz zmožnosti oziroma sposobnosti
               plačevanja prispevkov skozi sistem pokojninskega in drugih zavarovanj solidarnostno
               odpušča polovico prispevkov, ki jih sicer za svoje zavarovanje plačujejo ostali
               zavarovanci. Kmetje ne plačujejo prispevka delodajalca, saj zanje ta del pokriva
               država.</p>
               <p>Ni nepomembno poudariti, da bi se s tem predlogom diskriminirali vse tisti
               zavarovanci in upokojenci, ki so bili zavarovani za pravico do letnega dodatka, saj
               so zanjo plačevali prispevke. Dodatna diskriminirana skupina pa so tisti, ki so sicer
               plačevali prispevke v nižjem obsegu, še vedno pa več kot kmetje, pa se jim s tem
               predlogom ta pravica ne bi priznala.</p>
               <p>Glede ocenjenih finančnih posledic pa je treba poudariti, da ocena upošteva le
               število kmetov zavarovanih po starostnem zavarovanju kmetov, ne pa kategorije
               prostovoljno zavarovanih kmetov za ožji obseg pravice, ki pa je bistveno višja.
               Čeprav je to drugotnega pomena, vendar vseeno je potrebno izpostaviti.</p>
               <p>Zaradi teh razlogov sistemske razlage in predvsem vpeljave diskriminacije znotraj
               samega, pokojninskega sistema do zavarovancev, ki plačujejo prispevke in so
               zavarovani za enak obseg pravic, Vlada predlogu zakona nasprotuje in ga ne podpira.
               Hvala.</p>
            </sp>
            <sp xml:id="SDZ5-Redna-12-2009-12-18.sp226">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Dejan Levanič bo
               predstavil stališče Poslanske skupine Socialnih demokratov. Prosim.</p>
            </sp>
            <sp xml:id="SDZ5-Redna-12-2009-12-18.sp227">

               <speaker>DEJAN LEVANIČ:</speaker>

               <p>Hvala lepa gospod predsedujoči. Spoštovane kolegice in kolegi.</p>
               <p>Predlog Zakona o dopolnitvi Zakona o pokojninskem in invalidskem zavarovanju, ki ga
               je v proceduro vložila skupina poslancev je namenjen predvsem na prvi videz
               izboljšanje položaja tako imenovanih kmečkih upokojencev. Predlog zakona je soroden
               Predlogu zakona o dopolnitvi Zakona o varstvenem dodatku, ki smo ga obravnavali v
               sredo tukaj v Državnemu zboru. Predlagatelj v bistvu želi, da se uživalcem pokojnin
               po zakonu o starostnem zavarovanju kmetov in tistim kmetom uživalcem pokojnin, ki so
               bili zavarovani za ožji obseg pravic, prizna pravica do letnega dodatka.</p>
               <p>Predlog se na prvi trenutek zdi všečen, vendar pa je iz enakih razlogov kot Predlog
               zakona o dopolnitvi Zakona o varstvenem dodatku nesprejemljiv.</p>
               <p>Pri zavarovanju za polni oziroma ožji obseg pravic je ključno, prvič, dejstvo, da gre
               za prostovoljno odločitev. Kmet, ki se prostovoljno vključi v zavarovanje, sam izbere
               osnovo, od katere bo plačeval prispevke. Najnižja možna osnova je zajamčena plača,
               meja med ožjim in polnim obsegom pravic pa je določena pri polovici zneska v višini
               60% povprečne plače. V praksi to pomeni, da mora kmet za polni obseg pravic v
               pokojninsko blagajno mesečno plačevati približno 66 evrov, kolikor znaša prispevek
               zaposlenega, medtem ko prispevek delodajalca v tem primeru krije državni
               proračun.</p>
               <p>Zavarovanje za ožji obseg pravic, je posebna oblika zavarovanja, ki jo poznamo, po
               kateri zavarovanec pridobi pravico do starostne, invalidske, vdovske ali družinske
               pokojnine. Za vse, ki so bili več kot polovico skupne pokojninske dobe zavarovani za
               ožji obseg pravic, zakon izrecno določa, katere pravice jim v tem primeru ne
               pripadajo. Odločitev za zavarovanje za ožji obseg pravic v tem kontekstu pomeni
               zavestno odpoved nekaterim pravicam iz pokojninskega zavarovanja. Čeprav je
               predlagani zakon, torej zakon, ki je pred nami, za določeno skupini morda na prvi
               pogled všečen, ni sprejemljiv z vidika pravičnosti do tistih kmečkih zavarovancev, ki
               so se pa prostovoljno odločili za zavarovanje za polni obseg pravic in tudi plačevali
               višje prispevke ter tudi do ostalih zavarovancev, ki niso kmetje in so bili
               zavarovani za ožji obseg pravic. Predlog zakona te skupine ljudi ne vključuje, in to
               seveda ruši sistem pravičnosti.</p>
               <p>V Poslanski skupini Socialnih demokratov smo do vprašanja socialnega položaja
               posameznih skupin, kot smo že povedali v sredo, ko smo obravnavali podoben zakon,
               vedno zelo občutljivi in zato vsako odločitev v zvezi s tem dobro pretehtamo. Želimo
               si, da bi vsi prebivalci naše države živeli v blaginji in žal smo ta trenutek, še
               posebej pa ta trenutek družba z omejenimi sredstvi, ki jih ustvarimo in nato lahko
               naprej delimo. Ko govorimo o pokojninah, še posebej o pokojninah ob nujni
               solidarnosti ne moremo vnemar pustiti pravičnosti in zanemariti višine plačanih
               prispevkov posameznika. Pri kmečkih zavarovancih že sedaj prevladuje solidarnost, ki
               je povezana s posebnim pomenom, ki ga ima njihovo delo za našo družbo. Nadaljnje
               poseganje v to razmerje pravic iz pokojninskega zavarovanja ne more biti zgolj
               parcialno, torej delno, ker lahko poruši že tako ali tako krhko ravnovesje med
               solidarnostjo in pa pravičnostjo.</p>
               <p>Iz navedenih razlogov v Poslanski skupini Socialnih demokratov predlaganega zakona
               nismo in seveda ne moremo podpreti v prihodnje in zato bomo glasovali za predlog
               sklepa matičnega delovnega telesa, da predlog zakona ni primeren za nadaljnjo
               obravnavo. Hvala.</p>
            </sp>
            <sp xml:id="SDZ5-Redna-12-2009-12-18.sp228">

               <speaker>PODPREDSEDNIK FRANCE CUKJATI:</speaker>

               <p>Gospod Robert Hrovat bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-12-2009-12-18.sp229">

               <speaker>ROBERT HROVAT:</speaker>

               <p>Hvala lepa za besedo. Spoštovani. V Poslanski skupini Slovenske demokratske stranke
               iskreno pozdravljamo vsak predlog zakona, ki gre v smeri izboljšanja socialnega
               položaja tistih, ki dejansko živijo na pragu revščine in si sami težko pomagajo.
               Danes imamo priložnost izboljšanja socialnega položaja približno 2.300 kmetov, ki so
               uživalci starostne ali družinske pokojnine po zakonu o starostnem zavarovanju kmetov.
               Cilj zakona je izenačiti pravice uživalcev kmečkih pokojnin, ki so plačevali kakršno
               koli zavarovanje, do letnega dodatka z ostalimi prejemniki ter v skladu seveda z
               veljavnim sistemom v naši državi. S priznanjem plačila letnega dodatka bodo tudi
               kmečkim zavarovancem uresničena osnovna načela solidarnosti in vzajemnosti, na
               katerih temelji slovenski pokojninski in invalidski sistem. Glavni namen uveljavitve
               letnega dodatka je s finančnimi sredstvi pomagati prejemnikom najnižjih pokojnin.
               Izločanje kmečkih upokojencev, prejemnikov najnižjih pokojnin, pri prejemanju letnega
               dodatka je, po našem mnenju, neupravičeno, nepravično in neustavno. Gre za 2300 oseb,
               ki po uskladitvi od 1. 1. 2009 prejemajo pokojnino v višini zgolj 227,60 evrov. Gre
               za ljudi, ki so vse življenje garali na svojih kmetijah, obdelovali zemljo in s tem
               veliko pripomogli k ohranitvi in utrditvi naravnega okolja.</p>
               <p>V Slovenski demokratski stranki smo letos že vložili predlog spremembe zakona, ki je
               šel v smeri dviga najnižjih kmečkih pokojnin, vendar je bil s strani koalicije
               arogantno zavrnjen s pripombo, da gre za populističen predlog. Spomnil bi vas, da smo
               v prejšnjem mandatu od leta 2004 do 2008 precej izboljšali položaj upokojencev.
               Spomnite se, da so se od prejšnjega mandata naprej pokojnine usklajevale 2-krat letno
               z rastjo plač. Zdaj ste to spremenili in se samo še 50%. Odpravili smo premoženjski
               cenzus za pravice do dela vdovske pokojnine. Povečal se je tako imenovani regres za
               upokojence. Leta 2008 je bil sprejet zakon o varstvenem dodatku k pokojninam, povečal
               se je za 9% in sprejet je bil zakon o enkratnem pokojninskem dodatku. Vse to so bili
               ukrepi, ki so pripomogli k izboljšanju položaja slovenskih upokojenk in upokojencev.
               Ta vlada bi morala slediti našemu tempu in nadaljevati z aktivnostmi za uveljavljanje
               vsaj tistih pravic, ki izhajajo iz naslova problematike najnižjih pokojnin. Ampak ne.
               Očitno je, da bo predlog, ki je dober, ponovno zavrnjen in ne razumemo tega, da ste v
               koaliciji brez problema podprli bonitete ljudem, ki niso ravno na socialnem dnu, ko
               ste sprejeli zakon o vdovskih pokojninah po nekdanjih vojaških uslužbencih. To je
               bilo nujno potrebno, za kmete, ki so pa vse življenje garali na svojih kmetijah, pa
               denarja vedno zmanjka. Ali ni to žalostno? To je nedopustno, neprimerno in res je
               škoda, da so slovenske volivke in volivci pred volitvami leta 2008 nasedli obljubljam
               o 1000 evrih pokojnin in o tem, da se Slovenijo da voditi bolje. Danes, po enem letu
               vladanja leve koalicije, smo v Slovenski demokratski stranki v to geslo popolnoma
               prepričani.</p>
               <p>V Slovenski demokratski stranki bomo glasovali proti sklepu, da zakon ni primeren za
               nadaljnjo obravnavo, ker verjamemo, da je primeren in da bi ga bilo treba takoj
               uveljaviti. Letni dodatek temelji na solidarnosti. In sprašujem vas, glede na to, da
               boste zakon zavrnili, kje je vaš socialni čut, ki ga imate nekateri celo v imenu
               svoje lastne stranke. Gre za ljudi, ki imajo 227,60 evra pokojnine. Mislim, da je čas
               za temeljit premislek in pri glasovanju se odločite drugače, kot je bilo prej
               predstavljeno. Hvala.</p>
            </sp>
            <sp xml:id="SDZ5-Redna-12-2009-12-18.sp230">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vito Rožej bo predstavil stališče Poslanske skupine Zares. Prosim. </p>
            </sp>
            <sp xml:id="SDZ5-Redna-12-2009-12-18.sp231">

               <speaker>VITO ROŽEJ:</speaker>

               <p>Hvala za besedo, predsedujoči. Ponovno lep pozdrav vsem! Glavni namen te novele
               zakona o pokojninskem in invalidskem zavarovanju, kot jo je predstavil prvopodpisani
               kolega Presečnik, naj bi bila izenačitev pravice uživalcev kmečkih pokojnin ne glede
               na obliko zavarovanja do letnega dodatka z ostalimi prejemniki, določenimi v zakonu v
               skladu z načelom solidarnosti in vzajemnosti. Predlagatelji trdijo, da naj bi šlo
               doslej za diskriminatoren odnos do kmetov oziroma kmečkih zavarovancev, ki, ponovno
               poudarjam, ne glede na obliko zavarovanja niso upravičeni do prejemanja letnega
               dodatka, ki naj bi jim ga zagotovili s sprejemom te novele. Razloge je navedla za
               takšno dozdajšnjo ureditev tudi državna sekretarka. V Poslanski skupini Zares se
               strinjamo z obrazložitvijo Vlade, da zakon ni primeren za nadaljnjo obravnavo. Kot je
               navedla Vlada, bi namreč priznavanje letnega dodatka kmetom, ki so bili zavarovani za
               ožji obseg pravic, pomenilo diskriminiranje ostalih kategorij zavarovancev. Tistih,
               ki so obvezno vključeni v javni sistem, in tistih, ki so vanj prostovoljno vključeni,
               vendar plačujejo prispevke za polni obseg pravic. Če bi Državni zbor potrdil vsebino
               zakona, bi bili vsi omenjeni v neenakem položaju, saj bi jim glede na plačane
               prispevke posledično pripadale manjše pravice, obenem pa bi bila porušena tudi
               smiselnost obstoja izbire osebnega zavarovanja, ki omogoča možnost zavarovanja za
               širši obseg pravic. Strinjamo se s stališčem, da bi to pomenilo, da zavarovanci, ki
               so se vanj vključili po 34. členu, torej prostovoljno, odslej ne bi bili več
               zainteresirani za plačevanje prispevkov za polni obseg pravic, saj bi tudi ožji obseg
               pravic omogočal uživanje vseh pravic iz pokojninskega in invalidskega zavarovanja ter
               v enakem obsegu. Na čigavo škodo, iz čigave blagajne? Iz pokojninske blagajne seveda,
               v breme sedanjih in bodočih aktivnih generacij, ki so že sedaj mnogo bolj obremenjene
               s temi prispevki kot so bile generacije pred njimi. V tem kontekstu je treba
               opozoriti, da je sistem pokojninskega in invalidskega zavarovanja shema zavarovanja,
               kar pomeni, da so pravice pogojene z vplačanimi prispevki. Odločitev vsakega
               posameznika za vrsto zavarovanja pa je pač njegova prostovoljna odločitev, iz katere
               kasneje pridobi določene pravice. Ob tem je treba biti pošten in povedati, da je
               obžalovanja vredno, da so se kmečki zavarovanci lahko šele pozno vključili v ta
               sistem. Ampak zdaj, ko ta sistem stoji, mislim, da bi bilo težko njegov začetek
               premikati nekam še dlje v preteklost, tega se pač ne da. Stanje je takšno, kakršno
               je, in od tu naprej ima država druge institute za to, da bi njihovo socialno stanje,
               če je res tako slabo, popravljala. Zavedamo se, da so nekateri prejemki oziroma
               kmečke pokojnine sramotno nizke. Ob tem je pa treba vedeti, da ni nujno tudi
               premoženje teh prejemnikov pokojnin tako zelo nizko. Za zagotavljanje dostojnega
               življenja je pa v naši državi drug institut, ki se mu reče socialni transferji. In v
               tem se skriva ta socialni čut, če koga ta odgovor zanima. Pravice iz pokojninskega
               zavarovanja pač niso tiste, s katerimi bi socialno državo uravnavali. Zato se mi zdi
               tudi smiselno, da vsi temeljito razmislimo o takih in podobnih predlogih, kajti na
               naše mize prihaja tudi predlog pokojninske reforme, ki bo te stvari urejal celostno.
               Seveda se je treba vprašati, kako bomo ravnali v primeru Zakona o malem delu, kako
               bomo prepričali študente, kako bomo prepričali avtorje, tiste, ki delajo preko
               podjemnih pogodb, da morajo plačevati od vsakega dela v pokojninsko blagajno, ker to
               od nas zahteva demografija, stanje, kakršno je, ker sicer bo naša pokojninska
               blagajna v mesecu, dveh ali treh ob obilici takih predlogov, kot je ta, ali še prej
               skrahirala. Zato se zavedajmo, da smo poslanci vsega ljudstva, ne samo 2.300 takšnih
               ali drugačnih upokojencev te ali one generacije, da smo tudi poslanci generacij, ki
               še nimajo volilne pravice. Ti zdaj prihajajo, ti bodo morali skrbeti za vse te naloge
               pokojninske blagajne, ki bi jih zdaj nekateri želeli vključiti. S tem zavedanjem,
               verjamem, bo debata o reformah pokojninskega sistema tehtnejša, pravičnejša za vse
               generacije, kot rečeno. Za socialne pravice, za pomoč tistim, ki so resnični socialni
               problem, pa v tej državi obstajajo drugi instrumenti, ne pa pokojninsko
               zavarovanje.</p>
               <p>V Poslanski skupini Zares se zaradi navedenega strinjamo s sklepom odbora, da zakon
               ni primeren za nadaljnjo obravnavo.</p>
            </sp>
            <sp xml:id="SDZ5-Redna-12-2009-12-18.sp232">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Janez Ribič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-12-2009-12-18.sp233">

               <speaker>JANEZ RIBIČ:</speaker>

               <p>Hvala. Spoštovani. Poslanci Slovenske ljudske stranke menimo, da bi moral sprejeti
               zakon omogočiti sprejemanje letnega dodatka tudi tistim kmečkim uživalcem najnižje
               pokojnine, ki je v višini 227 evrov. Letni dodatek je instrument socialne podpore
               upokojencem z najnižjimi pokojninami, zato je nedopustno in disriminatorno, da
               kmetje, ki v preteklosti zaradi različnih razlogov niso mogli biti zavarovani in
               prejemamo najnižje pokojnine, niso bili vključeni v ta ukrep. Ne moremo se strinjati
               z mnenjem Vlade v delu, ki trdi, da bi s priznanjem letnega dodatka tudi za kmete, ki
               uživajo pokojnine po prejšnjem starostnem zavarovanju kmetov in ki so bili zavarovani
               za ožji obseg pravic, prišlo do diskriminacije v razmerju do drugih zavarovancev.</p>
               <p>Pri nas pokojninski sistem čisti zavarovalniški, ni v celoti odvisen od plačanih
               prispevkov. Naš sistem temelji v največji meri na solidarnosti, zato je zgolj odvisno
               od zakonodajalca, kakšne pravice komu prizna. Poleg tega gre pri letnem dodatku v
               bistvu za socialne prejemke, ki pa niso vezani na višino plačanih prispevkov, ampak
               so namenjeni reševanju socialne stiske in so vezani na višino dohodkov in premoženje
               posameznikov oziroma družine. V bistvu gre le za dveletni ukrep, če bo z novo reformo
               sprejemanja socialnih prejemkov izločeno iz pokojninskega sistema. Minister je celo v
               predlogu reforme pokojninskega sistema napovedal, da so predvidene pokojnine za vse
               državljane, ne glede na to, ali so sploh kdaj delali ali plačevali prispevke. Torej
               gre tudi v tem primeru kot v primeru varstvenega dodatka zgolj za odločitev
               zakonodajalca, komu prizna, da potrebuje socialno pomoč. Gre le za odločitev, ali se
               tem ostarelim kmetom olajša socialna stiska. Ti kmetje so vendarle vse življenje
               pridelovali hrano za našo družbo ter sebi in svojim bližnjim zagotavljali delovna
               mesta in socialno varnost. Nedostojno in ponižujoče je za njih ter slab zgled mladim,
               ki ne bodo hoteli prevzeti kmetij, če jih bo država silila na starost v socialno
               stisko. Kdo bo še prideloval slovensko zdravo domačo hrano? Ali ne menite,
               spoštovani, da kmetje s tem opravljajo častno in družbeno koristno delo? Ali ta vlada
               meni drugače? Kot smo že večkrat povedali, proračunska vreča je za ene vedno prazna,
               medtem ko je ta ista vreča za druge vedno polna. In to je žalostno. Hvala.</p>
            </sp>
            <sp xml:id="SDZ5-Redna-12-2009-12-18.sp234">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Franc Jurša bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ5-Redna-12-2009-12-18.sp235">

               <speaker>FRANC JURŠA:</speaker>

               <p>Gospod podpredsednik, hvala za besedo. Lep pozdrav, gospa državna sekretarka!
               Poslanska skupina DeSUS podpira sklep matičnega delovnega telesa, ki pravi, da
               Predlog zakona o dopolnitvi Zakona o pokojninskem in invalidskem zavarovanju,
               katerega predlaga skupina poslancev, s prvopodpisanim Presečnikom, ni primerna za
               nadaljnjo obravnavo. Strinjamo pa se s predlagateljevim prizadevanjem pomagati
               kmečkih upokojencem pri reševanju finančne stiske, v kateri so se znašli na starost
               kljub dolgoletnemu in težkemu delu na kmetijah, vendar se bojimo, da je predlagani
               način, izboljšava njihovega materialnega položaja na način, kot je predlagan,
               nesprejemljiv. Hvala lepa.</p>
            </sp>
            <sp xml:id="SDZ5-Redna-12-2009-12-18.sp236">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-12-2009-12-18.sp237">

               <speaker>SREČKO PRIJATELJ:</speaker>

               <p>Hvala lepa spoštovani podpredsednik! Dovolite mi, da povem v jeziku, ki ga bodo
               razumeli lahko tudi tisti, ki nas gledajo, tisti, o katerih danes govorimo. Stališče
               Slovenske nacionalne stranke je, da če boste to sprejeli, da pade dejansko temelj
               socialne države. Zakaj? 489 ljudi, teh kmečkih zavarovancev, prejema manjšo pokojnino
               kot 100 evrov. 13.180 ljudi prejema manjšo pokojnino kot 200 evrov. In 24.662 kmečkih
               zavarovancev prejema manjšo pokojnino kot 300 evrov. Prag revščine je nekaj čez 400
               evrov, po novem je država to priznano dvignila na 500 in nekaj. Kako živijo ti
               ljudje, prepuščam vaši domišljiji. Socialne demokrate bi opozoril, in predsednico
               matičnega delovnega telesa, na to, da smo imeli v prejšnjem mandatu tudi s strani
               Socialnih demokratov Slovenije, Janševe stranke, predsednika, ki je dostikrat
               nasprotoval stališčem svoje stranke in Vlade. Ravno zaradi tega, spoštovana
               predsednica, vam govorim, ker je hotel biti human socialen, pravičen, česar vi ne
               zmorete.</p>
               <p>S tem, kar bomo danes sprejeli, zakon brez členov ni primeren za nadaljnjo obravnavo,
               člene pa ste zmetali ven vi s preglasovanjem, boste dokazali, da ste nesocialni, s
               preglasovanjem na matičnem delovnem, in da vam je malo mar za socialno državo. Zakaj
               to govorim? Sprenevedanje, da nimamo dovolj denarja v blagajni, je neresnično. 180
               milijonov evrov ni pobranega denarja v blagajno pokojninskega in invalidskega
               zavarovanja in 50 milijonov ste naredili oprostitev na tem področju. 50 milijonov
               evrov je oprostitev. Kdo so ta podjetja? Ne bom se spuščal. Med njimi so tudi državna
               podjetja in tisti direktorji podjetij, ki imajo VIP kartico, "veze in poznanstva", se
               imenuje ta kartica. In če bi samo ta denar pobrali v to blagajno, spoštovani gospe in
               gospodje, bi ta zakon, ki izenačuje kmečke pokojnine za 50.000 ljudi, ki kljub temu,
               da bi bilo to sprejeto, ne bi bile zadostne, in bi še vedno živeli ti ljudje na robu
               revščine, ne bi presegali niti 400 evrov, niti 500 evrov, bi nekako popravili
               krivice. Ne, krivice lahko popravite romski ali ciganski skupnosti, kot jo radi mi
               imenujemo, ti ljudje, kot je pokazala Jelka Strojan, pa lahko prejemajo tudi do 1500,
               1700 evrov dodatkov. Tam pa ni problema. Lahko se ukvarjamo tudi z istospolnimi
               partnerskimi zvezami, kot smo se malo prej. To sploh ni problem. Ampak to moramo pa
               na hitro končati, ker je zadnja točka, že kaže, bom rekel, na pomen, izčrpani smo in
               hitro dajmo to z dnevnega reda, da ja ne bo kdo videl in da bomo lahko govorili, kako
               smo dobro naredili neko zadevo za populacijo, ki izumira. Cilj tega zakona je
               izenačitev pravic uživalcem kmečkih pokojnin. In to ste spregledali, spoštovani gospe
               in gospodje.</p>
               <p>Glavni namen zakona je zagotoviti boljši materialni in socialni položaj kmečkim
               zavarovancem, pa tega danes ne boste storili. Če bi samo zmanjšali pravice
               direktorjem državnih podjetij, ki prejemajo večje plače, vsi po vrsti, kot sam
               premier, in bi dali te plače na nivo ministrske plače, bi imeli zadosti denarja, da
               bi pokrili to, kar pravite, da je nemogoče zbrati. Lahko vam dam še en predlog -
               odpokličite bataljon vojske na Kosovu, ki vas stane tedensko milijon evrov, pa boste
               imeli prekomerno denarja še za kaj drugega. Kaj delajo naše vojaške odprave po svetu?
               Doma imamo nerešena mejna vprašanja, sem naj pridejo in tu naj delajo! Gospod
               Anderlič, lepo se je smejati, vendar ko govorimo o tem, da moramo zagotoviti
               mednarodne vojaške delegacije in delovanje na vojnem območju, pa ni treba niti
               razpravljati o tem, koliko denarja bomo namenili. Tak položaj, tak odnos Vlade vas bo
               pripeljal do tega, da bodo ne samo delavci, ki bodo na cesti jutri, pojutrišnjem
               masovno, ampak tudi kmetje prišli z vilami in cisternami gnoja pred Državni zbor.
               Upam, da bo tudi kdo od vas, ki se imenujete Socialni demokrati, polit s to tekočino.
            </p>
            </sp>
            <sp xml:id="SDZ5-Redna-12-2009-12-18.sp238">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Ljubo Germič bo predstavil stališče Poslanske skupine Liberalne
               demokracije Slovenije. /Oglašanje v dvorani./ Ali lahko, gospod Germič, malo
               počakate. Ja, izvolite, proceduralni predlog.</p>
            </sp>
            <sp xml:id="SDZ5-Redna-12-2009-12-18.sp239">

               <speaker>DR. ANDREJA ČRNAK MEGLIČ:</speaker>

               <p>No, spoštovanega kolega poslanca bi rada opozorila, da govorimo o Predlogu zakona o
               dopolnitvi Zakona o pokojninskem in invalidskem zavarovanju, ki je bil zavrnjen s
               sklepom, da ni primeren za nadaljnjo obravnavo. Predlog zakona, o katerem je pa on
               govoril, ki je bil izglasovan s tem, da so bili vsi sklepi zavrnjeni, pa sodi v
               varstveni dodatek. Malo je pomešal stvari.</p>
            </sp>
            <sp xml:id="SDZ5-Redna-12-2009-12-18.sp240">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Germič, izvolite, imate besedo. Ne, gospod Prijatelj, ni replike. Ni
               bila razprava, to je bil proceduralni predlog, ki ni bil proceduralni predlog,
               recimo, da je bila replika. Dobro. Izvolite, gospod Germič. Oprostite, da sem vam
               prikrajšal čas, pa saj ga boste imeli pet minut vseeno.</p>
            </sp>
            <sp xml:id="SDZ5-Redna-12-2009-12-18.sp241">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Gospa državna sekretarka, kolegice in
               kolegi! V Poslanskem klubu Liberalne demokracije Slovenije smo vedno z občutljivostjo
               in odgovornostjo obravnavali vsa vprašanja, povezana s socialnim položajem ljudi. Ta
               občutljivost je še posebej pomembna ob sedanjem neugodnem času recesije, izgube
               delovnih mest in povečane stiske ljudi. Tako smo tudi z vso natančnostjo preučili
               Predlog zakona o spremembah in dopolnitvah Zakona o pokojninskem in invalidskem
               zavarovanju, vendar pa nas pri obravnavi tega zakona predlagatelj s svojo pobudo ni
               prepričal, da bi bila novela zakonske ureditve, ki obsega le eno skupino zavarovancev
               v pokojninskem sistemu, pravična tudi za vse ostale skupine, ki so vključene v sistem
               pokojninskega in invalidskega zavarovanja.</p>
               <p>V Poslanskem klubu LDS ne bomo podprli predloga zakona in bomo glasovali za sklep, da
               zakon ni primeren za nadaljnjo obravnavo. Z navedeno spremembo naj bi se po mnenju
               predlagatelja z upoštevanjem načela solidarnosti izenačile pravice uživalcev
               pokojnin, ki so plačevali kakršnekoli prispevke za pokojninsko in invalidsko
               zavarovanje. Tako predlagatelj želi, da bi letni dodatek zagotavljali tudi uživalcem
               kmečke pokojnine, katerih pretežni del pokojninskega zavarovanja, predstavljajo
               zavarovanja za ožji obseg pravic.</p>
               <p>V Poslanskem klubu LDS bi ob tem želeli poudariti namen sprememb glede na ureditev
               sedanjega pokojninskega sistema. Pokojninsko in invalidsko zavarovanje kmetov je po
               veljavnem sistemu urejeno tako, kot je za ostale kategorije zavarovancev, ki določa,
               da se obvezno zavarujejo kmetje ter člani kmečkih gospodarstev ter druge osebe, ki v
               Republiki Sloveniji samostojno opravljajo kmetijsko dejavnost, kot edini ali glavni
               poklic, ob pogoju določene starosti in zdravstvene sposobnosti ter doseganja
               predpisane višine katastrskega dohodka ali drugega dohodka kmečkega gospodarstva na
               zavarovanega člana. Neodvisno od navedenih dohodkov pa jim zakon omogoča prostovoljno
               vključitev v obvezno pokojninsko in invalidsko zavarovanje za ožji ali širši obseg
               pravic, torej obvezna zavarovanja predpisana le za tiste, ki dosegajo relativno visok
               katastrski dohodek. Osebe, ki se odločijo za prostovoljno zavarovanje, si ga
               plačujejo same, in tudi same prostovoljno izbirajo osnovo za plačilo prispevkov, ki
               pa je omejeno zgolj z najnižjim obveznim prispevkom. Imajo torej možnost, da
               plačujejo nižje prispevke, za razliko od ostalih, za katere je zavarovanje obvezno in
               posledično se s tem sami odločijo, kakšna bo njihova pokojnina oziroma za kakšen
               obseg pravic bodo zavarovani. Pri tem ta oseba, ki opravlja kmetijsko dejavnost,
               plača le zavarovanje delavca, to je 15,5%, razliko, to je 8,85%, prispevek
               delodajalca, pa plača država iz proračuna, kar je prav gotovo izraz izražene
               solidarnosti. Zakonodajalec jim je torej v primerjavi z drugimi zavarovanci omogočil
               vključitev v prostovoljno zavarovanje, ker je odraz načela solidarnosti, in jim
               pustil svobodno izbiro, da se odločijo, ali se bodo zavarovali za ožji obseg pravic,
               na primer, če ne zmorejo plačevati prispevkov od višje osnove, ali pa za enak obseg
               pravic kot osebe, za katere je določeno obvezno zavarovanje.</p>
               <p>Priznavanje letnega dodatka kmetom, ki so bili zavarovani za ožji obseg pravic, bi
               tako pomenilo diskriminiranje ostalih kategorij zavarovancev, ki so obvezno vključeni
               v javni sistem, in tistih, ki so prostovoljno vključeni, a plačujejo prispevke za
               polni obseg pravic, kar po našem mnenju ne bi bila pravična ureditev. Po drugi strani
               pa predlagana sprememba posega v sistemsko ureditev, katere posledice bi bile
               dolgotrajne. Ostali zavarovanci bi bili v neenakem položaju, porušen bi bil smisel
               obstoja izbire obsega zavarovanja oziroma da bi se čim več oseb odločilo za
               zavarovanje za polni obseg, prav tako bi lahko prišlo do podobnih zahtev ostalih
               upravičencev.</p>
               <p>V Poslanskem klubu Liberalne demokracije bi ob tem radi spomnili na dejstvo, da je v
               teku modernizacija pokojninskega sistema, katere eden izmed ciljev je predvsem v tem,
               da bo na transparenten način razmejil in uredil pokojninsko zavarovanje v odnosu do
               socialne varnosti. Zato v Liberalni demokraciji Slovenije ne podpiramo parcialnih
               posegov v že tako problematičnem in finančno občutljivem pokojninskem sistemu, ki bi
               s predlogom sprememb vnesel še dodatne elemente, ki zmanjšujejo pravičnost.</p>
               <p>Zato v Poslanskem klubu zakona ne podpiramo in bomo podprli predlog sklepa, da zakon
               ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-12-2009-12-18.sp242">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Imate proceduralni
               predlog? Izvolite.</p>
            </sp>
            <sp xml:id="SDZ5-Redna-12-2009-12-18.sp243">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Mene je pri tej zadevi zbodlo stališče državne
               sekretarke in tudi nekaterih vladnih strank. To je stališče, ki je sicer korektno,
               češ, da ni ...</p>
            </sp>
            <sp xml:id="SDZ5-Redna-12-2009-12-18.sp244">

               <speaker>PODPREDSEDNIK FRANCE CUKJATI:</speaker>

               <p>... gospod Jerovšek, to je očitno razprava.</p>
            </sp>
            <sp xml:id="SDZ5-Redna-12-2009-12-18.sp245">

               <speaker>JOŽEF JEROVŠEK:</speaker>

               <p>Predlog sklepa mislim predlagati.</p>
            </sp>
            <sp xml:id="SDZ5-Redna-12-2009-12-18.sp246">

               <speaker>PODPREDSEDNIK FRANCE CUKJATI:</speaker>

               <p>Ja, izvolite.</p>
            </sp>
            <sp xml:id="SDZ5-Redna-12-2009-12-18.sp247">

               <speaker>JOŽEF JEROVŠEK:</speaker>

               <p>...da ti kmetje ne morejo dobivati dostojne pokojnine, ker je to pravica, ki izhaja
               iz dela, intonirano tako, da ti kmetje niso delali in si niso zaslužili dostojne
               pokojnine, ki bi omogočila preživetje. To je tako kričeča krivica, tako kričeča
               krivica, kajti ti kmetje so bili tlačani v komunizmu, so delali noč in dan in so bili
               tlačani in sedaj...</p>
            </sp>
            <sp xml:id="SDZ5-Redna-12-2009-12-18.sp248">

               <speaker>PODPREDSEDNIK FRANCE CUKJATI:</speaker>

               <p>... gospod Jerovšek, resnično ni razprave.</p>
            </sp>
            <sp xml:id="SDZ5-Redna-12-2009-12-18.sp249">

               <speaker>JOŽEF JEROVŠEK:</speaker>

               <p>... Zato predlagam, da sprejmemo sklep, kljub temu, da ste onemogočili sprejem tega
               zakona, da sprejmemo sklep, da Državni zbor naroča Vladi, da uredi popravo krivic, ki
               se v teh kategorijah dogajajo.</p>
            </sp>
            <sp xml:id="SDZ5-Redna-12-2009-12-18.sp250">

               <speaker>PODPREDSEDNIK FRANCE CUKJATI:</speaker>

               <p>Gospod Jerovšek, izkoristili ste za razpravo. Ne da se kar tako s sklepi okrog
               mahati. Mi imamo sklep pripravljen, o tem sklepu bomo glasovali. Če bi pa hoteli
               kakšen drug sklep, bi pa potrebovali posebno razpravo s predlogom sklepov. O predlogu
               sklepa, ki ga je pripravilo matično delovno telo, bomo v skladu s časovnim potekom
               seje zbora odločali čez pol ure v okviru glasovanj. S tem prekinjam to točko dnevnega
               reda. Prekinjam 12. sejo zbora, ki jo bomo z glasovanji nadaljevali ob 18.10.</p>
               <p>(Seja je bila prekinjena ob 17.42 in se je nadaljevala ob 18.10.)</p>
            </sp>
            <sp xml:id="SDZ5-Redna-12-2009-12-18.sp251">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje svojih glasovalnih naprav.</p>
               <p>Nadaljujemo prekinjeno <title>19. točko dnevnega reda - obravnava Predloga zakona o
                  spremembah Zakona o tajnih podatkih, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker k predlogu zakona matično delovno telo ni sprejelo nobenega amandmaja, prehajamo
               na odločanje o predlogu zakona. Obrazložitev glasu v imenu Poslanske skupine SDS, dr.
               Vinko Gorenak.</p>
            </sp>
            <sp xml:id="SDZ5-Redna-12-2009-12-18.sp252">

               <speaker>DR. VINKO GORENAK:</speaker>

               <p>Hvala lepa. V imenu Poslanske skupine Slovenske demokratske stranke lahko povem, da
               zakona o tajnih podatkih ne bomo podprli. Kljub temu pa še kratka obrazložitev, ker
               nas je bilo zjutraj relativno malo.</p>
               <p>V Evropi modela, kakršnega predlaga koalicija, ni. Verjamem, da se je Vlada zelo
               potrudila, našla je tri države. In tudi v teh treh državah ni takega modela.
               Slovenska policija bo edina v Evropi, ki ji ne bo dovoljeno, da bi izdajala
               dovoljenja za dostop do tajnih podatkov za svoje delavce, za svoje sodelavce kot tudi
               za tajne delavce policije. Edina v Evropi bo, tako kot je tudi edina pri kakšnih
               drugih vprašanjih.</p>
               <p>Naslednja zadeva, ki je pri tem zelo pomembna, je ta, da ministrica prenaša ta del
               delovnega področja policije (gre za tri delavce) s policije na ministrstvo. In ne
               samo to. Če bi ga prenesla kam drugam, bi človek še razumel, tako pa ni razumljivo,
               da ga prenaša neposredno v generalni sekretariat, generalni sekretariat pa vodi vidni
               predstavnik Liberalne demokracije Slovenije. To pomeni, da najbolj občutljivo
               področje, v sklopu dostopa do tajnih podatkov se namreč preverjajo finance, krediti,
               depoziti, sorodniki, bolezni, premičnine, nepremičnine, bivanje v tujini, eventualni
               stiki s tujimi službami in tako dalje. Vse to so podatki, gre pa za približno 1.600
               ali 1.700 oseb, ki jih je policija do sedaj preverjala in jih na letni ravni
               preverja, mislim, na letni ravni okoli 300, kar bo neposredno pod političnim vplivom
               ministrice, poudarjam, neposredno pod političnim vplivom ministrice. To za nas ni
               sprejemljivo, to ni razumljivo, to je škodljivo, ne samo za slovensko policijo, tudi
               za slovensko varnost je to škodljivo. Zaradi tega takega predloga ne moremo podpreti.
               Treba je pa zelo jasno povedati, da si Liberalna demokracija reže svoj kos volilne
               pogače, ki je izjemno velik, nekateri niso niti opazili, kako velik je. In to je
               tisto, kar je v tej državi zaskrbljujoče. Zakona zato ne bomo podprli.</p>
            </sp>
            <sp xml:id="SDZ5-Redna-12-2009-12-18.sp253">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 73 poslank in poslancev, za je glasovalo 46,
               proti 26.</p>
               <p>(Za je glasovalo 46.) (Proti 26.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 3. točko dnevnega reda,</title> to je z <title>drugo obravnavo
                  Predloga zakona o jamstveni shemi Republike Slovenije za fizične osebe, ki
                  opravljajo gospodarsko ali kmetijsko dejavnost v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Prelog zakona o jamstveni shemi
               Republike Slovenije za fizične osebe, ki opravljajo gospodarsko ali kmetijsko
               dejavnost, ni primeren za nadaljnjo obravnavo.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo 42,
               proti 30.</p>
               <p>(Za je glasovalo 42.) (Proti 30.)</p>
               <p>Ugotavljam, da je Državni zbor sklep sprejel, zato je zakonodajni postopek o predlogu
               zakona končan.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 4. točko dnevnega reda,</title> to je s <title>tretjo
                  obravnavo Predloga zakona o spremembah in dopolnitvah Zakona o davku na motorna
                  vozila.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo na odločanje o prvem amandmaju Poslanske skupine SDS k 4. členu, pri čemer
               opozarjam, da če bo ta amandma sprejet, je amandma pod točko 2 brezpredmeten.</p>
               <p>Obrazložitev glasu v imenu Poslanske skupine SDS mag. ima Andrej Vizjak.</p>
            </sp>
            <sp xml:id="SDZ5-Redna-12-2009-12-18.sp254">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>V Slovenski demokratski stranki predlagamo spremembo četrtega odstavka 4. člena, in
               sicer z enim samim ciljem, da se zmanjša progresivnost obdavčitve motornih vozil
               oziroma avtomobilov. Menimo namreč, da je predlagana oziroma uzakonjena lestvica ena
               izmed najbolj radikalnih, najbolj visokih obdavčitev avtomobilov v Evropi in da je to
               zelo neprimerno v obdobju gospodarske krize, ko se avtomobilska industrija in tudi
               vsi, ki so v verigi do končnega kupca, srečujejo s težavami, z upadom prometa, z
               upadom povpraševanja po njihovih produktih, torej da se v tem času ne povečujejo
               davčna bremena in ne delajo te avtomobili še manj dostopni kupcem. Predlagamo, da so
               avtomobili od 0 do vključno 110 gramov izpusta CO2 na prevožen kilometer neobdavčeni.
               To se pravi, ti, ki najmanj emitirajo. In da se progresija zniža, tako,da je tudi
               najvišja stopnja davka ne več 28, temveč 23%. S tem približamo vsaj na nek način to
               lestvico obdavčitev primerljivim državam.</p>
               <p>Še več, mi menimo, da bi bilo modro razmisliti o ukrepih, ki so prinesli v Evropi
               pozitivne rezultate, tako kar se tiče premagovanja krize kot tudi v fiskalnem smislu.
               Subvencije za okolju prijazna vozila z nizkimi izpusti so prinesla ne samo
               povečevanje povpraševanja po teh vozilih, temveč so prinesla tudi več davčnih
               prilivov, kot so znašale te subvencije. Torej, pod črto je država iz tega ukrepa
               potegnila več, kot je vanj vložila. Kar pomeni, da se je nekajkrat pozitivno
               obrestoval tak pristop. Slovenija pa namesto tega ubira pot večjih in novih davkov.
               Verjetno je najlaže obdavčiti stvari in pričakovati nek fiskalni učinek, žal, pa se
               ti ukrepi še nikoli niso pozitivno obnesli.</p>
               <p>Predlagamo, da vsaj malo po zgledu evropskih držav zrahljamo ta davčni primež in
               nehamo slepiti javnost z ekološko naravnanostjo te obdavčitve, kajti izpuščamo
               obdavčevanje tistih, ki emitirajo bistveno več ogljikovega dioksida, na račun voznic
               in voznikov.</p>
            </sp>
            <sp xml:id="SDZ5-Redna-12-2009-12-18.sp255">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 75 poslank in poslancev, za je glasovalo 33, proti
               41.</p>
               <p>(Za je glasovalo 33.) (Proti 41.)</p>
               <p>Ugotavljam,da amandma ni sprejet.</p>
               <p>Prehajamo na odločanje o amandmaju Poslanske skupine SLS k 4. členu. Obrazložitev
               glasu v imenu Poslanske skupine SLS mag. Radovan Žerjav.</p>
            </sp>
            <sp xml:id="SDZ5-Redna-12-2009-12-18.sp256">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Gre pravzaprav za isto materijo, kot je bila
               obravnavana pri prejšnjem amandmaju. S tem, da sem sam večkrat v razpravi opozarjal
               na eno drugo zadevo. Govoril sem o razliki, razliki stopnje davka od davčne osnove za
               bencinski in dizelski motor, in ocenjeval, da je razlika po vseh razredih prevelika.
               Že res, da so upoštevani poleg emisij ogljikovega dioksida tudi nekateri drugi
               toplogredni plini, verjetno dušikovi oksidi in tudi trdni delci, pa vendarle se mi
               zdi, da je ta razlika prevelika, še posebej za nekatere razrede. To se lepo vidi tudi
               iz grafov, ki sem jih predložil k svoji obrazložitvi amandmaja, kjer je za razrede od
               130 do 150 in do 190 in 210 gramov CO2 na kilometer ta razlika bistveno višja, kot je
               za razrede pred tem in za tem. Zato je amandma pripravljen tako, da so te stopnje
               davka na nek način bolj pravično in bolj enakomerno porazdeljene za vse razrede, tako
               da ne bi kogarkoli po nepotrebnem obremenjevali preveč, druge pa premalo. Hvala lepa.
            </p>
            </sp>
            <sp xml:id="SDZ5-Redna-12-2009-12-18.sp257">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Glasujemo. Navzočih je 74 poslank in poslancev, za 27, proti 41.</p>
               <p>(Za je glasovali 27.) (Proti 41.)</p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju poslanske skupine SDS k 4. členu.
               Glasujemo. Navzočih je 74 poslank in poslancev, za 31, proti 42.</p>
               <p>(Za je glasovali 31.) (Proti 42.)</p>
               <p>Ugotavljam, da amandma ni sprejet.</p>
               <p>Prehajamo na odločanje o tretjem amandmaju poslanske skupine SDS k 4. členu.</p>
               <p>Obrazložitev glasu v imenu poslanske skupine in mag. Andrej Vizjak. Prosim.</p>
            </sp>
            <sp xml:id="SDZ5-Redna-12-2009-12-18.sp258">

               <speaker>MAG. ANDREJ VIZJAK:</speaker>

               <p>Hvala lepa. S tem amandmajem želimo spremeniti oziroma črtati štirinajsti odstavek,
               ki pravi, da so motorna vozila iz trinajstega odstavka, torej motorji so obdavčeni
               bolj oziroma za 3% točke več, če so v izvedbi dvotaktnega motorja na notranje
               izgorevanje in ne štiritaktnega motorja. Želim povedati, da s tem drastično ali pa
               precej povečujemo davek in obdavčevanje tudi motornih koles domačih proizvajalcev, še
               posebej Tomosa. Doslej namreč ta kolesa z motorjem niso bila obdavčena in po novem
               bodo obdavčena z 0,5 plus 3, to se pravi za 3,5%, za toliko se bodo podražila in za
               toliko bodo manj dostopna, še posebej tistim prvim udeležencem v cestnem prometu,
               kajti vsi vemo, da smo se najprej vključevali v promet kot vozniki koles z motorjem,
               še prej koles na nožni pogon, potem pa koles z motorjem. Zakaj bi torej pod krinko
               okoljske naravnanosti za te male, to se pravi najmanjše motorje, tako znatno
               povečevali davčno breme? Delamo levjo uslugo tem prvim udeležencem v cestnem prometu,
               delamo slabo uslugo domačim proizvajalcem motornih koles izplen, fiskalni izplen bo
               pa neznaten iz tega ukrepa. Spoštovana koalicija, premislite, kaj počnete in rad bi
               poudaril, da nimate nikakršnih evalvacijah tudi o učinkih privarčevanih izpustov CO2
               kot posledice takšnega ukrepa, kot je v štirinajstemu odstavku 4. člena.</p>
               <p>Menim, da je amandma vreden podpore še posebej zaradi tega, ker ni argumentov za
               takšno ureditev, kot je sedaj.</p>
            </sp>
            <sp xml:id="SDZ5-Redna-12-2009-12-18.sp259">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 73 poslank in poslancev, za je glasovalo 31, proti
               41.</p>
               <p>(Za je glasovalo 31.) (Proti 41.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 4.
               členu. Glasujemo. Navzočih je 74 poslank in poslancev, za je glasovalo 44, proti
               26.</p>
               <p>(Za je glasovalo 44.) (Proti 26.)</p>
               <p>Ugotavljam, da je amandma sprejet.</p>
               <p>Prehajamo na odločanje o četrtem amandmaju poslanske skupine SDS k 4. členu. To je
               številka 6 iz pregleda. Glasujemo. Navzočih je 74 poslank in poslancev, za je
               glasovalo 30, proti 42.</p>
               <p>(Za je glasovalo 30.) (Proti 42.)</p>
               <p>Ugotavljam, da amandma ni sprejet.</p>
               <p>Prehajamo na odločanje o petem amandmaju poslanske skupine SDS k 4. členu, v pregledu
               je pod številko 7.</p>
               <p>Obrazložitev glasu v imenu poslanske skupine SDS ima mag. Andrej Vizjak. Prosim. </p>
            </sp>
            <sp xml:id="SDZ5-Redna-12-2009-12-18.sp260">

               <speaker>MAG. ANDREJ VIZJAK:</speaker>

               <p>Prav ta predlog sedemnajstega odstavka, češ da se obdavčujejo po novem zaradi
               okoljskih razlogov oziroma razlogov varovanja okolja tudi motorji izključno na
               električen pogon, je pa res absurden. In kaže na vso absurdnost teh prizadevanj, ki
               jih kažete skozi obrazložitev namena tega zakona, češ, to je pomemben korak zelene
               davčne reforme, želimo s tem zakonom spodbuditi k uporabi čistih prevoznih sredstev,
               ki ne emitirajo v ozračje škodljivih snovi. Pri tem pa matematično gledano neskončno
               bolj obdavčujete tudi vozila na izključno električni pogon. Če je sedaj nič davek in
               poslej je 0,5, je to pravzaprav neskončno povečanje iz nič na nekaj. S tem se pa res
               kaže absurdnost tega predloga. Obrazložitev Vlade je bila, češ, tudi elektrika, ki se
               uporablja za polnjenje teh električnih avtomobilov, lahko nastaja iz fosilnih
               energentov in posledično to svinja okolje. Ja dragi moji, ta je pa res močna. Ne vem,
               zakaj pa ne bi polnili teh avtomobilov z električno energijo, proizvedeno v nuklearni
               elektrarni ali pa iz savskih elektrarn, iz dravskih elektrarn ali morebiti iz katere
               solarne elektrarne. Kako pa veste, da je tam elektrika iz Šoštanja ali pa iz
               termoelektrarne Trbovlje? Očitno imate, ne vem, še po kablih ljudi, ki gledajo, od
               kod katera elektrika priteče v tisto polnitev.</p>
               <p>Spoštovani, še enkrat, zavoljo doslednosti, ki ji sledite in zagovarjate na načelni
               ravni, podprite vsaj ta amandma, s katerim davčno stopnjo iz 0,5 spuščamo nazaj na 0
               za tista motorna vozila, ki so izključno na električni pogon in vsaj malo približajte
               tekst tega zakona besedam obrazložitev, ki jih ob zakonu navajate.</p>
            </sp>
            <sp xml:id="SDZ5-Redna-12-2009-12-18.sp261">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu, v lastnem imenu? Poslanske skupine želijo še
               obrazložiti glas? Ne. Potem v lastnem imenu dr. Luka Juri in v lastnem imenu potem
               mag. Branko Grims.</p>
            </sp>
            <sp xml:id="SDZ5-Redna-12-2009-12-18.sp262">

               <speaker>DR. LUKA JURI:</speaker>

               <p>Hvala lepa. Osebno bom glasoval proti temu amandmaju, ker obdavčitev sledi načelu
               emisij. Ne neposrednih, ampak emisij. Električno vozilo, katero koli je, ali je to
               dvokolesnik ali je to avtomobil, uporablja baterijske akumulatorje, ki so v sami
               proizvodnji, in verjemite mi, da o tem nekaj vem, ki so v sami proizvodnji energijsko
               zelo zahtevni in zahtevajo proizvodnjo takšnih kemičnih sestavin, ki pri proizvodnji
               izpustijo bistveno količino CO2. Poleg tega je pri baterijskih akumulatorjih zelo
               pomembno, da pride do korektnega opravljanja v postopku reciklaže, kajti sicer je
               lahko akumulator, vržen v naravo, zelo škodljiv. Iz tega naslova je nastal predlog,
               ki nam ga je Vlada predložila, da se tudi takšna vozila obdavči z minimalno davčno
               stopnjo. Hkrati pa vem, da se dela tudi na tem, da se tam, kjer je mogoče, spodbudi
               predvsem z infrastrukturo, kajti infrastruktura je tisto, kar danes manjka, možnost
               uporabe katerihkoli električnih vozil. Saj danes tisto, kar zavira električna vozila,
               ni cena, temveč je predvsem dejstvo, da se ne da teh zadev kjerkoli polniti. Zato
               morajo država in lokalne skupnosti delati na tem, da zgradijo dobro infrastrukturo,
               kjer bo lahko vsakdo prišel v mesto, parkiral, napolnil svoje vozilo in pri tem
               neposredno ne izpustil nič CO2.</p>
            </sp>
            <sp xml:id="SDZ5-Redna-12-2009-12-18.sp263">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu ima mag. Branko Grims.</p>
            </sp>
            <sp xml:id="SDZ5-Redna-12-2009-12-18.sp264">

               <speaker>MAG. BRANKO GRIMS:</speaker>

               <p>Taista koalicija, ki sedaj napoveduje obdavčitev celo električnih motorjev, v isti
               sapi, ko pod krinko gradnje nizkoogljične družbe obdavčuje vsa vozila, ker pač želi
               denar za vse, za kar ga porablja, od izbrisanih naprej, napoveduje izgradnjo novih
               blokov termoelektrarn na premog. To o ekološkem sprenevedanju te koalicije pove vse.
               Glasoval bom... /Izklop mikrofona./</p>
            </sp>
            <sp xml:id="SDZ5-Redna-12-2009-12-18.sp265">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Mag. Radovan Žerjav, prosim, obrazložitev glasu v svojem imenu.</p>
            </sp>
            <sp xml:id="SDZ5-Redna-12-2009-12-18.sp266">

               <speaker>MAG. RADOVAN ŽERJAV:</speaker>

               <p>Hvala lepa. Vsekakor bom glasoval za ta amandma, ker gre svetovni trend, kar se tiče
               avtomobilske industrije, v smeri, da se bodo v večji meri proizvajali avtomobili na
               električni pogon oziroma na gorivne celice ali kakorkoli. Nasprotovanje temu
               amandmaju bi razumel, če bi te baterije oziroma gorivne celice bilo treba ob vsakem
               polnjenju zamenjati. Pa temu ni tako. Te baterije ali gorivne celice se uporabljajo
               včkerat, velikokrat. Ta teorija o emisijah, kar se tiče pri sami proizvodnji teh
               elementov baterij, gorivnih celic, zagotovo ne drži. Sicer ta trend, ki smo ga
               deležni pri proizvodnji avtomobilov, predvsem hibridnih in tako naprej, kar se tiče
               električnega pogona, zagotovo ne bi bil takšen, kot je. Hvala lepa.</p>
            </sp>
            <sp xml:id="SDZ5-Redna-12-2009-12-18.sp267">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih 75 je poslank in poslancev, za je glasovalo 34, proti
               38.</p>
               <p>Ugotavljam, da amandma ni sprejet.</p>
               <p>Prehajamo na odločanje o šestem amandmaju Poslanske skupine SDS k 4. členu.
               Glasujemo. Navzočih je 74 poslank in poslancev, za je glasovalo 33, proti 39.</p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih.</p>
               <p>Prehajamo na odločanje o predlogu zakona v celoti. Obveščam vas, da me
               Zakonodajno-pravna služba oziroma Vlada nista opozorili, da bi bil zakon neusklajen.
               Glasujemo. Pardon, obrazložitev glasu v imenu Poslanske skupine Slovenske nacionalne
               stranke Bogdan Barovič.</p>
            </sp>
            <sp xml:id="SDZ5-Redna-12-2009-12-18.sp268">

               <speaker>BOGDAN BAROVIČ:</speaker>

               <p>Hvala, gospod predsednik. Glede na to, da je bil danes dolg dan in da je bilo
               marsikaj povedano okoli tega zakona, ponovno poudarjam, da Slovenska nacionalna
               stranka ne bo glasovala za ta zakon in hkrati opozarja vse Slovenke in Slovence, naj
               si ta zakon pogledajo, kakšne davke bodo plačevali od 1. 1., mislim, da že kar
               naprej, glede na to, da zakon začne veljati s prvim dnem v mesecu, ki sledi tistemu
               mesecu, kot je sprejet.</p>
               <p>Ne samo to, da je davčna stopnja za tista vozila, ki imajo največ, imam dokaz, nekaj
               časopisov sem prebral, normalna vozila in varna vozila imajo izpusta približno med
               190 in 250 gramov na prevožen kilometer. Poglejte si davčne stopnje. To je država
               naredila načrtno, da bo pokradla še tiste vrednosti denarja, ki jih ljudje imajo.
               Poleg tega, če obrnete samo eno stran, če pogledate sedmo stran zakona, boste videli,
               da se nekatere stopnje, navedene na tretji strani, še povečujejo, nekatere celo za
               5%. Četrti odstavek na četrti strani navzdol. To pomeni, če vzamemo recimo 26%
               stopnjo, se bo ta po 1. 1. 2011 povečala še za 5. To je čista lumparija, to ni noben
               boj za manjše izpuste. In najslabše, kaj je - če se malo spoznate na avtomobile,
               tisti avtomobili, ki imajo nizke stopnje, porabe okrog 130 do 170 gramov, pojdite si
               jih pogledat - to so avtomobili, ki so pravzaprav čisto ene navadne majhne škatlice,
               v katerih se bodo ljudje ubili takoj, smrti bo veliko več. To so samo manjši
               avtomobili, slabši avtomobili. Poglejte si, še enkrat pravim, ne samo na pamet
               govoriti, za to obstajajo revije. Ni fer in ni pošteno, da se tak zakon sprejema.</p>
               <p>Slovenska nacionalna stranka govori resnico, in to boste videli prihodnje leto, ko
               boste šli ali ko bodo ljudje šli kupovat avtomobile. In tudi vsi ostali drugi. In še
               opozorilo, ki smo ga slišali: iz tujine bo veliko več starih avtomobilov. In potem
               boste imeli stanje na slovenskih cestah na svojih vesteh.</p>
            </sp>
            <sp xml:id="SDZ5-Redna-12-2009-12-18.sp269">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Socialnih demokratov ima dr. Luka
               Juri.</p>
            </sp>
            <sp xml:id="SDZ5-Redna-12-2009-12-18.sp270">

               <speaker>DR. LUKA JURI:</speaker>

               <p>Socialni demokrati, kot smo že povedali, podpiramo takšno spremembo obdavčitve v smer
               zelene obdavčitve. Tudi zato, ker bo ta sprememba vplivala tako, da vozila ki danes
               onesnažujejo manj in izpustijo manj CO2 v ozračje, bodo obdavčena manj. Vozila, ki pa
               bolj onesnažujejo bodo obdavčena več, kot so danes. Med temi vozili, ki bodo
               obdavčena manj, najdemo široko paleto, od manjših vozil do hibridnih vozil, kot so
               Toyota Prius in Honda Insight, Lexus RS 450, ki je luksuzno vozilo, pa bo ne glede na
               to obdavčeno bistveno manj. Med temi vozili, ki bodo obdavčeni manj, najdemo tudi
               Ford Focus, Toyota RAV4 - mestni terenec, BMW 318, 316, 320, celo BMW najdemo, ki
               bodo obdavčeni manj, ker imajo čistejše motorje. Socialni demokrati podpiramo osnovo,
               kjer postane obdavčitev emisija in ne več cena, kajti to je prav. Prav je zato, ker
               konec koncev nihče nobenemu ne škodi, če kupi dražji avto. Škodi pa, če kupi
               onesnažujoč avto. Emisije, ki jih izpustijo v ozračje, vsi trpimo. In vsi bomo tudi
               zaradi tega morali skozi državni proračun plačevati emisijske kupone na osnovi
               kjotskega dogovora. Zardi tega je prav, da če se odločimo, da si bomo vzeli takšen
               luksuz, da bomo onesnaževali skupno ozračje vseh nas, da vsaj zaradi tega plačamo
               davek. Če pa se odločimo, da bomo naredili korak naprej v razmišljanju in v
               tehnologiji in se odločili za vozilo, ki bo ekološko in ki bo onesnaževalo bistveno
               manj, da država to prizna in da tudi obdavči bistveno manj. Hvala.</p>
            </sp>
            <sp xml:id="SDZ5-Redna-12-2009-12-18.sp271">

               <speaker>PREDSEDNIK MAG. PAVEL GANTAR:</speaker>

               <p>Hvala lepa. Želi še katera od poslanskih skupin obrazložiti svoj glas? Ja. V imenu
               Poslanske skupine SDS, mag. Andrej Vizjak.</p>
            </sp>
            <sp xml:id="SDZ5-Redna-12-2009-12-18.sp272">

               <speaker>MAG. ANDREJ VIZJAK:</speaker>

               <p>Hvala lepa. Glede na to, da ni bil niti eden amandma Slovenske demokratske stranke
               sprejet, bo Slovenska demokratska stranka glasovala proti tem rešitvam. Razlogov je
               več. Prvi je ta, da je najmanj primerno v času gospodarske in finančne krize dodatno
               obdavčevati gospodarstvo in ljudi. Nasprotno. Treba bi bilo razmišljati, kako
               spodbuditi potrošnjo in kako spodbuditi nakupe avtomobilov, še posebej okolju
               prijaznih, torej tistih z najmanjšimi emisijami CO2, preko subvencij, kar delajo
               razvite države in so tem spodbudile nacionalne ekonomije, pa tudi naše ekonomije, ker
               smo poddobavitelj številnim proizvajalcem v Evropi. "Šlepamo" se na tuje ukrepe, sami
               doma pa, namesto da bi prepoznali te ukrepe, delujemo v obratni smeri. To je prvi
               razlog, zakaj ne. Drugi razlog je, da se je vladajoča koalicija lotila zelene davčne
               reforme in skrbi za zmanjševanje emisij pri malenkostih, medtem ko so bistva, ki
               največ emitirajo v Sloveniji, pravzaprav nedotaknjena. To pa so: zlasti tranzitni
               promet skozi Slovenijo s številnimi okolju izjemno neprijaznimi tovornimi vozili iz
               južnih in srednjeevropskih držav, energetika in še marsikaj. Tu je zelo selektiven,
               parcialni pristop obdavčevanja motornih vozil, pri čemer se ne govori o obdavčevanju
               drugih prevoznih sredstev, kot so kamioni, traktorji, letala, plovila in tako naprej.
               Se pravi, zelo delni pristop.</p>
               <p>Omenjeno je bilo, da nekatera vozila bodo sedaj cenejša, da pa luksuz bo pa dražji.
               Očitno je Tomosov moped luksuz, kajti ta doslej ni bil nič obdavčen, sedaj pa bo po
               novem obdavčen. Luksuz so očitno vsi motorji in vsa kolesa z motorjem, kajti doslej
               niso bili obdavčeni, poslej bodo obdavčeni. Luksuz je očitno tudi avto na električni
               pogon. Doslej ni bil obdavčen, sedaj bo obdavčen.</p>
               <p>Spoštovana koalicija, kakšen signal dajete ljudem? Da poslej obdavčujete tudi motorna
               vozila na električni pogon. Mopede, ki so, kot pravim, štartno prevozno sredstvo za
               mlade, ki se vključujejo v promet. To so slaba sporočila. To je nezadosten in
               parcialen pristop pri uvajanju zelene davčne reforme ali kakršnihkoli ukrepov v
               smislu zmanjševanja emisij toplogrednih plinov v ozračje. To so razlogi. In še pri
               avtomobilih uvajate maksimalno progresijo, ki ni znana drugim državam v Evropski
               uniji. Tako močne progresivne lestvice nima nihče. Ne morem drugega, kot da zaključim
               s tem, da ste sledili zgolj fiskalnim ciljem in povsem nič okoljevarstvenim.</p>
            </sp>
            <sp xml:id="SDZ5-Redna-12-2009-12-18.sp273">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Preden gremo naprej, bi rad opozoril tiste, ki obrazlagajo glas, da ne
               naslavljajo drugih skupin, ker ni več možna polemika. Prosim za prijavo za
               obrazložitev glasu. Obrazložitev glasu v svojem imenu ima Breda Pečan.</p>
            </sp>
            <sp xml:id="SDZ5-Redna-12-2009-12-18.sp274">

               <speaker>BREDA PEČAN:</speaker>

               <p>Hvala za besedo. Jaz sem že pri razpravi o samem zakonu povedala, da sem kar precej
               razmišljala okoli teh sprememb. Vmes mi je kolega pomagal s tem, da me je opozoril na
               to, kaj je v dosedanjem besedilu zakona zapisano. Dejstvo je, da s spremembami tega
               zakona, ki naj bi veljal do 31. decembra letos, so bila vozila z emisijami manj kot
               110 gramov oproščena tega davka. In res je, če tega zakona ne bomo sprejeli, se bo
               zgodilo to, da bodo vsi tisti, ki imajo emisijo manj kot 110 gramov, morali plačati
               davek, ko bodo kupili takšno vozilo, davek, ki bo znesel lahko v najslabšem primeru
               celo okoli 5%, zdaj pa je bil 0. Torej je že to problem. Zavrniti ta zakon bi bilo
               problematično zaradi tega, ker bi ohranili stari zakon brez te olajšave in bi bilo
               treba potem po hitrem postopku vsaj nekaj narediti. Po drugi strani pa moram reči, da
               ni logično, da se uvaja davek na mopede, ki ga do sedaj sploh ni bilo in da tudi v
               bistvu ni pravičnosti v tej obdavčitvi, ker absolutno ne vpliva na to ravnanje samega
               voznika z vozilom, ker ni obdavčen oziroma ni takse na porabljeno gorivo oziroma na
               emisije, ki jih povzroči z velikim številom prevoženih kilometrov.</p>
            </sp>
            <sp xml:id="SDZ5-Redna-12-2009-12-18.sp275">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Srečko Prijatelj, obrazložitev glasu.</p>
            </sp>
            <sp xml:id="SDZ5-Redna-12-2009-12-18.sp276">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Zakon, če bi bil predstavljen tako, kot je osnovni
               namen zakona, da zapolni v bistvu proračunsko luknjo, verjemite, da bi stisnil za, bi
               bil takoj za to. In v takšni obliki, kot ste ga predstavili, je pa čisto
               sprenevedanje. Zakaj? Največji onesnaževalci so v bistvu daleč proč od nas. ZDA, pa
               Kitajska, pa niti mar jim ni za kjotski sporazum, niti za konferenco, ki se v
               Kopenhagnu sedaj končuje. Ni jim mar, verjemite mi, da ne. Vam v Vladi, ljudstvu
               prijazni vladi, tudi ni mar za največje onesnaževalce, kamione, ki uničujejo našo
               infrastrukturo, ki jo bomo drago plačali in spuščajo velike emisije, onesnažujejo
               naše okolje, nič ne plačajo, prav ni nič ne plačajo. So v prostem toku in vam ni mar
               za to, kako boste to obdavčili. Mi smo vam rekli že dostikrat v Slovenski nacionalni
               stranki, dajmo preusmeriti ta tovor na železnice. Težji tranzitni tovor, ki je
               ekološko sporen tovor, bi lahko z eno korespondenčno sejo na Vladi preusmerili na
               železnice. Imamo možnost. Če bi hoteli, bi lahko to jutri naredili.</p>
               <p>In ko govorite o tem, da je to nuja, zakaj potem ne upoštevate tudi drugih
               energentov, ki onesnažujejo okolje. Recimo ogrevanje z nafto in tudi poraba naftnih
               derivatov v velikih industrijskih objektih. To bi lahko preprosto odpravili tako, da
               bi nadomestili tovrstne porabnike in onesnaževalce okolja s fotovoltaičnimi
               napravami, ki bi proizvajale elektriko in še viške elektrike bi lahko oddajali nazaj
               v omrežje. Ampak tudi te ga ne boste storili. In govoriti o tem, da vam je edina skrb
               seveda okolje in okoljska politika, je čisto sprenevedanje. .../Opozorilni znak za
               konec razprave./... Edini razlog je v tem in želja seveda velika, da napolnite tisto
               proračunsko luknjo, ki vam zija vsak dan bolj in bolj zaradi tega, ker neodgovorno
               ravnate z javnimi financami. Samo to. .../Izklop mikrofona./...</p>
            </sp>
            <sp xml:id="SDZ5-Redna-12-2009-12-18.sp277">

               <speaker>PREDSEDNIK DR. PAVEL GANTAR:</speaker>

               <p>Kolega, še enkrat bi vas rad opozoril, da se ne polemizira z drugimi skupinami
               poslancev pri obrazlaganju glasu. Iztok Podkrižnik, prosim.</p>
            </sp>
            <sp xml:id="SDZ5-Redna-12-2009-12-18.sp278">

               <speaker>IZTOK PODKRIŽNIK:</speaker>

               <p>Predsednik, hvala lepa za besedo, spoštovani.</p>
               <p>Vsi se najbrž zavedamo problema povečanja izpustov in podnebnih sprememb. Reševanje
               problematike izpustov se mora reševati celovitejše na nivoju EU-ja, se prvi bolj
               strateško. Mislim, da vsaka država EU-ja bo težko kos tem nalogam in sem prepričan,
               da bi kot celotna Evropa morala te ukrepe drugače voditi. Rešitev bi bila enotna
               trošarina nad derivati v EU in s tem naj bi na transparenten način pobirali sredstva,
               upravljali s sredstvi in pa tudi jasen namen bi bil, kam bi šla ta sredstva. Se
               pravi, da bi bila ta vlaganja v projekte za zmanjšanje emisij, kot je prometna
               infrastruktura, prostorsko načrtovanje in s tem bi pridobili mnogo več, se pravi
               manjši izpusti CO2 bi bili na račun tega, boljša logistika in bistveno boljši
               življenjski pogoji za ljudi, ki živijo na tem področju. Mislim, da bi to morale biti
               glavne prioritete in vsaka država posebej bo pa zelo težko zagotavljala te stvari. Na
               nivoju Evrope bi bilo zelo dober dogovor, če bi se lahko na tak način sprejel. Ta
               predlog, kot pa je zdaj v Državnem zboru, pa mislim, da ni prava rešitev, se pravi te
               same zelene reforme. Hvala lepa.</p>
            </sp>
            <sp xml:id="SDZ5-Redna-12-2009-12-18.sp279">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, Jožef Jerovšek.</p>
            </sp>
            <sp xml:id="SDZ5-Redna-12-2009-12-18.sp280">

               <speaker>JOŽEF JEROVŠEK:</speaker>

               <p>Hvala lepa. Ta zakon je zakon za dodatno obdavčenje prebivalstva in zakon za
               goljufije in zaslužkarstvo kategorije ljudi, ki je povezana z oblastjo. Gre za
               sprenevedanje v vašem govorjenju o okoljski problematiki. Pod krinko ekološko zelene
               demagogije dodatno obdavčujete ljudi, in to predvsem tiste, ki so že sedaj
               deprivilegirani. Obžalujem, da nekateri mediji sistematično propagirajo skupino
               poslancev, ki vsak dan ponudi navidezno pozitivno provokacijo, kot je bil včerajšnji
               pomp ob pismu konferenci v Kopenhagnu. Ker vemo, da pismo nikakor niti odposlano ni
               bilo, da so lahko novinarji tako naivni in da to propagirajo. Demagogija, ki jo
               zganja ta "frutek" skupina iz Socialnih demokratov je ...</p>
            </sp>
            <sp xml:id="SDZ5-Redna-12-2009-12-18.sp281">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, prosim, jaz vam bom vzel glas.</p>
            </sp>
            <sp xml:id="SDZ5-Redna-12-2009-12-18.sp282">

               <speaker>JOŽEF JEROVŠEK:</speaker>

               <p>Ne. Moram protestirati proti temu, kaj se dogaja.</p>
            </sp>
            <sp xml:id="SDZ5-Redna-12-2009-12-18.sp283">

               <speaker>PREDSEDNIK DR. PAVEL GANTAR:</speaker>

               <p>Mi je zelo žal, takih besed ne morete uporabljati. Hvala lepa. Hvala lepa. Izklopil
               sem vam mikrofon. Obrazložitev glasu Roberto Battelli. Prosim.</p>
            </sp>
            <sp xml:id="SDZ5-Redna-12-2009-12-18.sp284">

               <speaker>ROBERTO BATTELLI:</speaker>

               <p>Hvala lepa. Jaz tega zakona ne bom podprl, ker ni domišljen zadosti in ker pravzaprav
               ...</p>
            </sp>
            <sp xml:id="SDZ5-Redna-12-2009-12-18.sp285">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani.</p>
            </sp>
            <sp xml:id="SDZ5-Redna-12-2009-12-18.sp286">

               <speaker>ROBERTO BATTELLI:</speaker>

               <p>...ne upošteva realnega stanja v Sloveniji in tudi ekonomskega standarda in tako
               naprej. Ta pas, ki gre, recimo, od 120 miligramov pa do 170, morda malo čez, ta je
               najbolj razširjen. Ta pas zajame tiste avtomobile, ki so cenovno bolj dostopni ljudem
               za potrebe, ki jih imajo, običajne družinske potrebe. In to je na udaru, prav to.
               Tisto, kar je najbolj dostopno, je zelo obdavčeno. Tisto, kar gre nad 190, to je že
               redko, to so precej starejši modeli, govorim za avtomobile. Po drugi strani pa ti, ki
               imajo nizke emisije, ti so, čeprav so majhni, zaenkrat dragi avtomobili. Majhni so
               premajhni za družinske potrebe, veliki so pa predragi za navadne družine. Zato se mi
               zdi nedomišljen in ga ne bom podprl. Hvala.</p>
            </sp>
            <sp xml:id="SDZ5-Redna-12-2009-12-18.sp287">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, Matevž Frangež.</p>
            </sp>
            <sp xml:id="SDZ5-Redna-12-2009-12-18.sp288">

               <speaker>MATEVŽ FRANGEŽ:</speaker>

               <p>V tem trenutku potekajo odločilni momenti srečanja v Kopenhagnu. Očitno tudi današnji
               potek dogodkov ne prinaša dobrih novic in smo daleč od tistega, kar je Državni zbor
               mesec dni nazaj zapisal kot vizijo, kot sporočilo Evropi in svetu, kako si
               predstavljamo učinkovit in ambiciozen boj zoper podnebne spremembe. Danes sprejemamo
               zakon, ki je korak k učinkovitemu boju zoper podnebne spremembe. 25,4% vseh emisij v
               Sloveniji ustvarimo s cestnim prometom. Res je, tudi in predvsem s tranzitom tovora
               skozi Slovenijo. Vendar ta del rešujemo na drugačen način, s strateško preusmeritvijo
               prometa na železnice. Žal pa prejšnja na tej točki ni storila ničesar, da bi lahko
               danes ohranili konkurenčnost slovenske logistike in preusmerili promet na železnice.
               Žal ne. Vendar to počenjamo tudi na drugačne načine, s cestninjenjem in podobnimi
               ukrepi, da ohranimo in povečamo učinkovitost slovenskega voznega parka in zmanjšamo
               njegove emisije. Davčna politika je od nekdaj najučinkovitejši ukrep za to, da
               spremenimo vzorce, da spremenimo strukturo in da stvari, ki onesnažujejo, preusmerimo
               k stvarem, ki onesnažujejo manj ali ne onesnažujejo. In to je prava politika in jaz
               sem vesel, da sem del te politike in z veseljem podpiram ta zakon.</p>
            </sp>
            <sp xml:id="SDZ5-Redna-12-2009-12-18.sp289">

               <speaker>PREDSEDNIK MAG. PAVEL GANTAR:</speaker>

               <p>Hvala lepa. Obrazložitev glasu Anton Anderlič. Prosim.</p>
            </sp>
            <sp xml:id="SDZ5-Redna-12-2009-12-18.sp290">

               <speaker>ANTON ANDERLIČ:</speaker>

               <p>Obstaja resna verjetnost, da se motimo in to je, da gremo nazaj s tem, ko predlagamo
               zakon, s katerim bi vsakemu razumljivo obdavčili tiste elemente v državi, na cesti, v
               tem primeru avtomobile, motorje, ki bodo okolju manj prijazni, ki bodo spuščali v
               ozračje več CO2, več dušikovih izpustov in tudi trdih delcev. Vsi, ki bodo kupovali
               take avtomobile, taka prevozna sredstva, bodo imeli olajšave. In če to ni razumljivo,
               potem ne vem, kako se lotiti tega težkega vprašanja spraviti s cest vse tisto, kar
               onesnažuje, ali pa v čim večji meri, in na koncu v proračunu zagotoviti, če ne bodo
               taka vozila naprodaj in če ne bodo taka vozila kupljena, da bo lahko država sanirala
               posledice teh svobodnih odločitev, da vsak lahko kupi karkoli želi in se vozi po
               Sloveniji in onesnažuje. Za mene je samo to ključno vprašanje in verjamem, da bo ta
               zakon lahko prispeval k temu, da bomo nekaj teh ciljev dosegli. Če jih ne bomo, bom
               zagotovo glasoval za naslednjo spremembo, ki bo prispevala k tej plemeniti stvari, o
               kateri govorimo.</p>
            </sp>
            <sp xml:id="SDZ5-Redna-12-2009-12-18.sp291">

               <speaker>PREDSEDNIK MAG. PAVEL GANTAR:</speaker>

               <p>Hvala lepa. Obrazložitev glasu, Milenko Ziherl.</p>
            </sp>
            <sp xml:id="SDZ5-Redna-12-2009-12-18.sp292">

               <speaker>MILENKO ZIHERL:</speaker>

               <p>Hvala za besedo. Sam zakona ne bom podprl, kajti spominja me na tiste čase v zelo
               rosnih letih, ko smo z vedrom nosili vodo v morje in zmerili, koliko se je dvignila
               morska gladina. Na okoljski konferenci na Baliju, so lansirali moto "deluj lokalno,
               misli globalno". In ravno ta zakon je primer, kako z birokracijo lepo v celofan
               okoljskega osveščanja zavijemo davčno odiranje državljanov v smislu polnjenja zelo,
               zelo praznega državnega proračuna. Da se prične z ekologijo, z okoljem, s klimatskimi
               spremembami ukvarjati davkarija, medtem ko so pa resorna ministrstva za okolje,
               kmetijstvo, zdravstvo in tako naprej pa nimajo še nobenega programa, potem so zastonj
               vse resolucije, zastonj so vse dobre želje. Kot vemo, 40% izgubljamo na stavbah, na
               slabi izolaciji, samo 14% emisij pa povzroča promet. Poleg tega se pa sprašujem, v
               Ljubljani, ko avto stoji v prostem teku v koloni po celo uro, kaj se pa takrat dogaja
               z okoljem. Baje se je celo med vojno hitreje prišlo v Ljubljano, ko so bile stroge
               kontrole, kot pa sedaj. Ali smo že kaj storili, ali imamo že kakšno zakonodajo okrog
               privatnih kurišč, namesto centralnega ogrevanja in tako naprej. Tudi sam se zavzemam,
               da bi bilo bolje poenotenje taks po celi Evropski uniji in bi resnično plačali po
               porabljenem gorivu in po emitiranih izpustih.</p>
               <p>Zato ne bom podprl zakona.</p>
            </sp>
            <sp xml:id="SDZ5-Redna-12-2009-12-18.sp293">

               <speaker>PREDSEDNIK DR. PAVEL GANTAR:</speaker>

               <p>Je še želja za obrazložitev glasu? (Da.) Prosim za prijavo. Prosim za mir v dvorani.
               Obrazložitev glasu v svojem imenu ima Bogdan Barovič. Prosim za pozornost v
               dvorani.</p>
            </sp>
            <sp xml:id="SDZ5-Redna-12-2009-12-18.sp294">

               <speaker>BOGDAN BAROVIČ:</speaker>

               <p>Hvala za besedo. Še enkrat bom jasno in glasno povedal, da proti temu zakonu bom
               zaradi tega, ker njegov cilj ni čisto okolje, ampak polnjenje proračunske luknje in
               odiranje že tako obubožanih Slovenk in Slovencev. Utemeljil bom svojo trditev s tem,
               da so vse govorice o ničelni stopnji avtomobilov, ki porabijo do 110 gramov na 100
               metrov, zasnovane, vir podatkov avtokatalog vseh slovenskih, ponudnikov avtomobilov,
               november 2009. En sam avto.</p>
               <p>Če želite skrbeti za čisto okolje, kupite Volkswagen polo 1,6 TDI, ki je edini avto
               od vseh, ki ima 109 gramov na 100 kilometrov in z 0,5 oziroma z 2,5 davčno stopnjo pa
               obstaja en sam avto, to pa je škoda Fabia. Odlično, bravo, vsi Slovenci kupite polote
               in škodo Fabie in zrak bo čist. Čista laž in dokaz, če bi se malo potrudili. Večina
               avtomobilov, ki jih Slovenci vozimo, pa sodi, če greste v povprečju pogledati, v
               razred, ki ima za bencinske motorje 12 oziroma 16 ter za dizelske 16 in 20% stopnjo.
               Kot da pripravljavci tega zakona tega niso vedeli. Mene ne morejo nahecati.</p>
            </sp>
            <sp xml:id="SDZ5-Redna-12-2009-12-18.sp295">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu mag. Franc Žnidaršič.</p>
            </sp>
            <sp xml:id="SDZ5-Redna-12-2009-12-18.sp296">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod podpredsednik. Kolegice in kolegi. Sam bom ta zakon podprl
               prepričan, da bo vendarle izboljšal ozaveščenost ljudi pri tem, kakšne avte bodo
               kupovali in koliko bodo izpuščali strupov v ozračje. Ne boste verjeli, moja hčerka je
               pred kakšnimi 23 leti nosila vodo v morje, in se je dvignila za kakšnih 10
               centimetrov v eni uri in pol. Plima je bila, ampak nekateri ne vedo, da je. Tudi v
               tem primer utegne biti plima drugačnega ravnanja. Z majhnimi koraki utegnemo s
               spremembo tega zakona napredovati in doseči neko rast ozaveščenosti glede tega, kar
               počnemo. Če ne bomo začeli, nikoli ne bo uspeha. Tudi majhni koraki so potrebni in
               tale je eden takih. Zato bom ta zakon podprl. Hvala lepa.</p>
            </sp>
            <sp xml:id="SDZ5-Redna-12-2009-12-18.sp297">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu mag. Branko Grims.</p>
            </sp>
            <sp xml:id="SDZ5-Redna-12-2009-12-18.sp298">

               <speaker>MAG. BRANKO GRIMS:</speaker>

               <p>Veste, zakaj je v bližini obstoječe termoelektrarne jezerce, ki je v Sloveniji tako
               lepe modre barve? Ker je popolnoma mrtvo zaradi emisij, ki jih oddaja
               termoelektrarna, ker je pepel tega premoga visoko radioaktiven in ker se pri kurjenju
               v termoelektrarnah oddaja v okolje izjemno velika količina vseh mogočih škodljivih
               snovi. In pri tem je slovenski premog eden najslabših, ki, mimogrede, obstajajo. Iz
               tega razloga je jasno, če bi želeli resno urejati vprašanje prometa, potem bi se
               danes pogovarjali o zakonu, s katerim bi dodatno obremenili tovorni tranzit, ki je
               dejansko velik onesnaževalec, in ga preusmerjali na železnico. Tako pa z
               zaostrovanjem, dodatnim uvajanjem davkov bistveno dražite večino vozil, spreminjate
               Slovenijo v odlagališče rabljenih vozil iz preostalega dela Evrope in obenem
               napovedujete, da boste zahtevali zaostritev pogojev ekologije, pišete celo na
               zasedanje v Kopenhagen ter hkrati napovedujete izgradnjo novih blokov termoelektrarne
               na premog.</p>
            </sp>
            <sp xml:id="SDZ5-Redna-12-2009-12-18.sp299">

               <speaker>PREDSEDNIK DR. PAVEL GANTAR:</speaker>

               <p>Prosim, brez polemik, mag. Grims.</p>
            </sp>
            <sp xml:id="SDZ5-Redna-12-2009-12-18.sp300">

               <speaker>MAG. BRANKO GRIMS:</speaker>

               <p>To je čisto navadno ekološko sprenevedanje, zato bom glasoval proti.</p>
            </sp>
            <sp xml:id="SDZ5-Redna-12-2009-12-18.sp301">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, Zmago Jelinčič Plemeniti.</p>
            </sp>
            <sp xml:id="SDZ5-Redna-12-2009-12-18.sp302">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Zavedati se je treba, da vladno gospodo vozijo šoferji
               in varnostniki. In gospodje iz vladne koalicije ne plačujejo davkov za te avtomobile,
               pač pa tudi za te avtomobile plačujemo davke mi vsi. Seveda, gospodom je vseeno,
               treba je napolniti državno malho. Malho je treba polniti tam, kjer se najlažje da -
               pri raji, pri ljudeh, ki kimajo, ki so podložni, ki so hlapčevski in jih je treba
               stiskati do končne meje. Končna meja je še daleč, si mislijo gospodje z Vlade, dajmo
               Slovenceljne še malo zategniti. In jih zategujejo tudi pri tem zakonu. Pričakujem, da
               bodo v kratkem napovedali, da bodo nižali hitrosti avtomobilov in bomo potem dobili
               ideje, dajmo se vozit s konjsko vprego ali pa peš, ali pa si mogoče kupimo kotalke in
               take zadeve. Tudi to pričakujem od te vlade. Da bi pa zahtevali, da gredo kamioni na
               železnico, to pa ne! Zaradi tega, ker nekdo dobiva mastne denarce v žep oziroma več
               njih iz tega kosa. In poglejmo sprenevedanje! Tule se prerivate za izpuste
               avtomobilskih plinov, gradili boste pa nov blok termoelektrarne Šoštanj, ki bo v enem
               mesecu bruhnila toliko svinjarije v zrak kot vsi slovenski osebni avtomobili v enem
               letu. To je pa vaše sprenevedanje. Seveda je pa pri tej termoelektrarni Šoštanj
               ogromen kos pogače, ki se je zvišal že od 600 milijonov evrov na milijardo in nekaj
               sto milijonov evrov. In seveda tudi to bomo plačali in požegnali. Treba je pač
               "nafutrati" lačno, požrešno vladno pošast.</p>
            </sp>
            <sp xml:id="SDZ5-Redna-12-2009-12-18.sp303">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu Franc Pukšič.</p>
            </sp>
            <sp xml:id="SDZ5-Redna-12-2009-12-18.sp304">

               <speaker>FRANC PUKŠIČ:</speaker>

               <p>Hvala lepa.</p>
            </sp>
            <sp xml:id="SDZ5-Redna-12-2009-12-18.sp305">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani.</p>
            </sp>
            <sp xml:id="SDZ5-Redna-12-2009-12-18.sp306">

               <speaker>FRANC PUKŠIČ:</speaker>

               <p>Strinjam se s tistimi, ki pravijo, dokler so ljudje glasni, ko jih obdavčuješ ali
               stiskaš, še ni tako hudo. Hujše je, ko bodo utihnili. In ko bo ta opozicija tiho,
               takrat bo koalicija spoznala, da je nekaj narobe. Dokler pa bomo v opoziciji
               opozarjali na nepravilnosti, pa žal slovenskemu narodu ne delamo dobro, ker koalicija
               pripravlja že novi davek, in sicer takoj po novem letu tudi davek na "bicikle" in peš
               hojo. To bo seveda nova paradigma za leto 2010. Naslednji korak je ali pa koalicija
               se je očitno odločila, da tisti, ki še imajo službe in bodo hodili v službe, jih bodo
               obdavčili do onemoglosti, tisti, ki pa seveda tega več nimajo, pa bodo še svoja
               lastna premoženja morali predati verjetno nekaj posameznikom, ki so v tej državi v
               zadnjih petnajstih, dvajsetih letih postali bogati tako, da te postane sram. Resnično
               je katastrofalno in kot je kolega Battelli povedal, ves tisti srednji razred, tisto,
               kar dejansko ljudje rabijo za prevoz, tisto, kar doslej ni bilo obdavčeno, se s tem
               zakonom obdavčuje. In ni pošteno, da jim sporočamo oziroma dajemo državljankam in
               državljanom takšno darilo pred novim letom.</p>
            </sp>
            <sp xml:id="SDZ5-Redna-12-2009-12-18.sp307">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Pardon. Še želite obrazložitev glasu? Še enkrat prosim za
               prijavo.</p>
            </sp>
            <sp xml:id="SDZ5-Redna-12-2009-12-18.sp308">

               <speaker>BOJAN KONTIČ:</speaker>

               <p>Hvala lepa, gospod predsednik za opozorilo, ker nisem bil več prepričan, da govorimo
               o temu davku. Ko sem poslušal obrazložitev glasu zadnjo uro, vse ostalo je bilo
               navedeno, samo o davku je bilo zelo malo govora.</p>
               <p>Naj povem, da bom glasoval za predlog, ki smo ga danes popoldne obravnavali in danes
               o njem odločamo, ker si želim živeti v čistejšem okolju. Iz tega razloga si želim
               tudi kvalitetnejši zrak v dolini, iz katere prihajam. Tukaj je bila izrečena groba
               laž v parlamentu, lahko je pa tudi nepoznavanje ampak jaz mislim, da je bolj laž,
               glede na izkušnjo, ki jo imam.</p>
               <p>V obrazložitvi je bilo povedano, gospod... .../Oglašanje iz klopi./... Zdaj
               predlagam, da se vidva zmenita, pa bom jaz kasneje...</p>
            </sp>
            <sp xml:id="SDZ5-Redna-12-2009-12-18.sp309">

               <speaker>PREDSEDNIK DR. PAVEL GANTAR:</speaker>

               <p>Prosim za mir v dvorani, nihče se ne bo pogovarjal mimo predsedujočega.</p>
            </sp>
            <sp xml:id="SDZ5-Redna-12-2009-12-18.sp310">

               <speaker>BOJAN KONTIČ:</speaker>

               <p>Hvala lepa, gospod predsednik.</p>
               <p>Še enkrat poudarjam, da je bila izrečena laž, laž o tem, da imamo v šaleški dolini,
               ker drugje ni jezer, ki so posledica izkopavanja premoga, mrtva jezera, da so ta
               jezera modre barve. Ta jezera že dolgo niso več mrtva, niso modre barve...</p>
            </sp>
            <sp xml:id="SDZ5-Redna-12-2009-12-18.sp311">

               <speaker>PREDSEDNIK DR. PAVEL GANTAR:</speaker>

               <p>Gospod Kontič, to bi bila replika, ampak replika ni možna.</p>
            </sp>
            <sp xml:id="SDZ5-Redna-12-2009-12-18.sp312">

               <speaker>BOJAN KONTIČ:</speaker>

               <p>Ni replika ampak z obrazložitvijo glasu zavračam laži in ker želim živeti v zdravem
               okolju, bom ta zakon tudi podprl.</p>
            </sp>
            <sp xml:id="SDZ5-Redna-12-2009-12-18.sp313">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Glasujemo. Navzočih je 71 poslank in poslancev, za je glasovalo 40, proti 29.</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>5. točko dnevnega reda, to je s tretjo obravnavo
                  Predloga zakona o spremembah in dopolnitvah Zakona o igrah na srečo.</title>
               Prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zakon neusklajen.</p>
               <p>Glasujemo. Navzočih je 74 poslank in poslancev, za 53, proti 20.</p>
               <p>(Za je glasovali 53.) (Proti 20.)</p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 20. točko dnevnega reda - z obravnavo Predloga zakona o
                  spremembah in dopolnitvah Zakona o Skladu kmetijskih zemljišč in gozdov Republike
                  Slovenije v okviru skrajšanega postopka.</title> Nadaljujemo z drugo obravnavo, to je
               z odločanjem o vloženih amandmajih.</p>
               <p>Prehajamo na odločanje o amandmaju Poslanske skupine SLS k 3. členu. Glasujemo.
               Navzočih je 74 poslank in poslancev, za 25, proti 47.</p>
               <p>(Za je glasovali 25.) (Proti 47.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SLS k 4. členu. Glasujemo.
               Navzočih je 75 poslank in poslancev, za 25, proti 48.</p>
               <p>(Za je glasovali 25.) (Proti 48.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SLS k 6. členu. Glasujemo.
               Navzočih je 74 poslank in poslancev, za 24, proti 47.</p>
               <p>(Za je glasovali 24.) (Proti 47.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SLS k 7. členu. Glasujemo.
               Navzočih je 75 poslank in poslancev, za 24, proti 48.</p>
               <p>(Za je glasovali 24.) (Proti 48.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SLS k 12. členu. Glasujemo.
               Navzočih je 75 poslank in poslancev, za 25, proti 47.</p>
               <p>(Za je glasovali 25.) (Proti 47.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine SLS k 16. členu. Glasujemo.
               Navzočih je 75 poslank in poslancev, za 25, proti 48.</p>
               <p>(Za je glasovali 25.) (Proti 48.)</p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka. Prehajamo na tretjo obravnavo predloga zakona. Ker k drugi
               obravnavi predlagani amandmaji niso bili sprejeti, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine Slovenske ljudske stranke ima Franc
               Bogovič. Prosim.</p>
            </sp>
            <sp xml:id="SDZ5-Redna-12-2009-12-18.sp314">

               <speaker>FRANC BOGOVIČ:</speaker>

               <p>V Poslanski skupini Slovenske ljudske stranke smo se ves čas sprejemanja tega zakona,
               od poletja pa vse do konca leta, trudili, da bi s svojimi prizadevanji tudi ob
               upoštevanju in pa prisluhnitvi različnih mnenj tistih, ki se s kmetijstvom ukvarjajo,
               tistih, ki jim ni vseeno, kaj se bo s kmetijstvom zgodilo, smo poskušali ta zakon do
               neke mere popraviti.</p>
               <p>Žal ugotavljam, da so bila vsa prizadevanja neuspešna in zato v Slovenski ljudski
               stranki nikakor ne bomo podprli novele tega zakona. Razlogi, zakaj jih ne podpiramo,
               so zelo jasni. Prvi je ta, da smo trdno prepričani, da ta zakon v ničemer, in res
               prav v ničemer, ne izboljšuje ukrepov zemljiške politike in osnovnega namena in
               osnovnega orodja, ki ga ima Vlada, ki ga ima minister, ki ga ima država, da bi se
               zemljiška politika v Sloveniji izboljšala, je bila v tem delu zapravljena. Nič ne
               bomo naredili na zaokroževanju kmetij z novelo tega zakona, nič ne bomo naredili na
               možnosti, da bi hribovske kmetije pridobile kakšen hektar gozda v upravljanje, da bi
               lažje preživele v teh težkih časih. Še več od tega. V tem zakonu sprejemamo ureditve,
               s katerimi se po našem trdnem prepričanju v popolnosti ukinja nadzor javnosti in pa
               tudi javnost dela sklada, kajti s tem, ko se vsi organi sklada povsem imenujejo
               znotraj Vlade, po diktatu ali pa po navodilih ministra, mislim, da je ta javnost in
               pa kontrola v tem delu v veliki meri ogrožena in ne vidimo razloga, zakaj bi se to
               zgodilo.</p>
               <p>Drugo kar je, prepričani smo, da bo novela zaradi finančnih groženj delno v danes
               sprejetih novelah, delno pa tudi v že prej sprejetih obremenitvah s strani izplačil
               za denacionalizacijske upravičence, ta sklad naredila iz finančno neodvisnega sklada
               v sklad, ki bo dan na milost in nemilost vsakokratnega proračuna. S tem smo trdno
               prepričani, da se osnovni namen tega sklada ne bo izvrševal, kajti v takšni koaliciji
               in pa v takšni podpori, kot ga ima kmetijstvo sedaj, sem trdno prepričan, da ga v
               naslednjih letih s posebnimi sredstvi se ne bo dokapitaliziralo oziroma dopolnil.
               Tretja zadeva, zaradi katere tudi nasprotujemo temu zakonu, je tudi to, da je po
               priporočilih in tudi po pogovorih z gozdarsko stroko narejen velik korak v tej smeri,
               da se v svetu v Evropi zelo priznana gozdarska stroka, ki jo imamo v Sloveniji,
               počasi začne razkrajati.</p>
               <p>Mi ne želimo tega podpreti in tudi ne želimo sprejeti odgovornosti posledic tako
               spremenjenega sklada.</p>
            </sp>
            <sp xml:id="SDZ5-Redna-12-2009-12-18.sp315">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu poslanske skupine SNS Srečko Prijatelj,
               prosim.</p>
            </sp>
            <sp xml:id="SDZ5-Redna-12-2009-12-18.sp316">

               <speaker>SREČKO PRIJATELJ:</speaker>

               <p>Spoštovani! Sklad je brez nadzora. Ta Državni zbor je ustanovil Sklad kmetijskih
               zemljišč, vendar pa pristojnosti in kontrolo nad skladom nima nihče. Direktor je
               odgovoren pred zakonom za zakonitost poslovanja, ampak to je tudi vse. Danes, če
               potrdimo ta zakon, in mi ga bomo potrdili, potem bomo prenesli pristojnost in
               odgovornost nad delom sklada na kmetijsko ministrstvo in preprečili bomo svinjarije,
               ki se dogajajo. Včeraj je bila v bistvu okrogla miza predstavnikov ministrstev,
               inšpektorata in kmetijske zbornice. V Kopru so spregovorili o tem, kaj lahko sklad
               naredi v bistvu negativnega v okolju. V koprski občini se dogajajo čudne stvari, ne v
               koprski, na Primorskem na sploh. 250.000 kubičnih metrov materiala lahko posameznik
               odlaga kjerkoli si bodi. Najlažje je odložiti ta odpadni gradbeni material na
               kmetijskih zemljiščih. In to se dogaja. Midva sva bila oba z državno sekretarko na
               tej okrogli mizi. In dejstvo je, da je Finali trading, podjetje, ki to izvaja, ta
               nedovoljeni poseg v naravo, ogrozilo, ekološko onesnažilo okolje, celo dolino Drnice,
               in to je vodozbirno območje. Tudi bivši minister za promet je tam doma, pa ni upal
               nič o tem reči, gospod Pavliha. Bil je tiho do danes, ko smo to v bistvu pripeljali
               na to raven, da razpravljamo o tem. Tudi okoljski minister je bil vprašan, pol ure je
               razlagal, kakšne nepravilnosti se tam dogajajo, kakšne zakonske neskladnosti in tako
               naprej, ampak odprava krivic in povrnitev v prvotno stanje v tem okolju se nikoli ne
               bo zgodila, ker ni odločbe temu gospodu, ki je dobival nepovratna sredstva, več sto
               tisoč evrov je dobil za sanacijo, tja je navozil svinjarijo in to bo tudi tam pustil.
               Država mu je še to plačala pod pretvezo hidromelioracije. In to se dogaja ne samo v
               tem primeru, še v kakšnem drugem primeru. In kdo je v bistvu dal gospodu zemljišče v
               najem? Sklad kmetijskih zemljišč, ki bo od tega dvignil roke. Z današnjim zakonom se
               bo v bistvu tovrstno nezakonsko početje preprečilo, kajti jutri dobivamo odgovorno
               osebo, to je minister za kmetijstvo, in naslednji dan bom jaz že pri njem, ko bo ta
               zakon pravnomočno veljaven, da ga povprašam po tem, kako bomo to zadevo sanirali. Ne
               samo v tem primeru, tudi v drugih primerih.</p>
            </sp>
            <sp xml:id="SDZ5-Redna-12-2009-12-18.sp317">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 76 poslank in poslancev, za je glasovalo 50, proti
               6.</p>
               <p>(Za je glasovalo 50.) (Proti 6.)</p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga zboru, da na podlagi 153. člena
               Poslovnika Državnega zbora sprejme naslednji sklep: Zakonodajno-pravna služba
               pripravi uradno prečiščeno besedilo zakona o Skladu kmetijskih zemljišč in gozdov
               Republike Slovenije. Glasujemo. Navzočih je 76 poslank in poslancev, za je glasovalo
               69, proti 5.</p>
               <p>(Za je glasovalo 69.) (Proti 5.)</p>
               <p>Ugotavljam, da je ta sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>21. točko dnevnega reda,</title> to je z <title>obravnavo
                  Predloga zakona o spremembi Zakona o kmetijskih zemljiščih v okviru skrajšanega
                  postopka.</title> Prehajamo na odločanje o naslednjem predlogu sklepa: Predlog zakona
               o spremembi Zakona o kmetijskih zemljiščih ni primeren za nadaljnjo obravnavo. Robert
               Hrovat v imenu Poslanske skupine Slovenske demokratske stranke, obrazložitev
               glasu.</p>
            </sp>
            <sp xml:id="SDZ5-Redna-12-2009-12-18.sp318">

               <speaker>ROBERT HROVAT:</speaker>

               <p>Hvala lepa za besedo, gospod predsednik. Danes smo priča še enemu zakonu v nizu
               zakonov, ki jih Slovenska demokratska stranka predlaga za izboljšanje razmer na vseh
               področjih. Dejstvo je, da gre za spremembo le enega člena. Vesel sem, da smo danes
               prišli do skupne ugotovitve, da je ta rešitev dobra in da se s to rešitvijo vsi
               strinjamo. Vse poslanske skupine ste izrazile podporo temu zakonu oziroma rešitvi,
               seveda pa ste koalicijske stranke odrekle podporo zakonu zaradi tega, ker je
               predlagatelj Slovenska demokratska stranka. In to ni dobro.</p>
               <p>Kaj želimo? Želimo poenostaviti postopke, lažjo in bolj življenjsko rešitev uvedbe
               komasacijskega postopka. Želimo zmanjšati odstotek tistih, ki morajo dati soglasje z
               80 na 67. Najbolj zanimivo pri vsem tem je sprenevedanje, da zakon, ki smo ga
               predlagali mi kot Slovenska demokratska stranka, ne bo podprt samo zaradi tega, ker
               smo predlagatelji mi. Dejstvo je, da je minister sam rekel, da je rešitev dobra in da
               bo enako rešitev vključil tudi v spremembo zakonodaje, o kateri se govori že, bom
               rekel, malo manj kot eno leto. Mi smo ta zakon že enkrat vložili - z enakim besedilom
               in je bil takrat arogantno zavrnjen. Podobno se bo zgodilo danes, vendar to ni dobro.
               Pričakujemo ta predlog zakona, ki ga pripravlja ministrstvo, torej predlog zakona o
               kmetijskih zemljiščih, ki naj bi celovito urejal vso zadevo. Bil je že na javni
               obravnavi, bil je že dvakrat na spletu, zdaj je bil že dvakrat potegnjen nazaj.
               Očitno je, da imate težave s tem zakonom in očitno je, da bo komasacijski postopek še
               vedno tekel na podoben način, kot teče zdaj, da mora biti 80% tistih, ki so udeleženi
               "za". In to je veliko. S tem se strinja stroka, da je to problem, s tem se strinja
               Državni svet, s tem se strinja Kmetijsko-gozdarska zbornica, le koalicija temu
               nasprotuje. In enostavno ne razumem, zakaj vztrajate z nekimi obrazložitvami, da ta
               zakon ni primeren za nadaljnjo obravnavo. Ta dikcija, je bilo danes jasno rečeno s
               strani ministra, bo točno enaka dikcija v zakonu, ki ga on pripravlja. Ampak danes
               boste zavrnili zakon samo iz enega preprostega razloga, ker je predlagatelj Slovenska
               demokratska stranka. In to ni dobro.</p>
            </sp>
            <sp xml:id="SDZ5-Redna-12-2009-12-18.sp319">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ja, prosim, obrazložitev glasu v imenu Poslanske skupine LDS ima mag. Borut
               Sajovic.</p>
            </sp>
            <sp xml:id="SDZ5-Redna-12-2009-12-18.sp320">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>V Poslanski skupini LDS bomo zakon o kmetijskih zemljiščih zavrnili, kajti s to
               rešitvijo je približno tako kot z avtomobilom, imeli bi dobro karoserijo, ne pa
               motorja in pa ne koles. Da se izpelje postopek komasacije na kmetijskih zemljiščih je
               seveda potrebno spremeniti še bistveno več drugih zadev o upravnem postopku kot samo
               število soglasij lastnikov iz 80 na 67. Predlog iz 80 na 67% je korekten, zagotovo bo
               vsebovan v novem zakonu, plus tega pa še štiri, pet rešitev, ki so potrebne zato, da
               bodo komasacije, ki so slovenskemu kmetijstvu prepotrebne, končno stekle. Ni problem,
               ali bo zakon o kmetijskih zemljiščih prišel na svetlo štirinajst dni prej ali tri
               tedne kasneje, važno je, da pripravimo domišljen in pa dober zakon, ki bo situacijo
               tudi z vsebovanjem vaše pozitivne rešitve spravil, jaz upam, da na bolje. Hvala lepa.
            </p>
            </sp>
            <sp xml:id="SDZ5-Redna-12-2009-12-18.sp321">

               <speaker>PREDSEDNIK MAG. PAVEL GANTAR:</speaker>

               <p>Hvala lepa. Glasujemo. Navzočih je 77 poslank in poslancev, za 46, proti 29.</p>
               <p>(Za je glasovali 46.) (Proti 29.)</p>
               <p>Ugotavljam, da je zbor sklep sprejel. Zato je zakonodajni postopek o predlogu zakona
               končan. S tem zaključujem to točko dnevnega reda.</p>
               <p>Nadaljujemo s <title>prekinjeno 22. točko dnevnega reda - z obravnavo Predloga zakona o
                  spremembah Zakona o registraciji istospolne partnerske skupnosti, skrajšani
                  postopek.</title> Prehajamo na odločanje o naslednjem predlogu sklepa:</p>
               <p>Predlog zakona o spremembah Zakona o registraciji istospolne partnerske skupnosti ni
               primeren za nadaljnjo obravnavo.</p>
               <p>Obrazložitev glasu v imenu Poslanske skupine SDS, France Cukjati. Prosim.</p>
            </sp>
            <sp xml:id="SDZ5-Redna-12-2009-12-18.sp322">

               <speaker>FRANCE CUKJATI:</speaker>

               <p>Hvala za besedo. Slovenska demokratska stranka bo nasprotovala temu predlogu, s
               katerim se želi izničiti oziroma zaustaviti sprejemanje zakona. Prvič zaradi tega,
               ker naš predlog dobesedno sledi zahtevi Ustavnega sodišča, kjer je tudi Ustavno
               sodišče samo že odločilo s posebno dikcijo, ki smo jo mi dobesedno uporabili in
               Ustavno sodišče zagotovo ni odločilo nekaj, kar je v nasprotju z zakonom. Glede na
               to, da je Slovenska ljudska stranka tudi izboljšala naše besedilo na predlog
               Zakonodajno-pravne službe, je še toliko več možnosti in pa opravičila, da bi se
               postopek nadaljeval. Predvsem pa želimo s tem zakonom preprečiti oziroma onemogočiti,
               da bi koalicija padla v skušnjavo, da prepreči referendum o družinskem zakoniku. V
               obrazložitvi je bilo slišati....</p>
            </sp>
            <sp xml:id="SDZ5-Redna-12-2009-12-18.sp323">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani.</p>
            </sp>
            <sp xml:id="SDZ5-Redna-12-2009-12-18.sp324">

               <speaker>FRANCE CUKJATI:</speaker>

               <p>... da želi Vlada oziroma koalicija tudi to drobno spremembo, na katero opozarja
               Ustavno sodišče, gre za en sam člen oziroma še nekaj stavkov, želi rešiti Vlada v
               družinskem zakoniku, ki je zelo obsežen prav zaradi tega, tako je bilo slišati in
               opaziti, da bi se s tem preprečil referendum. Pri tako obsežnem in tako občutljivem
               zakoniku, kot je družinski zakonik, občutljivem za vse nas, za nas, naše otroke, naše
               vnuke, pri takem zakoniku, ki tako posega v intimo naroda bi pa vendarle morali
               spoštovati voljo večine in ga tudi oblikovati tako, da preživi oziroma da prenese
               vsako referendumsko preverbo. Mi upamo, da kljub temu, če boste zavrnili ta zakon in
               boste skušali na tak način preprečiti referendum, da bo vendarle Ustavno sodišče
               toliko trezno in bo zaščitilo pravico do referenduma in preprečilo, da se na tako
               pritlehen način z zlorabo prava preprečuje osnovna ustavna pravica, ki jo Ustava v 3.
               členu zagotavlja ljudem, da odločajo o pomembnih stvareh tudi neposredno in predvsem
               neposredno, in to je na referendum. Mi bomo seveda zato zavrnili tak predlog, s
               katerim želite ustaviti ta proces in zaščititi svojo samovoljo, da bi preprečili
               referendum.</p>
            </sp>
            <sp xml:id="SDZ5-Redna-12-2009-12-18.sp325">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 75 poslank in poslancev, za je glasovalo 42, proti
               31.</p>
               <p>(Za je glasovalo 42.) (Proti 31.)</p>
               <p>Ugotavljam, da je zbor sklep sprejel, zato je zakonodaji postopek o predlogu zakona
               končan.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>23. točko dnevnega reda,</title> to je z <title>obravnavo
                  Predloga zakona o dopolnitvi Zakona o pokojninskem in invalidskem zavarovanju v
                  okviru skrajšanega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvi
               Zakona o pokojninskem in invalidskem zavarovanju ni primeren za nadaljnjo
               obravnavo.</p>
               <p>Glasujemo. Navzočih je 75 poslank in poslancev, za je glasovalo 42, proti 30.</p>
               <p>(Za je glasovalo 42.) (Proti 30.)</p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>10. točko dnevnega reda - tretja obravnava Predloga zakona
                  o spremembah in dopolnitvah Zakona o elektronskih komunikacijah, redni postopek.</title>
               </p>
               <p>Državni zbor je v sredo, 16. decembra 2009, opravil drugo obravnavo navedenega
               predloga zakona. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, je zbor na predlog predlagatelja zakona sklenil,
               da bo na podlagi prvega odstavka 138. člena Poslovnika Državnega zbora še na tej seji
               opravil tretjo obravnavo predloga zakona. Ugotavljam, da k predlogu zakona za tretjo
               obravnavo ni bilo vloženih amandmajev. Obveščam vas, da me Zakonodajno-pravna služba
               oziroma Vlada nista opozorili, da bi bil zaradi sprejetih amandmajev predlog zakona
               neusklajen.</p>
               <p>Prehajamo na odločanje o predlogu zakona. Glasujemo. Navzočih je 76 poslank in
               poslancev, za je glasovalo 50, proti 25.</p>
               <p>(Za je glasovalo 50.) (Proti 25.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>2. točko dnevnega reda - tretja obravnava Predloga
                  zakona o spremembah in dopolnitvah Zakona o davčnem postopku, redni postopek.</title>
               </p>
               <p>Spoštovane kolegice in kolegi, prosil bi za malo posluha in pozornosti, da pripeljemo
               glasovanje, kot je treba, do konca. Priložnost za klepet in veselje bo pozneje.
               Prosim!</p>
               <p>Državni zbor je v sredo, 16.12.2009, opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je zbor na predlog predlagateljev zakona sklenil, da bo
               na podlagi prvega odstavka 180. člena Poslovnika zbora še na tej seji opravil tretjo
               obravnavo predloga zakona. Ugotavljam, da k predlogu zakona za tretjo obravnavo ni
               bilo vloženih amandmajev.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi sprejetih amandmajev predlog zakona neusklajen. Prehajamo na odločanje o
               predlogu zakona.</p>
               <p>Glasujemo. Navzočih je 75 poslank in poslancev, za je glasovalo 54, proti nihče.</p>
               <p>(Za je glasovalo 54.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nismo še končali z glasovanjem, prosim, za pozornost.</p>
               <p>Nadaljujemo s <title>prekinjeno 33. točko dnevnega reda,</title> to je <title>Mandatno-volilne zadeve.</title> Odbor bo v okviru te točke obravnaval predlog sklepa
               o razrešitvi podpredsednika in o imenovanju predsednika in podpredsednika Odbora za
               gospodarstvo. Predlog sklepa sta v obravnavo zboru predložila Poslanska skupina
               Socialnih demokratov in nepovezani poslanec Vili Rezman. Prehajamo na odločanje o
               predlogu sklepa, s katerim se v Odboru za gospodarstvo razreši podpredsednik Matjaž
               Han iz Poslanske skupine Socialnih demokratov ter se hkrati imenuje za predsednika
               tega odbora. Za podpredsednika odbora se imenuje nepovezani poslanec Vili Rezman.</p>
               <p>Glasujemo. Navzočih je 72 poslank in poslancev, za je glasovalo 70, proti nihče.</p>
               <p>Ugotavljam, da je zbor predlagani sklep sprejel.</p>
               <p>S tem zaključujem to točko dnevnega reda.</p>
               <p>Prekinjam 12. sejo zbora, ki jo bomo nadaljevali v ponedeljek, 11. januarja 2010, ob
               9.00 uri. Prosim vas, da iz dvorane odnesete vsa gradiva, računalnike in vse, kar
               imate, ker bomo dvorano pripravili za slovesnost v torek. Hvala lepa. <title>(SEJA JE
                  BILA PREKINJENA 18. DECEMBRA 2009 OB 19.36.)</title>
               </p>
            </sp>
         </div>
      </body>
   </text>
</TEI>
