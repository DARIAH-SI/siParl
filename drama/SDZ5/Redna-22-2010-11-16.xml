<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-22-2010-11-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|CD4051EF753FB39DC12578240035A6C8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=CD4051EF753FB39DC12578240035A6C8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-22-2010-11-16.DZ" n="22">
               <name>Redna</name>
               <date when="2010-11-16"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-22-2010-11-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="session">Nadaljevanje 22. seje</stage>
            <stage type="date">(16. november 2010)</stage>
            <stage type="chairman">Sejo je vodil Miran Potrč, podpredsednik Državnega zbora.</stage>
            <stage type="time">Seja se je začela ob 11.24.</stage>


            <sp xml:id="SDZ5-Redna-22-2010-11-16.sp1">

               <speaker>PODPREDSEDNIK MIRAN POTRČ:</speaker>

               <p>Spoštovane poslanke in poslanci, kolegice in kolegi, gospa in gospodje, gospod
               minister, državna sekretarka!</p>
               <p>Začenjam z nadaljevanjem 22. seje Državnega zbora. Obveščen sem, da se današnjega
               nadaljevanja seje ne moreta udeležiti poslanca Branko Grims in Jakob Presečnik. Vse
               lepo pozdravljam.</p>
               <p>Prehajamo na <title>14. TOČKO DNEVNEGA REDA – PONOVNO ODLOČANJE O ZAKONU O IZENAČEVANJU
                  MOŽNOSTI INVALIDOV.</title>
               </p>
               <p>Državni svet je na svoji 24. izredni seji, 2. novembra 2010, zahteval, da Državni
               zbor na podlagi tretje alineje prvega odstavka 97. člena Ustave Republike Slovenije
               pred razglasitvijo ponovno odloča o Zakonu o izenačevanju možnosti invalidov. Za
               obrazložitev zahteve Državnega sveta dajem besedo predstavniku Državnega sveta,
               gospodu Borisu Šuštaršiču.</p>
               <p>Izvolite.</p>
            </sp>
            <sp xml:id="SDZ5-Redna-22-2010-11-16.sp2">

               <speaker>BORIS ŠUŠTARŠIČ:</speaker>

               <p>Spoštovani gospod predsednik, spoštovani gospod minister, spoštovane poslanke,
               spoštovani poslanci!</p>
               <p>Zakon o izenačevanju možnosti je za slovenske invalide zelo pomemben in tudi bistveno
               dopolnjuje sistem slovenskega invalidskega varstva. To je eden od redkih zakonov, ki
               je bil na nivoju državne uprave in vlade pripravljen v popolnem soglasju z
               uporabniki, to je s slovenskimi invalidi, kljub temu da zajema samo en del nujnih
               pravic, ker pač nimamo več na razpolago javnih finančnih sredstev, je večina
               invalidov konsenzualno ta zakon v celoti podprla. Ko pa je ta zakona prišel v Državni
               zbor, se pristojna Zakonodajno-pravna služba ni zadržala samo na pregledu tega zakona
               in njegove skladnosti glede ustave in zakonodaje, ampak je prešla to mejo in se
               spustila tudi v definiranje invalidskega varstva in invalidskih organizacij na
               področju civilne družbe. Tukaj je nastalo štiri oziroma pet bistvenih napak, ki so
               tudi razlog, na osnovi katerega je Državni svet izrekel odložilni veto na ta zakon.
               Gre za opustitev definicije, ki je že bila v zakonu in usklajena na nivoju Vlade, da
               so opustitve primernih prilagoditev diskriminatorno dejanje. To je eno od ključnih
               vprašanj sodobne državne, invalidske politike na nivoju EU.</p>
               <p>Druga stvar je, kako invalidi volijo svoje predstavnike. Tukaj sta sedaj v zakonu dve
               napaki. Prva temelji na opustitvi načela prostovoljnosti, namreč zakon je sedaj tako
               definiran, da pravzaprav obvezuje vse invalidske organizacije, da morajo
               participirati, čeprav je celotni sistem od ustave navzdol grajen na prostovoljnosti
               vzdrževanja in delovanja invalidskih organizacij. Drugi princip, ki je bil tukaj
               opuščen oziroma poteptan, je pa princip avtonomnosti civilne družbe, kajti invalidi v
               civilni družbi so popolnoma avtonomni po naši ustavi in sistemski zakonodaji, kako
               volijo svoje predstavnike, in jim zakon ne more predpisovati meril za to
               ravnanje.</p>
               <p>Svet za invalide Republike Slovenije ima nezadostne pristojnosti glede prevzete
               obveznosti slovenske države glede implementacije in kontrole nad izvajanjem
               Konvencije o pravicah invalidov, kajti 33. člen te konvencije, ki jo je Slovenija
               seveda sprejela in je pri nas veljavna, zavezuje, da država na tem področju vzpostavi
               nek neodvisen organ, ki ima približno enake atribute, kot jih ima varuh človekovih
               pravic. Iz tega organa je bil izločen predstavnik invalidskih podjetij, čeprav je to
               v Sloveniji zelo pomemben segment realnega ekonomskega sektorja. Za primer vam lahko
               povem, da vsi zaposleni v invalidskih podjetjih predstavljajo približno velikost treh
               Preventov. Zakaj je argumentirala Zakonodajno-pravna služba, da je to treba izločiti,
               je nerazumljivo, kajti tisti invalidi, ki so integrirani v realno delovno in socialno
               okolje, seveda ne rabijo nobenega predstavništva preko invalidskih podjetij.</p>
               <p>Nazadnje bi še omenil javna naročila za center za gluhe in naglušne. To je način, ki
               bo prinesel bistveno večje stroške in bi morali uporabiti bolj racionalno obliko.</p>
               <p>Spoštovane poslanke in poslanci! Naprošam vas v imenu slovenskih invalidov, da
               glasujete tako, da se bodo te napake, te pomanjkljivosti uredile znotraj slovenskega
               parlamentarnega sistema. Hvala lepa za pozornost.</p>
            </sp>
            <sp xml:id="SDZ5-Redna-22-2010-11-16.sp3">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Šuštaršič.</p>
               <p>Zahtevo za ponovno odločanje je obravnaval Odbor za delo, družino, socialne zadeve in
               invalide kot matično delovno telo. Besedo dajem predsednici odbora dr. Andreji Črnak
               Meglič.</p>
            </sp>
            <sp xml:id="SDZ5-Redna-22-2010-11-16.sp4">

               <speaker>DR. ANDREJA ČRNAK MEGLIČ:</speaker>

               <p>Hvala lepa, gospod podpredsednik. Ponovno vsi skupaj lepo pozdravljeni!</p>
               <p>Odbor za delo, družino, socialne zadeve in invalide je na svoji 21. nujni seji dne
               10. 11. 2010 obravnaval zahtevo Državnega sveta, da Državni zbor ponovno odloča o
               Zakonu o izenačevanju možnosti invalidov, ki ga je Državnemu zboru predložila Vlada
               in ga je le-ta sprejel na 21. seji 26. 10. 2010.</p>
               <p>Seji odbora so prisostvovali predlagatelji zahteve, predstavnice Vlade in
               predstavnica Zakonodajno-pravne službe. Odbor je prejel naslednja gradiva: zahtevo
               Državnega sveta, mnenje Zakonodajno-pravne službe, mnenje Vlade in pripombe k mnenju
               Vlade k zahtevi, da Državni zbor ponovno odloča o Zakonu o izenačevanju možnosti
               invalidov.</p>
               <p>Mnenje Zakonodajno-pravne službe, ki se v zvezi z zahtevo glede na svoje pristojnosti
               ne opredeljuje do utemeljitev Državnega sveta, ki se nanašajo na vsebinska vprašanja,
               temveč le do navedb Državnega sveta, ki so pravne narave, je na seji odbora podrobno
               predstavila predstavnica Zakonodajno-pravne službe.</p>
               <p>Odbor je prejel tudi mnenje Vlade, ki ga je na seji odbora predstavila predstavnica
               Vlade. V njem so podrobneje pojasnjeni razlogi, zaradi katerih Vlada zavrača
               posamezne navedbe Državnega sveta. V svojem mnenju pa se je Vlada strinjala tudi z
               mnenjem Zakonodajno-pravne službe Državnega zbora, ki je bilo podano na predlog
               zakona.</p>
               <p>Predstavnik Državnega sveta je v uvodni obrazložitvi podrobneje predstavil razloge za
               zahtevo po ponovnem odločanju o zakonu, v nadaljevanju pa sta mnenje Vlade in mnenje
               Zakonodajno-pravne službe predstavili še bolj podrobno predstavnici obeh teles.</p>
               <p>V krajši razpravi je bilo izpostavljeno stališče, da obravnavani zakon predstavlja
               enega najpomembnejših zakonov na področju invalidskega varstva, zato je škoda, da se
               sprejetje zakona zatika zaradi pomislekov o štirih členih, ki usodno ne vplivajo na
               samo vsebino zakona in na pravice, ki jih le-ta prinaša invalidom. Dejansko se je
               iskalo najboljše rešitve med željami in možnostmi. Zavračanje nekaterih predlaganih
               rešitev je utemeljeno na pravnih argumentih, ki opozarjajo na neskladnost z zakoni in
               ustavo, argumenti proti tem opozorilom pa niso bili utemeljeni na podoben način.</p>
               <p>Po opravljeni razpravi je odbor glasoval s sedmimi glasovi za in dvema glasovom proti
               o naslednjem mnenju: Zakon o izenačevanju možnosti invalidov je ustrezen. Odbor
               predlaganega mnenja ni sprejel z zahtevano večino. Hvala lepa.</p>
            </sp>
            <sp xml:id="SDZ5-Redna-22-2010-11-16.sp5">

               <speaker>PODPREDSEDNIK MIRAN POTRČ:</speaker>

               <p>Hvala lepa. Za obrazložitev mnenja dajem predstavniku Vlade gospodu ministru za delo,
               družino in socialne zadeve. dr. Ivanu Svetliku.</p>
               <p>Izvolite.</p>
            </sp>
            <sp xml:id="SDZ5-Redna-22-2010-11-16.sp6">

               <speaker>DR. IVAN SVETLIK:</speaker>

               <p>Spoštovani gospod podpredsednik, spoštovane poslanke in poslanci, spoštovani gospod
               Šuštaršič!</p>
               <p>Vladno stališče do mnenja Državnega sveta je bilo že opredeljeno in tudi poslano,
               zato mi dovolite, da opozorim samo na nekaj, po našem mišljenju bistvenih vprašanj.
               Zakon o izenačevanju možnosti je imel vseskozi veliko podporo v vseh fazah priprave,
               torej podporo vseh zainteresiranih skupin, vključno z invalidskimi organizacijami,
               dokler v zakonodajnem postopku Nacionalni svet invalidskih organizacij Slovenije ni
               bil zapisan z malo in ne z veliko začetnico. To pa je bilo po mnenju
               Zakonodajno-pravne službe Državnega zbora Republike Slovenije treba storiti, ker niso
               vse reprezentativne in druge invalidske organizacije, ki delujejo na državni ravni,
               povezane v obstoječi nacionalni svet invalidskih organizacij. Tudi njim pa je treba
               omogočiti sodelovanje pri vprašanjih, ki jih določa o izenačevanju možnosti
               invalidov.</p>
               <p>Zakon je v svoji vsebini celovit in skladen, dopolnjuje pravni red na področju
               invalidskega varstva ter pomembno prispeva k odpravljanju stanj, ki so
               diskriminacijska do invalidov. Ob tem pa bo z ukrepi za izenačevanje možnosti
               invalidov odpravil tudi tako imenovane sive lise na področju premagovanja ovir pri
               vključevanju v družbo za invalide s senzornimi okvarami oziroma težko gibalno ovirane
               invalide. Poleg tega pa zagotavlja tudi sofinanciranje izvajanja posebnih socialnih
               programov in klicnega centra za gluhe, ki invalidom omogočajo večjo socialno
               vključenost oziroma dopolnjujejo ponudbo javnih služb. Menimo, da razlogi v
               obrazložitvi zahteve Državnega sveta Republike Slovenije za ponovno odločanje o
               zakonu niso utemeljeni. Zakon namreč v vsakem pogledu izboljšuje življenje invalidov
               in ustvarja enake možnosti za njihovo vključevanje na vseh področjih življenja in bi
               njegovo nesprejetje invalidom povzročilo škodo. Tako vidimo osrednjo dilemo pri
               odločanju v tem, ali bomo s tem zakonom izboljšali invalidsko varstvo v korist
               invalidov, kar ta zakon tudi zagotavlja, ali pa bomo ohranjali izključujočo vlogo
               sedanjega nacionalnega sveta invalidskih organizacij, ki ne vključuje, kot rečeno,
               vseh, ki na tem področju delujejo. Hvala lepa.</p>
            </sp>
            <sp xml:id="SDZ5-Redna-22-2010-11-16.sp7">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Besedo dajem predstavnikom poslanskih skupin.</p>
               <p>Besedo ima v imenu Slovenske nacionalne stranke gospod Miran Györek.</p>
            </sp>
            <sp xml:id="SDZ5-Redna-22-2010-11-16.sp8">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovani minister, kolegice in kolegi!</p>
               <p>Navkljub nekaterim utemeljenim in upravičenim pripombam in kritikam Nacionalnega
               sveta invalidske organizacije Slovenije v Slovenski nacionalni stranki načeloma
               podpiramo predlog zakona o izenačevanju možnosti invalidov, pa četudi nekateri niso v
               celoti zadovoljni s predlaganim zakonom kot celoto in imajo pri določenih
               podrobnostih oziroma tistih nekaj členih tudi utemeljene pripombe in pomisleke.</p>
               <p>Na koncu smo se po temeljiti razpravi v poslanski skupini vseeno odločili, da bomo
               glasovali vsak po svoji vesti, kajti nekatere pripombe, kot sem omenil, so dokaj
               utemeljene. Navajajo se nekatere nedorečenosti, ohlapnosti, postavljenih časovnic,
               premajhne dostopnosti storitev invalidom kot tudi celostne pomanjkljivosti glede boja
               proti diskriminaciji invalidov. O tem je možno razpravljati in tudi polemizirati,
               utemeljevati razloge, kajti dejstvo je, da je praktično res nemogoče spisati takšen
               zakon, kateremu ne bi kdo mogel najti kakšno pomanjkljivost ali nedorečenost.
               Vsekakor pa sta namen in cilj zakona dobra, posebej če pri tem izpostavim samo 6.
               člen, ki izrecno opredeljuje prepoved diskriminacije invalidov pred državnimi organi,
               organi državne lokalne samouprave ter izvajalci javnih pooblastil in služb. Sam zakon
               vključuje različne ukrepe za izenačevanje možnosti invalidov predvsem glede
               zagotavljanja tehničnih pripomočkov za premagovanje ovir v okolju. Med ukrepi za
               izenačevanje možnosti invalidov gre v prvi vrsti izpostaviti pravico do
               sofinanciranja pripomočkov za premagovanje komunikacijskih ovir, plačila stroškov
               prilagoditve vozila in vzpostavitve klicnega centra za gluhe in naglušne osebe.
               Invalidi so namreč skupina, ki je v določenem okolju še vedno izpostavljena v
               določeni meri diskriminacije, zato menim, da imajo med drugim tudi kazenske določbe
               velik pomen za spoštovanje zakonskih določb in s tem povezano učinkovito
               preprečevanje odprave diskriminacije, vse v namen zagotoviti invalidom enake možnosti
               na vseh področjih življenja.</p>
               <p>Ministrstvo za delo, družino in socialne zadeve obljublja, da bo iz državnega
               proračuna sofinanciralo tudi izvajanje posebnih socialnih programov, ki invalidom
               omogočajo večjo socialno vključenost oziroma dopolnjujejo ponudbo javnih služb.
               Sofinancirani bodo zlasti programi, ki omogočajo samostojnejše življenje invalidom,
               ki omogočajo aktivno življenje in delo invalidov, ki nudijo psihosocialno pomoč
               invalidom in njihovim družinam, programi zagovorništva in samopomoči in tako naprej.
               Skratka, navedeno je mnogo pozitivnih rešitev v tem zakonu.</p>
               <p>V Slovenski nacionalni stranki to vsekakor smatramo kot zelo pozitivno. S čisto
               vestjo lahko povemo, da se v Sloveniji zavedamo zavez, ki nam jih nalaga Konvencija o
               pravicah invalidov, sploh pa, če pomislimo, da v Sloveniji med nami živi 7 % do 9 %
               prebivalcev, ki so takšne ali drugačne vrste invalidi, in lahko rečemo, da se odnos
               do invalidov v Sloveniji generalno, temeljito spreminja v pozitivno smer.</p>
               <p>Zato bomo v Slovenski nacionalni stranki, kot sem rekel, glasovali po svoji vesti in
               upam, da bodo vsi kolegi poslanci iz Slovenske nacionalne stranke se pridružili
               mojemu mnenju. Hvala.</p>
            </sp>
            <sp xml:id="SDZ5-Redna-22-2010-11-16.sp9">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Ljubo Germič.</p>
            </sp>
            <sp xml:id="SDZ5-Redna-22-2010-11-16.sp10">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Vsem še enkrat lep pozdrav!</p>
               <p>V Liberalni demokraciji Slovenije Zakon o izenačevanju možnosti invalidov podpiramo,
               ker prinaša vrsto dobrih rešitev za bolj kvalitetno življenje invalidnih oseb,
               njihovo lažje vključevanje v delovne in izobraževalne procese, prav tako pa tudi
               postavlja okvire za boj proti vsem oblikam diskriminacije invalidnosti.</p>
               <p>Državni svet je veto utemeljeval na sprejetih amandmajih Državnega zbora, ki naj bi
               bistveno spreminjale koncept in namen zakona. V LDS menimo, da namen in rešitve v
               zakonu niso bistveno spremenjene, kot zakonodajno telo pa nismo mogli spregledati
               mnenja in pripomb Zakonodajno-pravne službe Državnega zbora, le-ta je v svojem mnenju
               opozorila Državni zbor na nekatere neustrezne rešitve v zakonu, ki jih je potrebno
               popraviti. Zato je bilo sprejetih nekaj amandmajev, ki pa niso bistveno posegli v
               vsebinske rešitve zakona, ki so ga podpirale tudi invalidske organizacije.</p>
               <p>Naj ponovno izpostavim nekaj vsebinsko pomembnih rešitev v zakonu, zaradi katerih ga
               bomo v LDS podprl, in želimo, da čim prej stopi v veljavo. Po ocenah v Sloveniji živi
               med 7 % in 9 % prebivalstva, ki so invalidi in ker invalidnost vpliva na življenje
               družin in sorodnikov, pomeni, da se vsak dan z invalidnostjo srečuje še večje število
               ljudi. Diskriminacija invalidnosti oziroma invalidnih oseb se je pojavila bodisi
               prikrito ali vsem na očeh, včasih je tako zakoreninjena, da je ostali državljani niti
               ne opazimo, saj je pogojena s tem, da je družba v celoti prilagojena povprečnemu
               državljanu, ki ne pozna omejitev, ki jih predstavlja invalidnost. Za učinkovito
               odpravljanje diskriminacije je potrebna ustrezna zakonodaja in šele ta nam skupaj z
               ozaveščanjem in potrebno pozornostjo državnih in nevladnih organizacij daje možnost,
               da Slovenija dolgoročno postane invalidom bolj prijazna družba in ki bo zagotavljala
               enakopravno uživanje vseh človekovih pravic in temeljnih svoboščin invalidnim
               osebam.</p>
               <p>Zakon ureja prepoved diskriminacije pred državnimi organi in organi lokalne
               samouprave, izvajalci javnih pooblastil in služb, omogoča enakopravno sodelovanje
               invalidov v vseh postopkih, torej pomoč na sodiščih, v postopkih pred drugimi organi,
               opredeljena je prepoved pisanja, ki bi diskriminiralo invalidne osebe, in ureja
               pravico do vstopa do vključujočega življenja, do izobraževanja, kulturnih dobrin,
               načina bivanja, obveščanja, javnega prevoza in podobno. Invalidnim osebam s
               senzornimi okvarami, torej slepi, slabovidni, gluhi, naglušni, gluhoslepi ter
               invalidi z govornimi in več motnjami, ki potrebujejo pripomočke za premagovanje
               komunikacijskih ovir, bo z zakonom omogočeno sofinanciranje pripomočkov. Zakon tudi
               jasno ureja procedure za financiranje in tehnično prilagajanje vozil ter definira
               potrebne prilagoditve v javnem prevozu, ki bodo omogočile lažjo mobilnost invalidnih
               oseb. Zelo pomemben rezultat zakona bo vzpostavitev klicnega centra za gluhe in
               naglušne, ki bo omogočal osebam z okvaro sluha pridobivanje različnih informacij o
               delu državnih in lokalnih organov, izvajalcev javnih pooblastil in javnih služb ter o
               storitvah javne narave. Z izenačevanjem možnosti invalidom bomo pripomogli k višanju
               stopnje zaposlenosti in vključevanje v izobraževanje. To je dolgoročno tudi edina
               zanesljiva pot za preprečevanje izključenosti invalidnih oseb iz družbe, in
               zmanjševanje tveganja revščine, ki je med invalidnimi osebami bistveno višja kot pri
               ostali populaciji.</p>
               <p>Sprejem zakona je pozitiven korak naprej pri izboljšanju stanja na področju
               zagotavljanja enakih možnosti invalidnim osebam, zato ga v LDS podpiramo in bomo
               ponovno glasovali zanj. Hvala lepa.</p>
            </sp>
            <sp xml:id="SDZ5-Redna-22-2010-11-16.sp11">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Andrej
               Magajna.</p>
            </sp>
            <sp xml:id="SDZ5-Redna-22-2010-11-16.sp12">

               <speaker>ANDREJ MAGAJNA:</speaker>

               <p>Spoštovane kolegice in kolegi!</p>
               <p>Smo pred ponovnim odločanjem o enem od zelo pomembnih zakonov, ki ureja položaj
               invalidov, njihovo varstvo in zavarovanje. Zakon o izenačevanju možnosti invalidov
               prinaša mnogo pozitivnih vsebin, to smo že danes slišali na več mestih. Pri skrbnem
               tehtanju argumentov za in proti smo menili, da je zakon potrebno potrditi.</p>
               <p>Veliko zadev je bilo že navedenih, ne bi vseh ponavljal. Gre za odpravo tistih
               osnovnih sivih lis, ki so sedaj pojavljale na področju komunikacijskih ovir, boljši
               položaj glede diskriminatornosti prejšnje ureditve, boljše vključenosti invalidov in
               tako dalje, da ne bom ponavljal vseh argumentov, ki so jih predstavili sogovorniki.
               Ob tem smo nekoliko žalostni, da le ni prišlo do preseganja pripomb nacionalnega
               sveta invalidskih organizacij. Mnoge od teh so bile tudi utemeljene, nekatere so bolj
               formalistične, pravne narave, nekatere pa tudi ne; vendar če tehtamo pozitivne in
               eventualne slabosti, je pravzaprav naše mnenje, da je treba zakon kot tak zaradi
               vsega, kar nam prinaša, podpreti.</p>
            </sp>
            <sp xml:id="SDZ5-Redna-22-2010-11-16.sp13">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila dr. Andreja Črnak
               Meglič.</p>
            </sp>
            <sp xml:id="SDZ5-Redna-22-2010-11-16.sp14">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Spoštovani!</p>
               <p>Že v samem uvodu stališč Poslanske skupine SD bi želela poudariti, da je bila pri
               sprejemanju Zakona o izenačevanju možnosti invalidov tako na strani Vlade kot tudi na
               strani poslank in poslancev posvečena velika pozornost želji, da ga sprejmemo čim
               prej in zagotovimo pravni okvir za to, da se za invalide zagotavljajo enake možnosti
               na vseh področjih življenja.</p>
               <p>Ocenili smo namreč, da Slovenija potrebuje zakon, ki bo celovito in sistemsko
               pristopil k odpravljanju in preprečevanju diskriminacije na podlagi invalidnosti.
               Besedilo predloga zakona o izenačevanju možnost invalidov, ki ga je pripravila Vlada,
               je nastalo na podlagi dialoga s predstavniki invalidskih organizacij in invalidov,
               kar priznavajo tudi predlagatelji zahteve o ponovnem odločanju o zakonu. Tudi pri
               obravnavi predloga v Državnem zboru smo se trudili v čim večji meri prisluhniti
               pripombam in sugestijam predstavnikov invalidov. Pri tem smo iskali največjo možno
               mero kompromisa glede možnih ukrepov, ki smo jih želeli vgraditi v predlog zakona, na
               drugi strani pa upoštevati tudi omejitve, ki jih določijo socialno-ekonomski pogoji
               in pravni okvir delovanja naše države.</p>
               <p>Ker se zavedamo, kako pomemben je zakon, ki smo ga čakali tako dolgo, smo ga poslanci
               in poslanke Državnega zbora v tretji obravnavi tudi sprejeli. Pri tem smo mnogi
               poudarili, da zakon o izenačevanju možnosti invalidov kot rezultat številnih
               kompromisov in pravnih omejitev ne predstavlja idealne rešitve, vseeno pa je pomemben
               korak naprej za bolj kakovostno uveljavitev pravic invalidov na vseh področij
               življenja ter njihovo bolj enakopravno vključevanje v družbo.</p>
               <p>Prav, zaradi tega obžalujem, da se sprejem tega, za invalide tako pomembnega zakona
               odlaša z vetom na točkah, ki niso dovolj utemeljene in so tako po mnenju Vlade kot
               pravne službe Državnega zbora vprašljive z vidika presoje skladnosti z ustavo in
               pravnim redom Republike Slovenije. Ob tem Državni svet obrazložitev za zahtevo, da
               Državni zbor ponovno odloča o zakonu o izenačevanju možnosti invalidov le-to
               utemeljuje na štirih določbah zakona, od katerih pa se nobena neposredno ne nanaša na
               ukrepe za zagotavljanje pravic invalidov, ki jih prinaša zakon.</p>
               <p>Menim, da smo poslanke in poslanci s sprejetjem zakona pokazali tako osebno kot tudi
               politični senzibilnost za potrebe invalidov, podporo prizadevanju za odpravo njihove
               diskriminacije in voljo, da se jim omogoča čim boljše vključevanje v družbo. Tak
               zakon potrebujejo tako invalidi kot slovenska družba v prizadevanjih za čim večjo
               uveljavljanje človekovih pravic.</p>
               <p>V Poslanski skupini SD smo mnenja, da zakon o izenačevanju možnosti invalidov, četudi
               vključuje določene kompromisne rešitve, pri ponovnem odločanju o njegovi primernosti
               ne bi smel naleteti na ovire, ki bi preprečile njegovo uveljavitev, še zlasti zato,
               ker utemeljenost strokovnih pomislekov, ki sta jih izrazila Vlada in
               Zakonodajno-pravna služba, le-teh poslanci ne bomo smeli spregledati ob morebitnem
               obravnavanju zakona.</p>
               <p>V Poslanski skupini Socialnih demokratov zato ponovno pritrjujemo, da je Zakon o
               izenačevanju možnosti invalidov ustrezen. Hvala.</p>
            </sp>
            <sp xml:id="SDZ5-Redna-22-2010-11-16.sp15">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Marijan
               Pojbič.</p>
            </sp>
            <sp xml:id="SDZ5-Redna-22-2010-11-16.sp16">

               <speaker>MARIJAN POJBIČ:</speaker>

               <p>V Poslanski skupini Slovenske demokratske stranke predloga zakona o izenačevanju
               možnosti invalidov ne bomo podprli.</p>
               <p>V Poslanski skupini Slovenske demokratske stranke se zavedamo, da je na področju, ki
               ga prekriva predlagani zakon, nujno potrebno sprejeti boljše rešitve, kot veljajo
               sedaj, vendar pa dikcija pripravljenega zakona ne rešuje problematike na način, ki bi
               bil sprejemljiv za večino invalidskih organizacij. Zato je Državni svet sprejel
               odložilni veto na ta zakon z obrazložitvijo, da osnovni problem zakona o izenačevanju
               možnosti invalidov predstavlja velik razkorak med vsebino, ki jo narekuje naslov
               zakona, ter dejansko vsebino zakona, torej, da pozitivne rešitve v korist invalidov
               opredeljuje v precej skrčenem obsegu.</p>
               <p>Na podlagi stališča večine invalidskih organizacij je tudi v Državnem svetu
               prevladalo mnenje, da je bil predlog zakona pred vložitvijo amandmajev koalicije na
               pripravljeni zakon sprejemljiv za večino invalidskih organizacij, ker je bil zakon z
               njimi usklajen. Vendar po sprejetju amandmajev v drugi obravnavi na Odboru za delo,
               družino, socialne zadeve in invalide ter na plenarnem zasedanju Državnega zbora so
               sprejeti amandmaji pomembno spremenili koncept zakona. Prav to je tudi eden ključnih
               razlog za nasprotovanje predlaganemu zakonu oziroma izglasovanemu odložilnemu vetu
               Državnega sveta na ta zakon. Torej, to so glavni razlogi, zakaj v Slovenski
               demokratski stranki temu zakonu ne bomo pritrdili, saj se je ponovno prikazalo, in to
               ponovno poudarjam, da Vlada Republike Slovenije pri pripravi zakona ne posluša in ne
               upošteva tistih, ki jih ta zakon obravnava, temveč ponovno vztraja pri slabo
               pripravljenem zakonu, ki bo po naši oceni polovično reševal predmetno problematiko,
               namesto da bi prisluhnila invalidskim organizacijam in predlagala zakonodajo, ki bi
               bila pisana na kožo tistim, ki jih predmetni zakon obravnava in to so invalidi.</p>
               <p>V Poslanski skupini Slovenske demokratske stranke ocenjujemo, da so bile pripombe
               naše poslanske skupine ob sprejemanju tega zakona skozi parlamentarno proceduro
               tehtne, in ker sta jih Vlada in koalicija preslišali, bomo temu zakonu nasprotovali,
               z žalostno ugotovitvijo, da invalidi, ki ta zakon še kako potrebujejo, ponovno ne
               morejo biti zadovoljni. V Slovenski demokratski stranki upamo, da se bo ta vlada še
               pred koncem mandata spametovala in bo pri pripravi zakonodaje začela upoštevati tudi
               socialne partnerje in tiste skupine državljank in državljanov Republike Slovenije, na
               katere se predmetni zakon nanaša.</p>
            </sp>
            <sp xml:id="SDZ5-Redna-22-2010-11-16.sp17">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Vito Rožej.</p>
            </sp>
            <sp xml:id="SDZ5-Redna-22-2010-11-16.sp18">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovani minister, državna sekretarka, kolegice
               in kolegi!</p>
               <p>Tukaj smo, ker je pač Državni svet sprejel zahtevo, da ponovno odločamo o Zakonu o
               izenačevanju možnosti invalidov. Kot osnovno težavo Državni svet navaja prevelik
               razkorak med vsebino in naslovom zakona, ki naj bi pozitivne rešitve v korist
               invalidov opredeljeval v precej skrčenem obsegu. V Poslanski skupini Zares-nova
               politika v svoji predstavitvi stališča ne bomo ponavljali argumentov, ki jih je
               Državni svet že predstavil. Ob tej predstavitvi stališča pa bomo ponovno izrazili
               odločitev, ki je nasprotna odločitvi Državnega sveta, ne glede na ponavljajoče se
               stališče, izraženo med prejšnjimi obravnavami predloga zakona, naj ponovim osnovne
               prednosti zakona in razloge za njegovo ponovno potrditev.</p>
               <p>Po naši oceni zakon v prvi vrsti ustrezno ureja področje enakih možnosti in
               nediskriminacije invalidov. S svojo vsebino ustrezno dopolnjuje obstoječo zakonodajo,
               saj z njo prispeva k celovitejšemu pristopu pri odpravljanju in preprečevanju
               diskriminacije na podlagi invalidnosti. Obširna razprava o njegovi vsebini, o njegovi
               pomembnosti in ponekod nezadovoljivosti rešitev je potekala tako na obravnavi na
               matičnem delovnem telesu kot na 20. in 21. redni seji Državnega zbora. Ponovno
               poudarjam, da smo razpravljavci takrat poskusili upoštevati kar se da veliko število
               dobronamernih predlogov, tako s strani invalidskih organizacij, zastopnika enakih
               možnosti pa seveda tudi Zakonodajno-pravne službe Državnega zbora. Ob tem se sicer
               lahko strinjamo, da je obširnost razprave porodila dvom o kakovosti priprave vsebine
               zakona in njegovih osnovnih rešitev ter ciljev v smeri maksimalno ustreznega urejanja
               področja, pripravljenega na ustreznih strokovnih izhodiščih ali pač pod pritiskom
               nelegitimnih in parcialnih interesov, vendar lahko na koncu z gotovostjo trdim, da
               smo v naši poslanski skupini prepričani, da je zakon dobronameren in koristi
               invalidom, ne glede na izrečene dvome in pritiske, ki smo jih bili deležni. In prav
               invalidi kot posamezniki, ne zgolj invalidske organizacije kot institucije, skratka
               invalidi kot posamezniki in njihove koristi nas vodijo k ponovni potrditvi tega
               zakona.</p>
               <p>Rešitve v zakonu so dobrodošle zato, da natančno določimo dolžnosti, ki jih imajo pri
               preprečevanju diskriminacije država, lokalne skupnosti in ostali. Ključna naloga
               zakona je sistemsko preprečevanje diskriminacije na eni strani in spodbujanje enake
               obravnave na drugi strani. Po drugi strani pa izglasovani veto na zakon in vse
               polemike, ki so se na to temo odvijale v preteklosti, jasno nakazujejo potrebo po
               kompleksnih pristopih in drugačnih izhodiščih za ureditev tega področja. Izhajamo
               torej na predpostavki neprilagojenosti in nedostopnosti okolja, ki je razlog za
               postavljanje invalidov v neenakopraven položaj, ne pa na neprilagojenosti invalida do
               okolja. Kljub upanju, da bo zakon ponovno potrjen, pa je dejstvo, da nas še vedno
               čaka ogromno napora in velik korak od medicinskega razumevanja k socialnemu delu
               reševanja invalidske problematike še vedno ostaja. To je namreč edina pot, s katero
               bomo sledili načelu inkluzivnosti in individualnemu pristopu.</p>
               <p>V Poslanski skupini Zares-nova politika bomo, kot rečeno, predlog zakona ponovno
               podprli. Verjamemo, da je pisan na kožo tistim, ki jih zadevamo. Morda ni pisan na
               kožo tistim, ki te zadeve predstavljajo izhajajoč iz predpostavke o začetku reševanja
               omenjene problematike. Aktivno sodelovanje v vseh potrebnih nadaljnjih razpravah o
               ustreznejšem urejanju tega področja, vključujoč vsa resorna ministrstva, katerih
               področje dela pokriva predmetno problematiko, je seveda po našem mnenju nuja.
               Ponavljamo pa, da se prvi stik z državnimi institucijami zgodi že zelo zgodaj, že v
               fazi socialnega varstva pri otrocih, kasneje v šoli, zato je tudi oziroma predvsem
               tam treba storiti tiste prve korake, ki bodo razumevanje reševanja problematike
               invalidov premaknili z medicinskega k socialnemu pojmovanju. Če ne, bodo le-ti ostali
               v začaranem krogu odvisnosti od pomoči tistih, ki njihovo zaupanje in odvisnost lahko
               tudi zlorabijo. Hvala lepa.</p>
            </sp>
            <sp xml:id="SDZ5-Redna-22-2010-11-16.sp19">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Franc
               Pukšič.</p>
            </sp>
            <sp xml:id="SDZ5-Redna-22-2010-11-16.sp20">

               <speaker>FRANC PUKŠIČ:</speaker>

               <p>Hvala lepa. Gospod podpredsednik, kolegice in kolegi, minister!</p>
               <p>Uvodoma sem dolžan povedati, da je bila v pripravo Zakona o izenačevanju možnosti
               invalidov vključena široka zainteresirana slovenska javnost. Rezultat tega
               sodelovanja je bilo kompromisno besedilo predloga zakona, ki pa ni pokrilo vseh
               pričakovanj slovenskih invalidov, vendar so pristali na kompromisno rešitev,
               upoštevajoč ekonomsko-socialne okoliščine slovenske družbe.</p>
               <p>V Poslanski skupini Slovenske ljudske stranke smo v redni obravnavi zakon tudi
               podprli, saj je bil z amandmaji pripravljen v smeri, kot so zahtevali invalidi in v
               skladu s pripombami Zakonodajno-pravne službe. Glede na glasovanje 26. 10. 2010 v
               Državnem zboru je ob tretjem glasovanju 54 poslank in poslancev glasovalo "za" in
               nihče "proti". Stališče Slovenske ljudske stranke je takšno, kot je bilo pri
               glasovanju v tretjem branju.</p>
               <p>Ocenjujemo, da je predlog zakona vendarle korak k izboljšanju izenačevanja možnosti
               invalidov. Tako se enakopravno vključujejo v družbo, omogočeno jim je ustvarjanje
               kariere in, tretjič, možno je njihovo enakopravno vključevanje v politične in druge
               družbene aktivnosti.</p>
               <p>V drugem branju na matičnem delovnem telesu smo poslanci Slovenske ljudske stranke
               predlagali amandma k 19. členu, s katerim smo predlagali poenostavitev postopka za
               pridobitev pripomočkov za invalide in opozorili na nepravilnosti ter nesprejemljivost
               določbe, da bi centri za socialno delo izbirali in istočasno izdajali odločbe o
               pripomočkih. Naš amandma je bil smiselno tudi povzet in upoštevan. Zakon o osebni
               asistenci – namreč, zakaj ga omenjam, omenjam ga zaradi tega, ker govori o
               pripomočkih –, je sicer v normativnem delu Vlade za leto 2010. Javna obravnava tega
               zakona je bila že zaključena, zakon pa naj bi posredovali v proceduro Državnemu zboru
               letošnje poletje, vendar je letošnje poletje mimo, torej tu Vlada zamuja. V predlogu,
               kot sem že omenil, so predvidene med drugim tudi storitve osebne asistence, ki so
               namenjene pomoči in spremstvu, tako pri izobraževanju kot asistenca na delovnem
               mestu, asistenca pri drugih dejavnostih in aktivnostih, v katere bodo invalidi
               aktivno vključeni. Torej očitno je zakon o izenačevanju možnosti invalidov neusklajen
               s predstavniki invalidov in njihovih organizacij na nekem manjšem področju, na katere
               je opozoril Državni svet. Sicer pa to pravilo poznamo: dva pravnika, tri mnenja.</p>
               <p>Skratka, prav bi bilo, da bi ministrstvo oziroma Vlada vse te pripombe, če jih ni,
               uskladila, vendarle smo v Slovenski ljudski stranki prepričani, da bi zakon, če bi ne
               bil potrjen, prinesel več škode kot koristi našim invalidkam in invalidom v
               Sloveniji. Zato, še enkrat, v Slovenski ljudski stranki bomo glasovali v skladu z
               glasovanjem, kot smo glasovali pri tretjem branju Zakona o izenačevanju možnosti
               invalidov in iz izpisa glasovanja se vidi – nihče ni glasoval proti zakonu.
               Hvala.</p>
            </sp>
            <sp xml:id="SDZ5-Redna-22-2010-11-16.sp21">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-22-2010-11-16.sp22">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Lep pozdrav ministru in državni
               sekretarki, kolegicam in kolegom!</p>
               <p>Pri ponovnem odločanju o predlogu zakona o izenačevanju možnosti invalidov je
               stališče Poslanske skupine DeSUS enako prejšnjemu, torej ga bomo podprli tudi ob tem
               glasovanju.</p>
               <p>V Poslanski skupini DeSUS menimo, da je zakon treba razumeti kot bistveni korak
               naprej v prizadevanjih po zagotavljanju in udejanjanju enakopravnih možnosti
               vključevanja invalidov na vseh področjih družbenega življenja. Zelo pomembno je, da
               se zavedamo, da ta zakon prinaša s prepovedjo diskriminacije na podlagi invalidnosti
               ter z določitvijo v zakonu navedenih ukrepov, namenjenih izenačevanju možnosti
               invalidov, okvir za družbo kot celoto. Zakon o izenačevanju možnosti invalidov se v
               splošnem smislu dotika vseh področij družbenega življenja, kjer mora biti obravnava
               do invalidov še posebej pozorna. Seveda je jasno, da je mišljen kot splošni krovni
               zakon, saj so za uresničevanje pravic invalidov prav tako v smislu izenačevanja
               možnosti enakopravnega uresničevanja človekovih pravic pomembni tudi drugi področni
               predpisi. Ta zakon prinaša mnogo novih in dobrih rešitev za invalidne osebe in seveda
               njihove najbližje osebe, saj se vsi skupaj morajo soočati z zelo različnimi ovirami,
               ki ne omogočajo enakovrednega in kvalitetnega vključevanja invalidov v vsakdanje
               življenje. Državni svet zavrnitev zakona utemeljuje na podlagi in razlogih, ki so
               bili izpostavljeni tekom same obravnave zakona in glede katerih je bilo jasno
               povedano mnenje Zakonodajno-pravne službe Državnega zbora, kar se je v oblikovanju
               končnega in sprejetega besedila zakona tudi upoštevalo.</p>
               <p>Očitki, zaradi katerih Državni svet zahteva zavrnitev zakona, so zato v pravnem
               smislu neutemeljeni. V skladu s tem bo Poslanska skupina DeSUS ponovno podprla zakon.
               Hvala lepa.</p>
            </sp>
            <sp xml:id="SDZ5-Redna-22-2010-11-16.sp23">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na odločanje o
               navedenem zakonu. Poslanke in poslance prosim, da preverite delovanje glasovalnih
               naprav, hkrati vas želim opozoriti, da mora pri ponovnem odločanju v skladu z drugim
               odstavkom 91. člena Ustave Republike Slovenije za sprejem navedenega zakona glasovati
               večina poslancev zbora, to je 46 ali več.</p>
               <p>Prehajamo na glasovanje. Glasujemo. Navzočih je 67 poslank in poslancev, za je
               glasovalo 53, proti 9.</p>
               <p><stage>(Za je glasovalo 53.)</stage> <stage>(Proti 9.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>17. IN 18. TOČKO DNEVNEGA REDA.</title> Po dogovoru na Kolegiju
               predsednika Državnega zbora bomo v okviru 17. in 18. točke dnevnega reda opravili
               skupni uvodni predstavitvi o <title>PREDLOGU SPREMEMB PRORAČUNA REPUBLIKE SLOVENIJE ZA
                  LETO 2011 IN O DOPOLNJENEM PREDLOGU PRORAČUNA REPUBLIKE SLOVENIJE ZA LETO
                  2012.</title>
               </p>
               <p>Predlog sprememb proračuna in dopolnjeni predlog proračuna je v obravnavo Državnemu
               zboru predložila Vlada.</p>
               <p>Besedo dajem predstavniku Vlade, ministru za finance dr. Francu Križaniču.</p>
               <p>Izvolite.</p>
            </sp>
            <sp xml:id="SDZ5-Redna-22-2010-11-16.sp24">

               <speaker>DR. FRANC KRIŽANIČ:</speaker>

               <p>Spoštovani predsedujoči, spoštovane poslanke in poslanci!</p>
               <p>Dovolite mi, da vam na kratko predstavim najprej predlog sprememb državnega proračuna
               za leto 2011. Ta proračun je visoki zbor že sprejel, vendar v zelo visokem znesku,
               glede na javnofinančne prilive, in to je treba sedaj uskladiti in mi predlagamo, da
               to izvedemo že pred začetkom leta, se pravi ne z rebalansom, ampak s popravljenim
               proračunom.</p>
               <p>Državni proračun za leto 2011 je bil sprejet že konec leta 2009 ob bistveno drugačnih
               makroekonomskih izhodiščih in predvsem bistveno drugačni fiskalni kapaciteti
               državnega proračuna. Javnofinančna situacija, v kateri se je tudi in predvsem zaradi
               finančne gospodarske krize znašla Slovenija, je zelo zmanjšala naše javnofinančne
               prihodke, davčni prihodki bodo tudi v letu 2011 nižji od tistih, ki so bili pobrani
               leta 2008, in to kar za 920 milijonov evrov, ponavljam, 920 milijonov evrov manj bomo
               imeli davčnih prihodkov, kot smo jih imeli 2008. Ne morem mimo dejstva, da je na
               nižje javnofinančne prihodke poleg krize vplivala tudi zadnja davčna reforma, in tudi
               tokrat ne morem mimo dejstva, da znižani fiskalni kapaciteti niso sledile ustrezne
               strukturne reforme. Kljub vsemu imamo dva davka, ki sta izrazito pod vplivom
               gospodarskega ciklusa, to je davek od dohodka pravnih oseb in dohodnina, del
               dohodnine se tudi črpa iz rezultatov poslovne aktivnosti in z dvigom gospodarskega
               cikla je tudi tukaj pričakovati izboljšanje, tako da z izboljšanjem gospodarskih
               razmer se bodo javnofinančne razmere vendarle krepko popravile.</p>
               <p>Proračunski primanjkljaj kot razlika med prihodki in odhodki državnega proračuna bo v
               letu 2010 po naših zadnjih ocenah znašal 1,8 milijarde evra ali 4,9 bruto domačega
               produkta, v letu 2011 pa se bo proračunski primanjkljaj, skladno s predloženimi
               spremembami proračuna, znižal za 0,4 % bruto domačega produkta na 4,5 % BDP, v letu
               2012 pa še dodano za 0,9 in bo znašal 3,6 % BDP.</p>
               <p>Proračunski prihodki bodo znašali 8,3 milijarde evrov, kar je pol milijarde evrov
               manj od načrtovanih prihodkov po sprejetem proračunu in 0,3 % milijarde evrov več,
               kot znaša ocenjenega realizacija celotnih proračunskih prihodkov v letu 2010.</p>
               <p>Odhodki državnega proračuna bodo skladno s predloženimi spremembami v letu 2011
               znašali 10 milijard evrov, kar je 400 milijonov evrov manj kot v sprejetem proračunu,
               se pravi, predvidevamo, da bomo s spremenjenim proračunom privarčevali 400 milijonov
               evrov. Pri tem se znižujejo tako rekoč vse kategorije odhodkov.</p>
               <p>Jesenska napoved gospodarskih gibanj Umarja je nekoliko spodbudnejša od pomladanske,
               gospodarska rast bo letos predvidoma 0,9 %, kar je 0,6 % nad pomladansko napovedjo. V
               letu 2011 bo gospodarska rast porasla na 2,5 %. Razmere na trgu dela se prilagajo s
               časovnim zamikom, zato v letu 2011 Umar pričakuj zgolj njihovo umirjanje, ne pa
               bistvenega izboljšanja.</p>
               <p>Pri napovedovanju prihodkov za leto 2011 in 2012 smo izhajali iz ocene dejanske
               realizacije letošnjih prihodkov, upoštevali jesenske napovedi Umarja, upoštevali še
               oceno in sprejete spremembe davčnega sistema. Ocena realizacije prihodkov letošnjega
               leta je za okoli 70 milijonov evrov nižja od ocene ob pripravi rebalansa. Največje
               razlike so pri dohodnini, nižja je za 28 milijonov evrov predvsem zaradi višjih
               vračil dohodnine po letnem obračunu ter večjega učinka v začetku leta uvedenih
               dodatnih davčnih olajšav od načrtovanih.</p>
               <p>Spremembe so tudi oziroma poslabšanje je tudi pri davku na dodano vrednost, za 15
               milijonov evrov je manj pobranega davka in davka na promet motornih vozil za 18
               milijonov evrov. Nižje so tudi ocene prihodkov iz proračuna Evropske unije za 12
               milijonov evrov.</p>
               <p>Po drugi strani je ocena nedavčnih prihodkov za leto 2010 za 11 milijonov evrov višja
               od ocene ob pripravi rebalansa predvsem zaradi višjih realiziranih prihodkov iz
               naslova klirinškega dolga Rusije.</p>
               <p>V Predlogu sprememb Proračuna Republike Slovenije za leto 2011 načrtujemo 8 milijard
               329 milijonov evrov prihodkov in v tem 6 milijard 766 milijonov evrov davčnih
               prihodkov, 469 milijonov evrov nedavčnih prihodkov, 35 milijonov evrov kapitalskih
               prihodkov, donacij in transfernih prihodkov ter milijardo 59 milijonov evrov sredstev
               iz proračuna Evropske unije.</p>
               <p>Iz gibanja deleža davčnih prihodkov v bruto domačem produktu v obdobju 2007–2012 je
               razviden vpliv gospodarskega cikla na davčne prihodke. V obdobju visoke gospodarske
               rasti se je nateklo nekoliko več prihodkov, v letu 2009, ko je prišlo do preobrata v
               konjunkturnem gibanju, pa se je delež davčnih prihodkov v BDP znižal za 20,7 % na
               17,8 % ali za skoraj 3 odstotne točke.</p>
               <p>Na dohodkovni strani državnega proračuna je najprej treba poudariti, da je v
               preteklem letu kar nekaj novosti. Zelo resno smo se lotili priprave tako imenovanega
               programskega proračuna, zato boste mogoče najprej začudeni in presenečeni ob listanju
               in pregledovanju letošnjih proračunskih dokumentov. Predvsem so razlike pri
               obrazložitvah. Veliko truda je bilo vloženega v določanje ciljev in kazalnikov.
               Zavedamo se, da letos prav gotovo še ni vse popolno, vsekakor pa je narejen napredek,
               ki ga bomo morali v naslednjih še nadgrajevati. Vse države, ki so se že lotile tako
               imenovanega programskega proračuna, so za popolno uveljavitev rabile več let, in tudi
               mi ne bomo izjema. Vsekakor pa so postavljeni temelji, da bodo odločitve v
               prihodnosti, kaj in koliko financirati z javnim denarjem, tudi kdaj kakšen program
               ukiniti, lažje in bolj transparentne. Odhodki državnega proračuna so razdeljeni in
               prikazani po 16 razvojnih in državotvornih politikah, skozi te politike se izražajo
               in izkazujejo tudi prioritete te države.</p>
               <p>Vesel sem, da lahko rečem, da je socialna varnost še vedno največja prioriteta te
               vlade, in seveda naše celotne države. Največji delež odhodkov državnega proračuna se
               tudi v letu 2011 namenja za politiko socialne varnosti, in sicer 2,5 milijarde evrov.
               Tudi povečanje odhodkov v primerjavi z letom 2008, se pravi pred kriznim letom, kaže,
               da se najbolj, za 430 milijonov evrov ali 21 %, povečujejo odhodki, namenjeni za
               socialno varnost. To kaže, da se kljub predvidenim ukrepom – in potrebno je
               poudariti, da ti ukrepi ne posegajo v same pravice, ampak samo v rast – Slovenija še
               vedno ohranja kot socialna država. Da pa bo Slovenija lahko ostala socialna država,
               je treba naše gospodarstvo okrepiti in mu omogočiti boljšo konkurenčnost, našim
               državljanom pa dobro in kvalitetno znanje, s katerim bodo to dosegli. Odhodki,
               namenjeni za politiko visokega šolstva, znanost, tehnologijo in informacijsko družbo,
               se v letu 2011 v primerjavi z 2008 povečujejo za 220 milijonov evrov ali za kar 45 %.
               Se pravi, tu je spodbuda razvojnemu preobratu. V letu 2011 bomo za to politiko
               namenili 707 milijonov evrov. Obenem se sredstva za politiko podjetništva in
               konkurenčnosti, v primerjavi z letom 2008, v letu 2011 povečujejo za 112 milijonov
               evrov – podobno za 44 %. Tako bo za to politiko v letu 2011 namenjeno 370 milijonov
               evrov, skupno za obe razvojni prioritetni politiki milijardo 77 milijonov evrov ali
               dobre 3 % bruto domačega produkta.</p>
               <p>Odhodki proračuna, namenjeni politiki trga dela, se v letu 2011, če jo primerjamo z
               letom 2010, znižujejo, kar pa je logična posledica umika protikriznih ukrepov, kljub
               temu pa se v primerjavi z letom 2008 sredstva za ta namen povečujejo za 191 milijonov
               evrov ali kar za 100 %. V letu 2011 bodo ta sredstva znašala 379 milijonov evrov.
               Tudi sredstva za politiko izobraževanja in športa se povečujejo za 60 milijonov evrov
               glede na leto 2008, sredstva za politiko prometa in prometne infrastrukture pa
               podobno za 60 milijonov ali 10 %.</p>
               <p>Po moji oceni smo poiskali pravo ravnovesje med socialno naravnanimi in razvojnimi
               programi in to ravnovesje je potrebno, da bo Slovenija našla pot iz krize in iz nje
               prišla boljša in močnejša.</p>
               <p>Spoštovane gospe in gospodje. Ob letošnjem proračunu največkrat omenjene besede
               letijo na ukrepe, ki so potrebni, da se lahko državni proračun naravna tako socialno
               kot razvojno. Omenil sem že, da s predlogom interventnega zakona ne ukinjamo nobene
               pridobljene pravice, ampak omejujemo njihovo rast za to leto, ki bo leto varčevanja.
               Verjetno je prav, da so pri varčevanju udeleženi vsi, ki so prejemniki javnih
               sredstev. Še enkrat poudarjam in želim, da se še večkrat ponovi, da nikomur pravic ne
               jemljemo in jih ne znižujmo, omejena je samo rast, ki je ni mogoče financirati.</p>
               <p>Na koncu naj še enkrat poudarim, da sta proračuna, ki sta pred vami, kompromis med
               socialnim in razvojnim, da se proračunski primanjkljaj znižuje, in sicer bo v letu
               2011 znašal 4,5 % in leto 2012 3,6 % BDP-ja, da se z nižjim proračunskim
               primanjkljajem manj povečujejo stroški, povezani s servisiranjem odplačil javnega
               dolga. In še enkrat, da se z ukrepi, ki so vključeni v državna proračuna, ne ukinja
               nobena pridobljena pravica.</p>
               <p>Če na kratko povzamem še Dopolnjen predlog Proračuna Republike Slovenije za leto
               2012, potem moram povedati, da je pripravljen v skladu s 159. členom Poslovnika
               Državnega zbora. Glavna razlika med prvotno vloženim predlogom proračuna za leto 2012
               in dopolnjenim predlogom proračuna za leto 2012 se nanaša na manjšo spremembo
               programske klasifikacije odhodkov ter na zagotavljanje dodatnih sredstev za tekoče
               izvajanje RTV dejavnosti za narodne skupnosti.</p>
               <p>V programski klasifikaciji odhodkov se v okviru politike 13 – Nacionalna varnost,
               obramba in zunanje zadeve – naziv podprograma 130201 spremeni tako, da se glasi
               Temeljne naloge policije. Sprememba naziva je predlagana zaradi uskladitve z Zakonom
               o policiji.</p>
               <p>Skupen obseg odhodkov, načrtovanih v finančnem načrtu Urada za narodnosti Vlade RS,
               se z dopolnjenim predlogom proračuna za leto 2012 v primerjavi s prvotnim predlogom
               proračuna zvišuje za 300 tisoč evrov, povečanje je namenjeno tekočemu izvajanju RTV
               dejavnosti za narodne skupnosti. S tem Vlada smiselno povzema amandma Komisije za
               narodni skupnosti, s čimer sledi cilju podpore avtohtoni manjšinam ter s tem
               prispevka k obstoju in razvoju narodnih skupnosti. Zaradi tega povečanja se za enak
               znesek znižuje prvotno načrtovana sredstva rezerv v finančnem načrtu Ministrstva za
               finance.</p>
               <p>Spoštovane gospe in gospodje! Upam, da bosta proračuna, sprejeta v dokaj težki fazi
               spopada s posledicami krize, podprli in omogočili nadaljevanje razvojnega preobrata
               in vzdrževanje socialne kohezije naše družbe. Hvala lepa.</p>
            </sp>
            <sp xml:id="SDZ5-Redna-22-2010-11-16.sp25">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Sprašujem tukaj prisotne ministrice in ministre, ali želi še kdo dopolniti
               obrazložitev proračuna. Ne. Zaključujem predstavitev stališč Vlade.</p>
               <p>Predlog sprememb Proračuna Republike Slovenije za leto 2011 in Dopolnjen predlog
               Proračuna Republike Slovenije za leto 2012 je obravnaval Odbor za finance in
               monetarno politiko kot matično delovno telo.</p>
               <p>Besedo dajem najprej predsedniku odbora gospodu Bogdanu Čepiču za predstavitev
               poročilo odbora k Predlogu sprememb Proračuna za leto 2011.</p>
            </sp>
            <sp xml:id="SDZ5-Redna-22-2010-11-16.sp26">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Spoštovane ministrice in ministri, kolegice in
               kolegi!</p>
               <p>Odbor je predlog sprememb državnega proračuna za leto 2011 kot matično delovno telo
               obravnaval na 30. nujni seji 12. 11. 2010.</p>
               <p>Odboru so bila posredovana mnenja naslednjih zainteresiranih delovnih teles: Odbora
               za delo, družino, socialne zadeve in invalide, Odbora za promet, Odbora za zdravstvo,
               Odbora za kmetijstvo, gozdarstvo in prehrano, Odbora za gospodarstvo, Odbora za
               zunanjo politiko, Odbora za visoko šolstvo, znanost in tehnološki razvoj, Odbora za
               notranjo politiko, javno upravo in pravosodje, Komisije za nadzor javnih financ,
               Odbora za okolje in prostor, Odbora za obrambo, Odbora za kulturo, šolstvo, šport in
               mladino, Komisije za narodni skupnosti, Komisije za odnose s Slovenci v zamejstvu in
               po svetu ter Odbora za lokalno samoupravo in regionalni razvoj.</p>
               <p>V poslovniškem roku so amandmaje vložile Poslanska skupina Slovenske ljudske stranke
               k različnimi uporabnikom za zmanjšanje posameznih podprogramov v okviru teh
               uporabnikov; poslanske skupine Socialnih demokratov, Zares in Poslanski klub
               Liberalne demokracije Slovenije k različnim uporabnikom za povečanje posameznih
               podprogramov v okviru teh uporabnikov ter k uporabnikom Ministrstvo za finance za
               povečanje podprograma Pokojnine; Poslanska skupina Demokratične stranke upokojencev
               Slovenije prav tako za povečanje podprograma Pokojnine; Poslanska skupina italijanske
               in madžarske narodne skupnosti k uporabniku Urad za narodnosti Vlade Republike
               Slovenije za povečanje podprograma Podpora nevladnih organizacij in civilne družbe
               ter Komisija za narodni skupnosti kot zainteresirano delovno telo prav tako za
               povečanje podprograma Podpora nevladnih organizacij in civilne družbe. Odboru je bilo
               posredovano tudi pisno mnenje Sodnega sveta, ki predloga sprememb proračuna ne
               podpira, saj so predvidena sredstva za delovanje sodstva in Sodnega sveta po njegovi
               oceni prenizka. Odboru je bilo v vednost posredovan še dopis Zveze delovnih invalidov
               Slovenije, v katerem zveza predlaga ohranitev višine proračunske postavke Spodbujanje
               zaposlitve brezposelnih oseb za leto 2011 na enaki ravni kot v letu 2010.
               Zainteresirana delovna telesa, z izjemo Komisije za narodni skupnosti, niso
               oblikovala svojih amandmajev, sprejela pa so posamezna stališča in sklepe, ki so
               razvidni iz njihovih mnenj.</p>
               <p>Odbor o vsebini predlaganih sprememb proračuna ni razpravljal, opredelil pa se je do
               vloženih amandmajev. Na podlagi tretjega odstavka 166. člena Poslovnika Državnega
               zbora je odbor sprejel tudi svoj amandma k uporabniku Državna volilna komisija za
               povišanje podprograma Dejavnosti političnih institucij za 3 milijone evrov, sredstva
               pa se zagotovijo z zmanjšanjem podprograma Plačila sredstev v proračun Evropske unije
               v okviru uporabnika Ministrstvo za finance. Z amandmajem se zagotovijo sredstva za
               izvedbo zakonodajnega referenduma o Zakonu o Radioteleviziji Slovenija, ki bo potekal
               12. decembra 2010. Državna volilna komisija za izvedbo razpisanega referenduma v letu
               2011 namreč nima zagotovljenih dovolj sredstev.</p>
               <p>V okviru obravnave posameznih amandmajev je odbor podprl oba amandmaja poslanskih
               skupin Socialnih demokratov, Zares in Poslanskega kluba Liberalne demokracije
               Slovenije, ki omogočata, da se v letu 2011 opravi uskladitev socialnih transferjev,
               pokojnin in plač javnih uslužbencev za 25 %, kot je to določeno v zakonih, ki urejajo
               to področje, in amandma Poslanske skupine italijanske in madžarske narodne skupnosti.
               Ni pa podprl amandmaja Poslanske skupine Slovenske ljudske stranke, amandmaja
               Poslanske skupine Demokratične stranke upokojencev Slovenije, ki bi omogočil
               usklajevanje samo pokojnin v višini 50 %, ter amandmaja Komisije za narodni
               skupnosti.</p>
               <p>Predstavnica predlagatelja je odbor ustno seznanila s stališčem predlagatelja o
               posameznih amandmajih, pri čemer Vlada podpira oba amandmaja treh koalicijskih
               poslanskih skupin, podpira amandma Poslanske skupine italijanske in madžarske narodne
               skupnosti, ne podpira pa amandmaja Komisije za narodni skupnosti, amandmaja Poslanske
               skupine Slovenske ljudske stranke ter ne podpira amandmaja Poslanske skupine
               Demokratične stranke upokojencev Slovenije. Predstavnica predlagatelja je opozorila
               še na potreben redakcijski popravek naziva podprograma 13.020 Temeljna policijska
               dejavnost, ki bi se moral pravilno glasiti Temeljne naloge policije. Predlagano je
               bilo, da se ta popravek izvede pri pripravi končnega besedila oziroma izvirnika
               sprememb proračuna. Odbor takšnemu predlogu za realizacijo potrebnega popravka naziva
               podprograma ni nasprotoval.</p>
            </sp>
            <sp xml:id="SDZ5-Redna-22-2010-11-16.sp27">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo dajem članici odbora gospe Renati Brunskole za predstavitev poročila odbora k
               Dopolnjenemu predlogu proračuna Republike Slovenije za leto 2012.</p>
               <p>Izvolite.</p>
            </sp>
            <sp xml:id="SDZ5-Redna-22-2010-11-16.sp28">

               <speaker>RENATA BRUNSKOLE:</speaker>

               <p>Hvala lepa. Spoštovani predstavniki Vlade, spoštovani predsedujoči, kolegice in
               kolegi, lepo pozdravljeni!</p>
               <p>Odbor je Dopolnjeni predlog državnega proračuna za leto 2012 kot matično delovno telo
               obravnaval na 29. nujni seji 12. novembra 2010. V poslovniškem roku sta amandmaje
               vložili Poslanska skupina Slovenske ljudske stranke k različnim uporabnikom za
               zmanjšanje posameznih podprogramov v okviru teh uporabnikov za skupni znesek 181
               milijonov 260 tisoč 944 evrov in posledično znižanje primanjkljaja ter Poslanska
               skupina Demokratične stranke upokojencev Slovenije k uporabniku 1611, Ministrstvo za
               finance, za povečanje podprograma 100301 Pokojnine za 27 milijonov 234 tisoč 8 evrov.
               Odbor o vsebini dopolnjenega predloga proračuna ni razpravljal, opredelil pa se je do
               obeh vloženih amandmajev.</p>
               <p>Predstavnica predlagatelja je odbor ustno seznanila s stališčem predlagatelja o obeh
               amandmajih, pri čemer Vlada amandmajev ne podpira, ker ju ocenjuje za neprimerna.</p>
               <p>V okviru opredelitve do posameznih amandmajev odbor ni podprl nobenega izmed vloženih
               amandmajev k Dopolnjenemu predlogu proračuna republike Slovenije za leto 2012.
               Hvala.</p>
            </sp>
            <sp xml:id="SDZ5-Redna-22-2010-11-16.sp29">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Najprej ima besedo v imenu Poslanskega kluba LDS gospod mag. Borut Sajovic.</p>
            </sp>
            <sp xml:id="SDZ5-Redna-22-2010-11-16.sp30">

               <speaker>MAG. BORUT SAJOVIC:</speaker>

               <p>Hvala lepa za besedo, gospod predsedujoči. Pozdrav ministricama, predstavnikom Vlade,
               kolegicam in kolegom!</p>
               <p>Seveda proračun, še posebej, če govorimo na eni strani o spremembi potem pa o pogledu
               naprej za leto 2012, je zagotovo za to državo ključna in pa pomembna stvar. Zaznamuje
               ga v glavnem in je posledica spremenjenih gospodarskih razmer in s tem zmanjšanega
               priliva davčnih in drugih virov v proračun. Posledica tega je, da je potrebno
               varčevanje oziroma nižanje predvsem na strani odhodkov, ob tem pa je treba biti
               iskren in pa pošten ter priznati, da bi morali že pri pripravi proračuna za leto 2011
               biti bolj fiskalno strogi in bolj natančno načrtovati proračunske prihodke kot pa
               tudi odhodke, vse v enostavnem, preprostem cilju zasledovati fiskalno konsolidacijo.
               Seveda pa se očitno v tistem času nismo povsem zavedali globine, predvsem pa
               dolgotrajnosti krize, saj je bilo to vprašanje in dilema, s katero se je ukvarjal
               celoten razviti svet.</p>
               <p>Proračuna za leto 2011 in 2012 sta zato na prvem mestu varčevalna. Po našem mnenju
               gresta glede na javnofinančno situacijo v pravo smer, saj zmanjšujeta na eni stani
               odhodke in s tem tudi proračunski primanjkljaj. Tako bo proračunsko primanjkljaj v
               letu 2010 predvidoma 1,8 milijarde evrov ali 4,9 % BDP, medtem ko bo v prihodnjem
               letu zmanjšan za 0,4 % BDP oziroma bo znašal 4,5 % BDP.</p>
               <p>V Poslanskem klubu Liberalne demokracije bi radi tudi pohvalili prizadevanje Vlade,
               da se odhodki državnega proračuna s predlaganimi spremembami v letu, ki prihaja,
               zmanjšujejo za več kot 350 milijonov evrov. Da je proračun varčevalno naravnan,
               dokazuje tudi zmanjšanje odhodkov na tako imenovanih nerazvojnih postavkah, medtem ko
               se sama investicijska sredstva kljub krizi povečujejo.</p>
               <p>Kot že večkrat tudi tokrat v Poslanskem klubu Liberalne demokracije Slovenije
               opozarjamo na samo strukturo proračuna, ki je namreč po našem mnenju preveč rigidna
               in za krizne razmere preveč nefleksibilna, saj zaradi zakonskih obveznosti ne dopušča
               kaj dosti manevrskega prostora. Ob tem pa bo potrebno tudi v prihodnosti razmišljati
               predvsem o morebitnih prihajajočih novih krizah, pa tudi nekriznih časih, kjer bi se
               lahko hitreje in bolj učinkovito odzvali na izzive, ki jih prinaša jutri. Zato tudi
               menimo, da je potrebno prenehati ponavljati že znano dejstvo, da so bile v
               preteklosti zamujene priložnosti, ko se ob davčni reformi ni prestrukturiralo tudi
               odhodkovnega dela proračuna. Potrebno si je postavljati ključna vprašanja, kako iti
               naprej, in iskati rešitve. In prav to je tisto delo, ki ga sedaj pospešeno opravlja
               sedanja vlada, pa čeprav za te namene v zelo neprijetnem in neugodnem času.</p>
               <p>Če gremo skozi pregled strukture samega proračuna za leto 2011, ugotovimo, da je
               glavni trend močan upad prihodkov državnega proračuna, ki je posledica padca bruto
               domačega produkta. Če je ocena realizacije prihodkov za leto 2010 okrog 8 milijard
               evrov, se s spremembami proračuna za leto 2011 prihodki s predvidenih 8,8 milijard
               klestijo za okoli pol milijarde evrov, in sicer na predvidene 8,3 milijarde, obenem
               pa so v proračunu ob močnem varčevanju predvideni odhodki v višini 10 milijard evrov.
               To ima za posledico še vedno relativno visok proračunski primanjkljaj, ki seveda
               nominalno znaša 1,7 milijarde evrov, kar predstavlja 4,5 % BDP, vse skupaj pa
               rezultira v posledičnem zadolževanju, ki bo v letu 2011 znašalo tam nekje okrog 3
               milijarde evrov. Na prihodkovni strani pa so največji izpadi od načrtovanih
               predvideni pri davku od dohodka pravnih oseb in pri dohodnini, za okoli 100 milijonov
               pa se zmanjšujejo prihodki tudi iz naslova drugih davkov na blago in storitve. Da
               Vlada dejansko res varčuje, dokazujejo tudi podatki, da se na postavki tekočih
               odhodkov sredstva zmanjšujejo za okoli 150 milijonov evrov, največ na postavki plače
               in izdatki za blago in storitve, kot tudi pri transferjih v javne zavode. Ob tem je
               potrebno poudariti, da se transferji za zagotavljanje socialne varnosti povečujejo,
               in sicer kar za 75 milijonov evrov, kar dokazuje, da država ob vsej krizni
               obremenjenosti še kako skrbi za varnost državljanov, kljub zmanjšanju investicijskih
               odhodkov. Za okoli 185 milijonov evrov pa se v globalu tako imenovani investicijskih
               dohodki povečujejo za več kot 120 milijonov glede na oceno realizacije v letu
               2010.</p>
               <p>Precej podobna slika kot za leto 2011 se nam ne izkazuje tudi v letu 2012, kjer so
               sicer načrtovani prihodki malenkost višji, kar naj bi bilo posledica napovedane 3,1 %
               realne rasti BDP-ja, na odhodkovni strani pa so v letu 2012 glede na leto 2011 za
               okoli sto milijonov povečujejo sredstva, kjer so povečanja opazna predvsem pri
               investicijskih odhodkih, ki so tudi del spodbujanja gospodarske rasti. Tako se za
               novogradnje, rekonstrukcije, adaptacije v letu 2012 namenja 361 milijonov evrov, kar
               je za skoraj sto milijonov evrov več, kot v letu poprej.</p>
               <p>V B bilanci so v letu 2011 največje spremembe opazne pri danih posojilih in povečanju
               kapitalskih deležev, in sicer gre za povečanje v višini okoli 400 milijonov, največ
               za posojila v tujino, in sicer v višini 140 milijonov evrov, ter pri povečanju
               kapitalskih deležev v družbah, ki so v državni lasti, in sicer s sedanjih skromnih 40
               milijonov na predvidenih 250 milijonov evrov.</p>
               <p>Kar pa se tiče vsebinskih sprememb v proračunu 2011, smo v Poslanskem klubu Liberalne
               demokracije Slovenije zadovoljni in pozdravljamo popravke v smeri večanja sredstev za
               podjetništvo, za konkurenčnost, in sicer za dodatnih 73 milijonov evrov, kar v teh
               časih ni majhen denar, še posebej spodbudno pa je, da se povečujejo sredstva za
               poslovno okolje za podjetništvo in konkurenčnost. Nekoliko manj pa smo navdušeni nad
               dejstvi, da se zmanjšujejo sredstva na postavki za spodbujanje rasti in razvoja
               podjetij. Se pa za namene pospeševanja razvoja podjetništva in konkurenčnosti močno
               povečujejo sredstva v B bilanci, kjer se s spremembami proračuna načrtuje dodatnih
               okoli 400 milijonov evrov.</p>
               <p>Tudi v Poslanskem klubu Liberalne demokracije Slovenije delimo splošno usmeritev
               Vlade, da je potrebno zagotavljati predvsem pogoje za uspešno vzpostavljanje
               podjetij, prav tako pomembno pa je, da Vlada tudi s proračunskimi sredstvi pospešuje
               vlaganja v tista zdrava podjetja, ki so nosilec in gonilo prihodnjega razvoja
               Slovenije. Vse preveč, kljub alarmantnim dogajanjem v posameznih podjetij, posvečamo
               pozornost tistim, ki po vsej verjetnosti nimajo več možnosti dolgoročne rasti in
               razvoja, predvsem pa ne ustvarjajo dovolj dodane vrednosti, da bi bila konkurenčna v
               globalni ekonomiji.</p>
               <p>Tudi če pogledamo okolje, katerega del smo, to Evropo, se moramo zavedati preprostih
               dejstev, da nas vse bolj dohitevajo hitrorastoča azijska gospodarstva, in to ne
               predvsem ali pa zaradi poceni delovne sile, temveč nas dohitevajo in prehitevajo, kar
               je zaskrbljujoče, na tehnološkem in inovacijskem področju. Zato je za zagotavljanje
               tako socialne države kot tudi našega življenjskega standarda bistvenega, ključnega
               pomena prav zavedanje, da so podjetja tista, ki to socialno državo in pa standard
               vzdržujejo in omogočajo. In če se vrnemo na sam proračun, lahko manj zadovoljstva
               izrazimo s proračunom za leto 2012, saj se na področju podjetništva in konkurenčnosti
               sredstva zmanjšujejo za okroglih 100 milijonov evrov.</p>
               <p>V Poslanskem klubu Liberalne demokracije Slovenija se zavedamo dejstva, da je to
               posledica zmanjševanja pravic, ki izhajajo iz črpanja evropskih sredstev, vendar
               menimo, da mora ministrstvo in celotna Vlada v najkrajšem možnem času zagotoviti
               dodatne načine oziroma dodatne poti dostopa do finančnih virov; predvsem za razvoj
               podjetništva in konkurenčnosti se nam v tem zdita ravno podjetništvo in konkurenčnost
               ključna postavka.</p>
               <p>Na področju visokega šolstva, znanosti in tehnologije v letu 2011 ne moremo biti tudi
               zadovoljni z nižanjem postavk, kljub temu pa na tej resnično razvojni politiki
               sredstva v letu 2011 še vedno ostajajo glede na pretekla obdobja na precej višji
               ravni kot v letih pred krizo, saj je za naslednje leto predvidenih 700 milijonov
               evrov sredstev, medtem ko smo v letu 2009 namenili temu okoli 620 milijonov evrov. V
               Poslanskem klubu Liberalne demokracije smo tudi mnenja, da je potrebno še več napora
               vložiti tudi v samo reformo visokega šolstva kot takšnega in več delati tudi na tako
               imenovanih mehkih neproračunskih vsebinah. Še več skrbi pa nam zbujajo načrtovani
               odhodki v letu 2012, saj se sredstva za znanstveno-raziskovalno dejavnost in
               tehnološke projekte občutno zmanjšujejo, kar po naši oceni ni dobro, zavedamo se pa,
               da kaj veliko izbire ali drugih možnosti tudi nimamo.</p>
               <p>Pomemben upad zmanjševanja sredstev je zaznati področju izobraževanja in športa ter
               na politiki prometa. Za naslednjo leto se tako zmanjšujejo sredstva za vlaganje v
               železniško infrastrukturo in promet, kar ni spodbudno, če želimo na eni strani
               dosegati cilje mobilnosti in zmanjšati vplive na okolje, pa tudi zasledovati
               prepotrebne gospodarske cilje z razvojem železniške infrastrukture. Sicer se s
               proračunom za leto 2012 sredstva za vlaganje v železniško infrastrukturo povečujejo,
               vendar pa je potrebno tudi poskrbeti, da se dinamika samih vlaganj pospeši. V
               Poslanskemu klubu Liberalne demokracije Slovenije pa na področju prometa posebej
               izpostavljamo tudi problematiko avtobusnega linijskega prevoza, kjer se zmanjšujejo
               sredstva, s čimer bomo še dodatno prispevali k povečevanju na eni strani osebnega
               prevoza, kar zagotovo negativno vpliva na okolje, prav tako pa predvsem tistim, ki
               nimajo lastnih prevoznih sredstev, dodatno onemogočili večjo mobilnost. Zato
               apeliramo na Vlado, da tudi na tem področju ponovno prouči in poskrbi mogoče za
               eventualne ustreznejše rešitve.</p>
               <p>Za leto 2012 je tudi zaznati občutno povečanje sredstev na področju trajnostnega
               upravljanja z naravnimi viri in izgradnjo okoljske infrastrukture, kar je pomembno,
               pohvalno, saj so ta sredstva vezana v veliki meri na črpanje evropskih sredstev, za
               katere pa se moramo zavedati, da so časovno pogojena in tudi omejena.</p>
               <p>Ob vsem tem je pa pomemben tudi poudarek, da Slovenija tudi s tem varčevalnim
               proračunom ohranja zelo visoko raven sredstev za trg dela in socialno varnost, za kar
               se skupaj namenja skoraj 3 milijarde evrov in kar predstavlja skoraj tretjino vseh
               proračunskih izdatkov. To dokazuje, da se Vlada in ta koalicija še kako zavedata
               pomena socialne varnosti predvsem tistih, ki so v tej državi najbolj ogroženi.</p>
               <p>Zagotovo se ob sprejemanju teh dveh proračunov ne da izogniti tudi problematiki
               usklajevanja socialnih transferjev, pokojnin, plač v javnem sektorju. Ta dva
               proračuna sta namreč nerazdružljivo povezana z interventnim zakonom, ki v trenutni
               obliki predvideva četrtinsko usklajevanje vseh prej omenjenih kategorij.</p>
               <p>V Poslanskem klubu Liberalne demokracije Slovenije bi želeli jasno povedati, da smo
               pripravljeni podpreti to četrtinsko usklajevanje, če imamo do vseh družbenih skupin
               enakopraven odnos.</p>
               <p>Pripombe, želje in pobude, ki jih na parlament naslavljajo stranka DeSUS in slovenski
               upokojenci, so za nas legitimne in upravičene, žal pa se zavedamo dejstva, da nečesa,
               česar nimamo, ni moč deliti. Kajti, v Sloveniji namreč niso na slabem dohodkovnem
               položaju le upokojenci, čeprav se zavedamo njihovega položaja, še posebej tistih z
               najnižjimi pokojninami in prejemki. Skrbi nas, ker je v podobno slabem položaju tudi
               veliko število brezposelnih, diplomantov, ki čakajo na prvo zaposlitev, pa tudi velik
               del srednjega razreda občuti krizo in je ogrožen njihov gmotni položaj.</p>
               <p>Postavljamo vprašanje, kaj se zgodi v tej državi in s to državo, če bomo porušili
               medgeneracijsko solidarnost. Če ljudje, vsi, vse starostne kategorijo ne bomo zaupali
               v sistem in ne bomo plačevali prispevkov, se zatekali k raznim oblikam dela na črno
               ali pa izogibanju prispevkov preko različnih oblik organizacij, espejev. Obenem pa se
               je treba zavedati, da ima velika večina upokojencev tudi svoje otroke in vnuke, ki
               bodo morali v prihodnje plačevati v pokojninsko blagajno in proračun, zato da
               servisiramo javni dolg, ki nastaja v teh kriznih časih.</p>
               <p>Vprašanje velikega pomena za vse nas skupaj je tudi, ali smo generacijam, ki
               prihajamo, res pripravljeni naložiti še dodatno breme na že tako negotovo prihodnost
               in se vprašati predvsem to, kdo bo za to nosil odgovornost.</p>
               <p>V Poslanskem klubu Liberalne demokracije Slovenije se zavedamo težav, izzivov časa,
               predvsem pa odgovornosti, ki jo nosimo v tem času, ter dejstva, da je kriza precej
               bolj globoka in trdoživa, kot smo vsi skupaj predvidevali na samem začetku. Zato
               razglašamo, da bo Poslanski klub Liberalne demokracije Slovenije podprl oba
               predlagana proračuna. Proračuna pa morata tudi sovpadati s strukturnimi spremembami
               našega družbenega okolja, s katerimi smo zagotovo predolgo odlašali. Te spremembe so
               nujne, če želimo v prihodnosti zasledovati cilj višje, boljše kvalitete življenja.
               Zadolževanje je podobno kot v gospodinjstvu le kratkoročna, prehodna rešitev, ki pa
               jo je treba na koncu tudi drago plačati. Enako je tudi pri proračunu, kjer nam
               odhodki iz naslova obresti že najedajo razvojna sredstva, zato resnično moramo v teh
               časih poseči tudi po nepriljubljenih in varčevalnih ukrepih. Odgovorna, resna
               politika se mora zavedati nastalega položaja in se odlepiti od visokoletečih besed in
               od besed preiti k dejanjem. Tudi sama politika kot takšna in kot celota vseh strank v
               Državnem zboru mora prevzeti del lastne krivde, da je v tej državi vedno manj
               zaupanja v institucije države. Čas je, da se vprašamo, kaj lahko spremenimo, da
               ustavimo erozijo zaupanja v ljudi in državo. Treba je nehati s poceni političnim
               obračunavanjem in v teh težkih časih čim bolj konstruktivno poiskati najboljše,
               usklajene rešitve. Vsi skupaj upamo na boljši jutri, ta zagotovo pride, ampak ne bo
               prišel sam po sebi, zato pa moramo tudi kaj vsi skupaj postoriti, če ne želimo, da
               nas drugi in čas ne prehitijo. Zagotovi si vsi v Sloveniji želimo biti uspešna družba
               z visoko kvaliteto življenja, s kakovostnim sistemom izobraževanja, z dobro plačanimi
               delovnimi mesti, če želimo biti družba z varno starostjo in kvalitetno zdravstveno
               oskrbo. Vsaka druga pot, vsaka drugačna razmišljanja od teh ciljev in opustitev
               določenih dolžnih realnih dejanj nas ne vodijo v pravo smer. Hvala lepa.</p>
            </sp>
            <sp xml:id="SDZ5-Redna-22-2010-11-16.sp31">

               <speaker>PREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili
               Rezman.</p>
            </sp>
            <sp xml:id="SDZ5-Redna-22-2010-11-16.sp32">

               <speaker>VILI REZMAN:</speaker>

               <p>Spoštovani gospod podpredsednik, hvala lepa za besedo. Lep pozdrav vsem!</p>
               <p>Naj za uvod povem, da ko govorimo o proračunih 2011 in 2012, imamo, tudi če ne bomo
               tega izgovarjali, implicitno v mislih še nekatere druge zakone in odloke, ki so s tem
               neposredno povezani, in o čemer bomo govorili še v naslednjih nekaj dneh v našem
               parlamentu. Zato se jaz tudi ne bom zatekel v metodo, ki bi naštevala različne
               številke po posamičnih politikah, po posamičnih projektih, programih, podprogramih in
               tako naprej, zavedajoč se, da tudi te številke, tudi če so bile skrbno pripravljene
               in zapisane, v naslednjih dveh letih ne bodo vzdržale čisto nespremenjene. Bolj
               pomembno je, da se zavedamo nekaterih temeljnih ciljev in o tem, kakšen odnos ima
               Poslanska skupina nepovezanih poslancev Solidarnost do tega, bom skušal spregovoriti
               v nekaj stavkih.</p>
               <p>Najprej: tisto, česar se seveda moramo vsi zavedati, je, da moramo znati nekolikanj
               več pozornosti nameniti tako prihodkovni strani kot politikam na odhodkovni strani,
               da ne bi ta veliki zev, ta velika razpona med prihodki in med našimi proračunskimi
               odhodki še nadalje povečevala primanjkljaje in javni dolg. Na dolgi rok si seveda
               tega ne more privoščiti prav nobena družba in država in tudi Republika Slovenija ne.
               Sem bodo usmerjene naše misli in prizadevanja in podpora, kadar bo potrebna vladnim
               ukrepom. Zavedamo se, da ko govorimo o proračunih 2011 in 2012, govorimo pravzaprav o
               zelo velikih spremembah, ki so s tema proračunoma nekako nakazane. Začetek ali pa
               najava teh velikih sprememb je bila vzpostavljena že, ko se je pisala izhodna
               strategija in ko se je predstavljal proračunski memorandum. Približno tako mi to
               razumemo. Potem ko je za nami doba ali pa čas velikih padcev gospodarske rasti in
               družbenega bruto proizvoda in ko je to bilo pospremljeno tudi z velikim padcem
               konkurenčnosti, z neugodnim poslovnim okoljem, je treba nameniti temu področju
               bistveno večjo pozornost. Obdobje, ki je pred nami in ki ga začrtujeta tudi oba
               proračuna, o katerih govorimo, je obdobje, ko se moramo usmeriti k povečevanju
               konkurenčnosti, h krepitvi našega gospodarstva z zelo različnimi načini – samo s
               spreminjanjem davčnega okolja to zagotovo ne bo šlo in tudi ne bo šlo tako, da bi
               davčno okolje v nedogled samo izboljševali. Najbrž bo potrebno kdaj v prihodnosti
               reči kakšno besedo tudi o nečem, česar se danes pravzaprav ne upamo dotakniti in se
               imenuje davek na dodano vrednost. Tako vsaj menimo v naši poslanski skupini.</p>
               <p>Krepitev gospodarstva, krepitev podjetništva, krepitev konkurenčnega okolja je
               namenjena predvsem temu, da bomo na ta način lahko povečali investicije, da bomo s
               povečanimi investicijami lahko zagotavljali več in boljših, kvalitetnejših delovnih
               mest, torej namenjeno je temu, da bomo napravili tehnološki preboj, ki bo omogočal
               tudi višjo dodano vrednost in vse, kar iz tega posledično sledi.</p>
               <p>Če imamo na eni strani ambicijo krepiti našo gospodarsko situacijo in moramo na drugi
               strani priznati, da je v zadnjih letih – in tudi danes je še tako – veliko pozornosti
               namenjeno ravno socialni kohezivnosti. To je tudi dobro. Vendar je tudi, kar se tiče
               socialne kohezivnosti in ukrepov in sredstev, namenjenih temu, treba najti pravo
               mero, kajti tudi to ne gre v nedogled, da se škarje ne bi čisto preveč razprle. Trend
               izdatkov za socialno kohezivnost, za amortiziranje številnih slabosti, ki so se
               pokazale kot posledice gospodarske in finančne krize na tem področju amortiziranja,
               bomo morali najti neko drugo mero, ne na ta način, najbrž, da bi zmanjševali
               sredstva, ki so potrebna za pomoč posameznikov, pač pa, da bomo zmanjševali maso
               sredstev za to, kar pomeni, da moramo na drugi strani zagotoviti čim več vzgona, ki
               bo omogočal polnjenje vseh javnih blagajn.</p>
               <p>Torej, ta proračuna, ki sta sedaj v obravnavi, usmerjata že dokaj določno v to, kaj
               moramo storiti na področju socialnih in drugih reform.</p>
               <p>Najprej, kar se tiče pokojninskega sistema, smo v naši poslanski skupini prepričani,
               da se ga v resnici moramo lotiti, vendar smo skeptični glede na nekatere posamične
               rešitve in glede hitrosti izvajanja predlaganih rešitev. Ne podpiramo pa kakšnega
               posebnega, ekskluzivnega statusa tistih, ki so prišli v obdobje, ko pridobijo status
               upokojenih, razen tistih, ki so na meji ali celo pod mejo revščine. Torej, že v
               preteklih letih smo, pa tudi danes zagovarjamo stališče, da se mora tudi na tem
               področju marsikaj korenito spremeniti, vendar bi zlasti takrat, kadar gre za
               interventne ukrepe, morali biti naklonjeni temu, da ne bi bili tako linearni, da ne
               bi prizadeli vseh enako, ampak da bi imeli nek prag, izpod katerega se interventni in
               drugi ukrepi na kvaliteti življenja posameznikov, ki so na robu revščine, ne bi smeli
               poznati. Veliko je takšnih, ki imajo status upokojenih, pa lahko brez slehernih
               problemov prenesejo tudi hude ukrepe, zaostritve, kakršne se nakazujejo, nekateri pa
               ne bodo mogli prenesti niti najmanjših, zato ker so že sedaj v situaciji, ko svoje
               tekoče življenje komaj obvladujejo ali pa ga ne več, kar se financiranja tiče.</p>
               <p>V prihodnjih letih oziroma že precej prej bodo morali biti narejeni tudi veliki
               strukturni obrati na nekaterih drugih področjih. Čeprav je res, da proračunski
               memorandum največ pozornosti posveča ravno pokojninskemu sistemu, se nam zdijo tudi
               nekateri drugi sistemi vsaj enako pomembni. Predvsem menimo, da je treba zagotoviti
               vse tisto, kar je predpogoj za to, da bomo lahko prešli v družbo z višjo dodano
               vrednostjo. Za to pa potrebujemo verjetno drugačna delovna mesta, za to potrebujemo
               sodobnejše znanje, veliko raziskav, veliko inovacij in prenosa tehnoloških dosežkov v
               realni sektor, v gospodarstvo. Torej, tudi na tem področju bodo potrebne reforme,
               takšne, ki bodo imele za posledico bistveno hitrejši izhod iz krizne situacije, v
               kateri sedaj smo, in ki ne bodo pretirano prizadele tistih, ki so potrebni socialnih
               pomoči.</p>
               <p>Potrebna bo tudi, v to smo prepričani, temeljita reforma oziroma sprememba sistema
               javne uprave pri nas; bodisi da gre za to, v kar merijo sedaj ukrepi za izhod iz
               krize, bodisi zato, ker bo treba prestrukturirati ustroj države, javne uprave, pa
               tudi drugačno organiziranje pokrajinske in občinske samouprave.</p>
               <p>Pri teh različnih ukrepih, pri teh različnih reformah ne bo nihče izvzet. Prav
               vsakogar se bo to dotaknilo, zato je treba biti tolikanj bolj pozoren in tolikanj
               bolj tankočuten, ko razmišljamo o tistih, ki so na ravni svojega standarda izpod
               povprečja ali pa celo na ravni ogroženosti svojih eksistenčnih potreb. Izvzeta ne
               bodo tudi ne področja gospodarstva, gospodarski subjekti. In prepričani smo, da če
               sedaj zagovarjamo potrebo po tem, da se omogoči gospodarstvu čimboljše okolje za
               ponoven vzpon, bomo morali v prihodnosti govoriti tudi o tem, koliko bo to
               gospodarstvo vračalo v prihodnjih letih, kajti preveč enostransko ponderiranje
               ukrepov samo na pleča državljank in državljanov bo seveda skrhalo socialno
               kohezivnost in bo imelo zagotovo tudi zelo neprijetne politične posledice, če se bo
               seveda v to smer šlo.</p>
               <p>Mi bomo ocenjevali uspešnost dela Vlade in tudi koalicije, vseh tistih, ki moramo kaj
               prispevati pri reševanju težke situacije, v kateri smo, po ciljih, ki si jih bo Vlada
               zastavila, po realnosti, da se te cilje tudi v resnici doseže, in po tem, kako bo
               distribuirano breme za doseganje teh ciljev. Zelo pozorni bomo pri tem na spremljanje
               rezultatov, ki jih obeta Vlada, in sicer na ta način, da bo čim bolj zaustavila
               nadaljnje upadanje delovnih mest, da bo torej znala kreirati čim večjo delovno
               aktivnost, ostajanje ljudi v delovno aktivni situaciji, in da bo pomagala pri
               odpiranju novih delovnih mest, ki jih še kako potrebujemo. Torej stopnja delovne
               aktivnosti se mora pri nas povečati in k temu je treba strmeti tudi z ukrepi, ki si
               jih zastavlja. Implementacija sodobnih znanj, raziskav, inovacij, višanje
               produktivnosti dela, ki bo lahko preneslo tudi višje dohodke, višje plače in višje
               prispevke v javne blagajne. To je eden izmed ciljev, ki mu verjetno vsi sledimo in za
               katerega upamo, da ga bomo uspeli tudi realizirati.</p>
               <p>Nujno je pri tem nekako ustaviti padec domačega povpraševanja, kajti ta trenutek
               vidimo, da so trendi negativni, bodisi da gre za potrošnjo oziroma povpraševanje
               domačega prebivalstva ali države, in upamo, da so visoke številke, ki govore o
               povečanem izvozu in o visokih investicijskih vrednostih, tiste, ki so realne, kajti
               samo te bodo lahko zagotovile čim bolj blag izhod iz krize. Sam pa mislim, da danes
               ni več čas, da bi govorili o tem, kako bomo iz krize izšli zelo zmagovito, zato ker
               je množica tistih, ki jih bodo ukrepi in situacija depreviligirali na stopnjo, ko
               bodo komaj preživeli.</p>
               <p>Posledično temu lahko pričakujemo tudi konsolidacijo javnih financ, kar je, danes
               vidimo, v ospredju vseh razmišljanj in je tudi prav, da o tem razmišljamo, vendar je
               ta konsolidacija javnih financ najbolj odvisna od tega, koliko bomo znali prispevati
               k povečanju družbenega produkta v naši državi. Ob tem ko v Poslanski skupini
               nepovezanih poslancev Solidarnost podpiramo, temeljne usmeritve Vlade, ko podpiramo
               temeljne cilje proračunov za leti 2011 in za 2012, menimo, da je prav, da vendarle na
               nekatere stvari, s katerimi pa nismo v celoti soglasni, tudi omenimo. Prvi naš očitek
               je očitek glede linearnosti. Mi menimo, da bi bilo dobro, če bomo v prihodnosti našli
               tudi takšne ukrepe, ki bodo v resnici bolj obremenili tiste, ki so zmožni prenesti
               obremenitev, in manj ali pa skorajda ne tistih, ki so bolj občutljivi na sleherno,
               tudi majhno spremembo. Takih je v Republiki Sloveniji zelo veliko. Računamo torej na
               to, da bodo ukrepi vse bolj dobro ciljani, merjeni in da bomo to družbeno
               kohezivnost, ki smo jo sedaj kondicionirali z velikimi izdatki na področju bolj
               pasivne politike, ohranili.</p>
               <p>Ko govorimo o teh ukrepih pasivne politike mislimo tudi na ukrepe, ki niso bili
               namenjeni samo zaposlenim ali brezposelnim ljudem, čeprav navzven tako izgleda.
               Veliko sredstev je bilo namenjenih skozi različne sheme, veliko sredstev je bilo
               namenjenih tudi skozi subvencioniranje skrajšanega delovnega časa, veliko sredstev je
               bilo namenjenih tudi za čakanje na delo, ki so prav tako in neposredno povezani z
               našim gospodarstvom in jih mi razumemo kot pomoč gospodarstvu, zato da je lahko
               vzdržalo tiste najhujše trenutke in da bo lahko pričelo sčasoma z novim zagonom.</p>
               <p>Dediščina, ki jo je Vlada skozi te različne ukrepe in dogajanja v preteklosti
               podedovala, ni ravno zelo spodbudna. Vemo in ponavljamo, da v tistih boljših letih,
               ki so bila zamujena, ni bilo ustvarjenih rezerv ne samo na državni ravni v smislu
               javnih financ, ni bilo potrebnih rezerv tudi v realni ekonomiji ustvarjenih zato, ker
               je bilo najbrž preveč razmišljanj usmerjenih v lastniške konsolidacije in spremembe
               in kar nas je seveda tudi pahnilo precej nazaj. In tisti, ki danes to najbolj
               občutijo, niso prispevali prav nič. Oni so samo tisti, ki morajo nositi breme teh
               negativnih posledic.</p>
               <p>V Poslanski skupini nepovezanih poslancev Solidarnost naj povem to za sklep, da torej
               bomo podprli predlagane spremembe proračuna za leto 2011 in dopolnjen predlog za leto
               2012, pri čemer poudarjamo, da so bili amandmaji, ki so bili sprejeti na matičnem
               delovnem telesu, amandmaji, ki jih podpiramo tudi mi, in da tudi mi nekaterih
               amandmajev, ki so skušali povsem zopet linearno in brez ciljanosti zmanjšati
               javnofinančni primanjkljaj, kar je sicer pravi cilj, vendar na napačen način, tako
               vsaj menimo. Podprli bomo torej splošno usmeritev, spremljali bomo, kaj se bo v
               prihodnosti dogajalo, in računamo, da če bodo ocene, ki so danes zapisane, prepoznane
               tudi kot ne dovolj natančne, da bomo znali sanirati posledice.</p>
               <p>Torej, oba predloga proračuna lahko računata na podporo vseh treh poslancev Poslanske
               skupine nepovezanih poslancev.</p>
            </sp>
            <sp xml:id="SDZ5-Redna-22-2010-11-16.sp33">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Laszlo Göncz v imenu narodnih skupnosti.</p>
            </sp>
            <sp xml:id="SDZ5-Redna-22-2010-11-16.sp34">

               <speaker>DR. LASZLO GÖNCZ:</speaker>

               <p>Hvala lepa za besedo, gospod podpredsednik. Spoštovana ministrica, spoštovani
               ministri, ostali predstavniki Vlade, kolegice in kolegi!</p>
               <p>Kot sem že v preteklih tednih večkrat poudaril, tudi v narodnih skupnosti oziroma
               njuni pripadniki se zavedamo izredno perečega in neprijaznega družbenega stanja, ki
               je z vidika pripravljanja in sprejemanja proračuna še posebej otežujoča okoliščina.
               Želim zgolj poudariti, da bi podporo predlogu sprememb proračuna za leto 2011 in
               dopolnjenemu predlogu proračuna za leto 2012, ki bi lahko zadovoljila večino vseh
               zainteresiranih, vključno s političnimi subjekti, bilo danes težko pričakovati. Tudi
               v naši poslanski skupini imamo določene pomisleke pri nekaterih postavkah splošnega
               pomena, kar izhaja predvsem iz različnih interpretacij do reševanja najvažnejših
               nalog na področju javnih financ, gospodarstva, sociale in nekaterih drugih področjih,
               povezanih z izhodom iz krize, vendar pri spreminjanju omenjenih proračunov želimo
               delovati kljub temu konstruktivno. S tem izražam naše prepričanje, da je glede na
               okoliščine še posebej nujno funkcioniranje države, zato je pomembno, da se predlagani
               proračun za leto 2012 oziroma spremenjeni proračun za leto 2011 sprejmeta.</p>
               <p>Z vidika poslanske skupine avtohtonih narodnih skupnosti v zvezi s predlaganima
               proračuna želim poudariti dvoje; zadovoljni smo, da se je Vlada kljub izrednim
               finančnim gospodarskim razmeram, razen izjem, o čemer bom še spregovoril, držala
               obljubo, da se sredstva za dejavnosti narodnih skupnosti nominalno ne zmanjšujejo. In
               drugič, da na področju najbolj pereče problematike, to je zagotavljanje že dosežene
               ravni RTV dejavnosti narodnih skupnosti, kjer so bili prvotno predlagani zneski
               zmanjšani oziroma prenizki in v takšnem obsegu ne bi mogli s tem izvajati programe,
               je Vlada pokazala pripravljenosti za dogovor in tako smo uspeli z amandmaji
               zagotoviti, bom rekel, minimalni nivo finančnih sredstev, s katerimi se bodo lahko
               programi še izvajali.</p>
               <p>Želim pa poudariti, da v okviru predloga proračuna za leto 2012 je na kontu
               ministrstva za kulturo, za potrebe izvajanja kulturnega programa avtohtonih narodnih
               skupnosti zmanjšan znesek v primerjavi s tekočim letom in letom 2011 za približno 66
               tisoč evrov, kar je v našem primeru zelo velika razlika. Zmanjšani znesek žal ne bo
               zadoščal za izvedbo zelo pomembnih programov na področju kulture, ohranjanja jezika,
               umetnostne in ljubiteljske dejavnosti in tako dalje, zato pričakujemo, kot je to tudi
               vodstvo ministrstva sicer v razpravi poudarilo, da se tega problema zaveda in da bo
               ta problem poskušalo reševati v sodelovanju z narodnima skupnostima.</p>
               <p>Procentualno je zmanjšan tudi znesek na področju zagotavljanja, bom rekel, simbolnega
               zneska v podporo gospodarski osnovni narodnih skupnosti, ker pa gre za kompleksno
               vprašanje, se v to vsebino sedaj ne bom spuščal, vendar pa od Vlade pričakujemo, da
               bomo na temu področju uspeli zadeve sanirati in tudi vsebinsko nekoliko dopolniti in
               preoblikovati.</p>
               <p>Na koncu naj še enkrat poudarim, da bova oba proračuna oba poslanca naše poslanske
               skupine podprla. Hvala lepa.</p>
            </sp>
            <sp xml:id="SDZ5-Redna-22-2010-11-16.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Bojan Kontič v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Redna-22-2010-11-16.sp36">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani predstavniki Vlade, kolegice in
               kolegi!</p>
               <p>Predlagane spremembe proračuna za leto 2011 in predlog dopolnjenega proračuna za leto
               2012 temeljita na podlagi predvidenega gibanja javnofinančnih prihodkov ter zaveze
               Vlade o znižanju javnofinančnega primanjkljaja pod 3 % bruto domačega proizvoda do
               leta 2013. Strategija Vlade je zastavljena na podlagi fiskalne konsolidacije s
               fiskalnim pravilom, ki omejuje rasti odhodkov, ter z izvedbo strukturnih reform na
               področju pokojninskega in zdravstvenega sistema ter na podlagi institucionalnih
               reform. Seveda pa je zaradi zelo velike proračunske rigidnosti Vlada omejena pri
               zmanjševanju javne porabe. Zakonske obveznosti proračuna namreč presegajo že 80 %
               državnega proračuna. Zaradi tega je Vlada že za leto 2010 pripravila ukrepe, ki so na
               podlagi interventnega zakona zmanjšale obveznosti v proračunu za leto 2010 v višini
               400 milijonov evrov.</p>
               <p>Pri tem je potrebno poudariti, da so dodatne zakonske obveznosti nastale zaradi
               predvolilnih in ostalih sprememb, ki jih je prejšnja vlada sprejela in so znašale
               skoraj 400 milijonov evrov. Zaradi tega je bil Vladi na voljo manjši manevrski
               prostor za protikrizno delovanje, kot je bil na voljo, recimo, še v letu 2004, kar je
               razvidno iz gibanja ciklično prilagojenega primanjkljaja in naraščanja deleža
               zakonskih obveznosti v celotnem proračunu. Dejstvo je, da bi bili prihodki brez
               izvedbe davčne reforme v letu 2010 višji za 3 % BDP-ja oziroma okoli 1,2 milijardi
               evrov. Res je sicer, da je bilo z davčno reformo razbremenjeno gospodarstvo in v
               manjši meri prebivalstvo, vendar pa so imeli od te davčne reforme največ
               najbogatejši, tukaj verjetno lahko omenim tudi tako imenovane tajkune. Seveda pa ni
               problem v tem, da je davčna reforma razbremenila gospodarstvo, problem je v tem, da
               niso bili v prejšnjem mandatu sorazmerno znižani javnofinančni odhodki. Rast odhodkov
               konsolidirane bilance javnega sektorja za 34 % do leta 2008 glede na leto 2004 in
               naraščanje zakonskih obveznosti je precej zmanjšalo manevrski prostor za delovanje te
               vlade v času krize. Poročilo Evropske komisije glede stanja javnih financ namreč
               kaže, da je prejšnja vlada pustila slabše stanje javnih financ, kot ji je bilo
               predano v letu 2004. Prav tako ima Virantova plačna reforma dvakrat višje učinke, kot
               jih je napovedal. Višina potrebnih sredstev za odpravo plačnih nesorazmerij je namreč
               800 milijonov in ne 400 milijonov, česar pa Vlada ni mogla uresničiti, ker tega
               denarja enostavno ni kje vzeti. Zaradi zaveze o zmanjševanju primanjkljaja z
               varčevanjem so v dopolnjenem predlogu novega interventnega zakona omejene zakonske
               pravice v letih 2011 in 2012.</p>
               <p>Na podlagi dopolnjenega interventnega zakona, ki določa četrtinsko usklajevanje
               pokojnin, socialnih transferjev in plač javnih uslužbencev, bo omogočen prihranek v
               višini 410 milijonov evrov. Pri tem je potrebno poudariti, da če navedenih ukrepov v
               interventnem zakonu ne bi sprejeli, bi to zahtevalo znižanje investicijskih vlaganj
               oziroma ukinitev investicijskih odhodkov državnega proračuna, kar pa pomeni, da bi
               država izgubila mehanizem za spodbujanje gospodarske rasti, delovnih mest in
               posrednih prihodkov za financiranje pokojnin, socialnih transferjev in plač javnih
               uslužbencev. Predlagano četrtinsko usklajevanje pokojnin, socialnih transferjev s
               strani Poslanske skupine Socialnih demokratov, Zares in LDS je ukrep, ki omogoča
               kljub teži situacijsko izboljšanje socialnega stanja omenjenih skupin. Pri tem je
               potrebno poudariti, da predlog Vlade o zamrznitvi pokojnin, socialnih transferjev in
               plač javnega sektorja ni več na mizi, ker kot socialni demokrati menimo, da je kljub
               težkim časom potrebno ohraniti socialno občutljivost za ljudi v socialni stiski.</p>
               <p>Vlada je predlagala kompromis, ki ni bil sprejemljiv za naše koalicijske partnerje,
               za eno koalicijsko partnerico. Če kompromis ni dosežen, bi bilo povsem normalno, da
               se vrnemo na izhodiščni položaj, torej k zamrznitvi. Odločili smo se drugače v
               poslanskih skupinah, ki so bile prej omenjene. Zavedamo se, da je Vlada s težavo
               našla sredstva, namenjena temu kompromisu, a če jih je našla, naj ostanejo za namen
               usklajevanja in pomembno sporočilo: zamrznitve ni, tudi usklajevanje pokojnin ni
               zamrznjeno. To je to. Več ni možno v tem trenutku.</p>
               <p>Z vidika kritike interventnih ukrepov je potrebo poudariti, da so predlagani ukrepi
               primerljivi ukrepom držav članic Evropske unije, ki imajo podobno višino
               primanjkljaja in podobne napovedi gospodarske rasti. Glede na dejstvo, da Vlada
               sprejema ukrepe, ki bodo spodbujali rast gospodarstva, je delno usklajevanje
               socialnih transferjev, pokojnin in plač javnih uslužbencev ukrep, ki bo na srednji
               rok vplival na izboljšanje socialnega položaja prebivalstva Slovenije oziroma
               zmanjšal potrebe po socialnih transferjih ter z ukrepi spodbujanja gospodarske rasti
               vplival na večanje produktivnosti, kar bo posledično omogočilo večjo rast plač in s
               tem posledično večjo rast pokojnin.</p>
               <p>Vlada je morala interventno ukrepati, ker bi bil brez vladnih ukrepov proračunski
               primanjkljaj v letu 2012 čez 6 % BDP oziroma višji za dobro milijardo evrov, kar se
               pa ne sme zgoditi, ker moramo pokazati jasno namero o zniževanju primanjkljaja. Če
               tega ne bi storili, se bi poslabšala boniteta gospodarstva, kar bi poslabšalo
               okrevanje gospodarstva.</p>
               <p>Recesijo smo preživeli dokaj uspešno, glede na sprejete ukrepe, ki so ohranili
               delovna mesta in spodbujali gospodarsko rast. Kljub nižji gospodarski rasti v letu
               2010 je rast brezposelnosti nižja od predvidene. Seveda pa so k manjši brezposelnosti
               prispevali protikrizni ukrepi, ki so pripomogli k temu, da je Slovenija ohranila 28
               tisoč 500 delovnih mest, od tega 8 tisoč delovnih mest na podlagi Zakona o delnem
               subvencioniranju delovnega časa, 17 tisoč delovnih mest na podlagi Zakona o delnem
               povračilu nadomestila plače in 3 tisoč 500 delovnih mest na podlagi ukrepov male
               vrednosti, ki so namenjeni za podjetja, ki so v času krize zašla v težave, subvencije
               za prezaposlitve, za samozaposlitve. Stopnja brezposelnosti v letu 2010 je še vedno
               med nižjimi med članicami Evropske unije in je boljša od pričakovanja ob spomladanski
               napovedi. Res je, da je v oktobru 2010 povečanje števila brezposelnih tudi zaradi
               sezonskih učinkov, ker je jesen čas, ko se iztečejo mnogi študentski statusi, v tem
               času je vedno povečan priliv prvih iskalcev zaposlitve. Na podlagi predvidevanj Urada
               za makroekonomske analize in razvoj bo brezposelnost ob koncu letošnjega leta dosegla
               med 103 in 105 tisoč brezposelnih oseb, pri čemer je rast brezposelnosti letos
               občutno nižja kot lani, naslednje leto naj bi se še malenkost povečala, nato pa na
               uradu pričakujejo izboljšanje razmer in padec pod 100 tisoč brezposelnih. Vendar pa
               je treba pogledati tudi zaposlovanje na trgu dela. V prvih 10 mesecih leta 2010 se je
               namreč zaposlilo 47 tisoč 356 brezposelnih oseb, kar je skoraj 19 % več kot v
               primerljivem lanskem obdobju. Seveda pa Slovenija v letu 2011 ukinja ukrepe
               skrajšanja delovnega časa in čakanja na delo. Gospodarska rast v letu 2011 bo namreč
               na višini 2,5 % bruto domačega proizvoda, kar pomeni, da ti ukrepi ne bodo več
               potrebni. Zaradi tega so bolj potrebna sredstva za prestrukturiranje gospodarstva, ki
               so v proračunu znatno povišana. Seveda bi lahko bila gospodarska rast v letu 2011 in
               2012 višja, vendar pa so razmere v gradbeništvu slabše, kot je kazalo spomladi.</p>
               <p>Padec gradbenih investicij je največji v stanovanjski gradnji, ki se sooča s
               finančnimi težavami in nakopičenimi zalogami. Precej nižje kot v preteklih letih so
               tudi investicije v gradnjo infrastrukturnih objektov, kjer smo zaključili intenzivno
               izgradnjo cestnega omrežja, pa tudi v tem segmentu je težava pomanjkanje virov
               sredstev za zagon novih projektov. Zaradi takšnih gibanj v gradbeništvu se bodo
               investicije letos še zmanjšale na cca 3,5 %, čeprav se na drugi strani že od druge
               polovice lanskega leta krepijo investicije v opremo in stroje, kar je povezano s
               povečano izkoriščenostjo proizvodnih zmogljivosti, zlasti pri izvoznikih. Dejansko
               sta gradbeništvo in poslovanje z nepremičninami dejavnosti, ki sta se v letih pred
               krizo nadpovprečno zadolževali in dosegli nadpovprečne stopnje rasti dodane
               vrednosti. Padec gradbene dejavnosti v letu 2009 je med dejavnostmi najvišji. Prav
               takšno je stanje v letu 2010. Tako so investicije v prejšnjem mandatu s pomočjo
               prejšnje vlade pregrevale gospodarstvo, sedaj pa zavirajo okrevanje gospodarstva
               zaradi tega pregrevanja. Že podatki o rasti dodane vrednosti v gradbeništvu od leta
               2005 do 2008 kažejo, da je bilo to področje napihnjeno. Leta 2005 je gradbeništvo
               ustvarilo 5,85 % BDP, leta 2008 pa že 7,33 % BDP. Največji delež BDP je bil v tretjem
               četrtletju 2008, ko je gradbeništvo ustvarilo 7,86 % bruto domačega proizvoda. Prav
               tako podatki o rasti investicij v gradbeništvo kažejo napihnjenost gradbeništva.
               Petletno povprečje rasti investicij v gradbeništvo je bilo od leta 2002 do leta 2006
               3,9 %, leta 2007 pa je bila rast že 17,1 % in leta 2008 10,1 %, kar je precej več od
               evroobmočja, to je namreč znašalo leta 2007 2,1 % rast investicij v gradbeništvo.</p>
               <p>Kljub 2,5 % gospodarski rasti pa bodo proračunski prihodki v letu 2011 manjši od
               prihodkov v letu 2008, kar je seveda posledica krize. Tako bodo proračunski prihodki
               v letu 2011 znašali približno 8,3 milijarde evrov, kar je samo 248 milijonov več kot
               v letu 2010. Odhodki bodo znašali 10 milijard evrov, kar je približno odstotek BDP-ja
               oziroma 357 milijonov evrov manj kot v sprejetem proračunu. V primerjavi s sprejetim
               proračunom za leto 2011 se torej znižujejo tako rekoč vse kategorije odhodkov, razen
               investicijskih odhodkov in investicijskih transferov, ker je treba ohraniti sredstva
               za spodbujanje gospodarske rasti in zaposlenosti. Zaradi navedenega se sredstva za
               investicije in investicijske transfere povečujejo za več kot 45 % oziroma za 446
               milijonov evrov v letu 2011 glede na leto 2008. V letu 2012 je predvidena še dodatna
               rast sredstev za investicijske odhodke in investicijske transferje.</p>
               <p>Na podlagi zastavljenih proračunov se bo javno finančni primanjkljaj v letu 2011
               znižal za 1 odstotno točko in bo znašal 1,69 milijarde evrov ali 4,5 % BDP-ja. V letu
               2012 bo primanjkljaj 3,6 % BDP-ja in v letu 2013 malenkost pod 3 % BDP-ja. Tako bomo
               javnofinančni primanjkljaj v treh letih znižali za 2,4 odstotne točke.</p>
               <p>V Poslanski skupini Socialnih demokratov priznavamo, da je dinamika znižanja
               primanjkljaja počasnejša od predvidene zaradi več razlogov. V letu 2011 je namreč
               predvidena nižja rast davčnih prihodkov glede na dejstvo, da je zastavljeno znižanje
               primanjkljaja v letu 2011 z zamrznitvijo odhodkov in na podlagi rasti davčnih
               prihodkov brez povišanja davkov je višji primanjkljaj od predvidenega. Glede na
               dejstvo, da države Evropske unije, vključno s Slovenijo, ukinjajo protikrizne ukrepe,
               izvajajo fiskalne konsolidacije ter na podlagi izvajanja valutnih vojn, če jih lahko
               tako poimenujemo, ki zvišujejo vrednost evra, je hitrejše zniževanje primanjkljaja
               nevarno z vidika zmanjševanja spodbujanja gospodarske rasti in zaposlenosti. Vendar
               pa je glavni strukturni ukrep, ki tehta pri ocenjevanju tveganj države in ohranitve
               njene bonitete, izvedba pokojninske reforme, poleg proračunske konsolidacije. V
               primeru neizvedbe te reforme ali neizvedbe konsolidacije javnih financ bi to vplivalo
               na znižanje bonitete države, kar bi poglobilo krizo in poslabšalo možnost okrevanja
               gospodarstva, ki se je v dobrih časih preveč zadolžilo tudi s pomočjo, ki smo jo
               videli v preteklem mandatu.</p>
               <p>Glede na zastavljeno proračunsko politiko v letu 2011 in 2012 je največ sredstev
               namenjenih za politiko socialne varnosti, in sicer skoraj 2,5 milijarde evrov v letu
               2011 in skoraj toliko v letu 2012. Seveda se odhodki za socialno varnost v primerjavi
               z letom 2008 najbolj povečujejo, in sicer za 431 milijonov evrov glede na dejstvo, da
               politika socialne varnosti zajema programe socialnega varstva, varstva otrok in
               družine, pokojninsko in invalidsko varstvo, dolgotrajno oskrbo, varstvo obolelih in
               urejanje sistema, zato je povečanje sredstev predvsem namenjeno povečanim potrebam za
               politiko socialne varnosti. Glede višine sredstev sledi politika izobraževanja in
               športa v višini dobre 1,4 milijarde. Vlaganje v izobraževanje in usposabljanje je
               namreč bistvenega pomena, če želimo doseči dolgoročni razvoj in napredek ter se
               odzivati na tehnološke in demografske spremembe. Zaradi pomembnosti izobraževanje in
               usposabljanja pri ustvarjanju ekonomskih, socialnih in drugih rezultatov gre za
               prioriteto države na vseh ravneh in zato je kot splošni oziroma glavni cilj v okviru
               formalnega izobraževanja zagotoviti dostopno in kakovostno vzgojo in izobraževanje za
               vse ter zagotoviti najmanj 13 let šolanja za vse. Pri tem je potrebno poudariti, da
               se v politiki izobraževanja in športna najbolj izrazito povečujejo sredstva za
               štipendije: s 97 milijonov v letu 2009 na 120 milijonov v letu 2011 ter na 143
               milijonov v letu 2012. Če skupaj združimo politiko visokega šolstva, znanosti,
               tehnologije in informacijske družbe – 707 milijonov evrov – ter politiko podjetniške
               konkurenčnosti, ugotovimo, da je v letu 2011 namenjenih sredstev za razvojni preobrat
               v višini 1 milijarde evrov oziroma 2,88 % bruto domačega proizvoda. V letu 2008 je
               bilo za ta isti namen realizirano 777 milijonov evrov ali 2,1 % BDP.</p>
               <p>Povečanje sredstev za politiko visokega šolstva, znanosti, tehnologije in
               informacijske družbe je pomembno z vidika zasledovanja cilja pospešenega prenosa
               znanja v trikotniku visoko šolstvo, znanost in gospodarstvo. Povečanje globalne
               konkurenčnosti Slovenije s spodbujanjem inovativnosti in podjetniških vlaganj v
               raziskave in tehnološki razvoj ter vzdržnega povečanja gospodarske rasti z večanjem
               tehnološke zahtevnosti in deleža znanja v izdelkih, postopkih in storitvah – zaradi
               tega je še tako pomembno povečanje sredstev v proračunu za to politiko in za politiko
               podjetništva in konkurenčnosti. To je tudi razvidno iz proračuna, ker je v proračunu
               za leto 2011 večje povečanje sredstev za poslovno okolje, za podjetništvo in
               konkurenčnost, kjer je sredstev desetkrat več glede na proračun v letu 2010.</p>
               <p>Prav tako je v proračunu za leto 2011 vidno povečanje sredstev za turizem. Seveda pa
               ni pomembna samo višina sredstev, ki se namenja v proračunu, pomembno je doseganje
               zastavljenih ciljev. Zaradi tega je pomembna dolgoročna strategija, ki jo bo
               pripravil nacionalni program visokega šolstva od leta 2011 do leta 2020 s ciljem –
               družba znanja. Sočasno s strategijo visokošolskega izobraževanja se tudi pripravlja
               nova raziskovalna in inovacijska strategija Slovenije za obdobje 2011–2020, pri čemer
               je bila upoštevana tudi strategija EU 2020. Glede na to, da je poraba za raziskave in
               razvoj v Sloveniji še vedno pod povprečjem EU 27, je v strategiji načrtovano
               povečanje javnega vlaganja v raziskave in razvoj do višine 1,2 % BDP do leta
               2020.</p>
               <p>Prav tako je potrebno pregledati celovito paleto ukrepov Vlade, ki pa ni razvidna
               zgolj v proračunu, je pa razvidna v izhodni strategiji in shemah pomoči gospodarstvu
               ter posredno preko SID banke, ki je do konca leta 2009 izdala že več kot 2 milijardi
               evrov kreditov za pomoč gospodarstvu, v prvi polovici leta 2010 pa še 400 milijonov
               novih kreditov. Prav tako pa je v oktobru 2010 SID banka razpisala za 350 milijonov
               razvojnih sredstev za spodbujanje trajnostne gospodarske rasti in razvoja, varovanja
               okolja, podjetništva in ustvarjanja novih delovnih mest z višjo dodano vrednostjo.
               Vlada je tudi 1. julija 2010 sprejela koncept razvojne platforme, ki bo potekala
               preko SID banke kot nacionalne razvojne in spodbujevalne institucije, kar lahko
               postane pomemben instrument novega slovenskega razvojnega modela. Zaradi tega bo
               razvojna platforma eden od ključnih ukrepov, ki bo pripomogel k prestrukturiranju
               gospodarstva v višanju dodatne vrednosti poleg ukrepov, ki jih je Vlada že izvajala
               na gospodarskem področju. Je pa dano jasno sporočilo gospodarstvu z višanjem
               minimalne plače. Potrebno je dolgoročno ohraniti delovna mesta, ki bodo ustvarjala
               višjo dodano vrednost in omogočala dostojno življenje. Pri tem je potrebno omeniti,
               da je do nizke ravni minimalne plače pripeljal predvsem usklajevalni mehanizem, ki ga
               je določil zakon o minimalni plači leta 2006. Ta zakon je določil, da se minimalna
               plača usklajuje z inflacijo, ki je upoštevana kot podlaga za pripravo državnega
               proračuna, ni pa bilo vgrajene varovalke v primeru hitrejše dejanske inflacije od
               upoštevane v uskladitvi. V letu 2006 je minimalna plača zaostajala za nominalno
               rastjo bruto plače zasebnega sektorja za dobri dve odstotni točki, v letu 2007 za
               slabe 4,5 odstotne točke. Leta 2007 je minimalna plača realno celo padla za več kot
               odstotek. Zaradi takšnih gibanj minimalne plače se je tudi razmerje do povprečne
               plače močno znižalo, v obeh letih skupaj za skoraj tri odstotne točke.</p>
               <p>Pri zmanjševanju brezposelnosti je ključno vlogo prevzela razvojna politika trga dela
               in strukturni ukrepi na trgu dela. Danes smo glasovali o enem od strukturnih ukrepov
               na področju trga dela. Zakon o malem delu je predlagal povečanje zaposlovanja
               brezposelnih, mladih in upokojencev, kar je eden od ključnih ukrepov z vidika
               povezovanja omenjenih skupin s trgom dela. Za povečanje zaposlovanja je Vlada tudi
               sprejela ukrepe na davčnem področju, ki so upoštevani v rebalansu proračuna za leto
               2010. Uvedba davčnih olajšav za zaposlovanje mlajših od šestindvajset let in
               starejših od petinpetdeset let, ki so trajno brezposelni, bo omogočila davčno
               spodbujanje zaposlovanja do šestnajst tisoč brezposelnih. Vsekakor pa so potrebne
               strukturne reforme na trgu dela, ki jih pripravlja ta vlada za večjo zaposlenost in
               večjo odpornost gospodarstva na zunanje vplive oziroma zunanje šoke. Neizvedene
               reforme v prejšnjem mandatu so oteževale prilagajanje gospodarstva finančni in
               gospodarski krizi.</p>
               <p>Glede na dejstvo, da je še vedno pomembna vloga aktivne politike zaposlovanja pri
               zmanjševanju brezposelnosti, ohranja Vlada pomembno višino sredstev za aktivno
               politiko zaposlovanja. Aktivna politika zaposlovanja namreč vsebuje vse aktivnosti za
               svetovanje in pomoč pri iskanju zaposlitve in je namenjena šolajoči se mladini,
               zaposlenim delavcem v postopku izgubljanja zaposlitve, predvsem pa je namenjena
               brezposelnim osebam.</p>
               <p>Pri politiki prometa in prometni infrastrukturi je že v letu 2010 vidno povečanje
               sredstev za železniško infrastrukturo, ker je Vlada postavila prioriteto hitrejšega
               financiranja obnove oziroma izgradnje železniške infrastrukture. Temu tudi sledijo
               spremembe v proračunih za leto 2011 in leto 2012.</p>
               <p>Glede kritike s strani opozicije, da ni ukrepov za nova delovna mesta, je potrebno
               pojasniti, da so ti očitki zgrešeni. Vlada je že sprejela davčne ukrepe za
               spodbujanja zaposlovanja poleg ukrepov aktivne politike zaposlovanja, ki zagotavlja
               nova delovna mesta preko javnih del, subvencij za samozaposlovanje. Potrebno je tudi
               pogledati ukrepe Vlade, ki spodbujajo gospodarsko rast z dodatnimi sredstvi za
               investicije, sredstvi za spodbujanje podjetništva in konkurenčnosti ter z vlaganjem v
               izobraževanje ter z dodatnimi sredstvi za visoko šolstvo, znanost in tehnološki
               razvoj. Pri tem pa je že omejeno delovanje SID banke pri prestrukturiranju
               gospodarstva. Prav smešno je, da isti kritiki opozarjajo, da država preveč troši.
               Zadolževanje države v predlaganem obsegu še vedno spodbuja gospodarsko rast in
               ohranjanje obstoječih ter ustvarjanje novih delovnih mest.</p>
               <p>Glede zadolževanja in upravljanja premoženja je potrebno omeniti, da je Vlada
               pripravila reformo upravljanja javnega premoženja. Z ustanovitvijo Agencije za
               upravljanje kapitalskih naložb se bo profesionalno upravljalo državno premoženje in
               bo preprečeno politično vmešavanje v poslovanje podjetij, ki so v državni lasti. Za
               isti namen se ustanavlja tudi nepremičninski sklad, ki bo upravljal stvarno
               premoženje države. Očitno pa je, da kritiki dejansko kritizirajo spodbujanje
               gospodarske rasti, ohranjanje socialne varnosti, kljub temu da v preteklosti ni bilo
               narejene nobene zaloge za slabe čase, v katerih smo se znašli.</p>
               <p>V dveh letih mandata te sedanje vlade je bilo predlaganih kar nekaj ukrepov, da ne
               rečem tudi kakšen paket, ki bi precej povečal primanjkljaj in bi v primeru izvedbe
               poslabšal boniteto države, kar bi pripeljalo Slovenijo ponovno oziroma v novo
               recesijo. Seveda pa smo sedaj na križišču med ukrepi, ki bi sledili Nemčiji, in
               nasprotovanju reformam in varčevanju. Nemčija ima namreč najvišjo gospodarsko rast po
               združitvi ter brezposelnost, ki je nižja od predkriznega obdobja. Uspešno okrevanje
               Nemčije pa ni naključno. Nemčija je izvedla strukturne reforme, prestrukturirala
               gospodarstvo in prišla iz finančne in gospodarske krize kot zmagovalka. Ja, pa tudi
               opozicijo imajo tudi verjetno drugačno. Pri tem ne smemo pozabiti... <stage>/ oglašanje iz
               klopi/</stage> No, če že polemizirava, saj lahko, če dovolite, gospod podpredsednik, mislim,
               da to ni stvar...</p>
            </sp>
            <sp xml:id="SDZ5-Redna-22-2010-11-16.sp37">

               <speaker>PODPREDSEDNIK MAG. VASJA KLAVORA:</speaker>

               <p>Ne bi dovolil dvogovorov.</p>
            </sp>
            <sp xml:id="SDZ5-Redna-22-2010-11-16.sp38">

               <speaker>BOJAN KONTIČ:</speaker>

               <p>Dobro. Seveda pa smo sedaj na križišču med ukrepi kot sem dejal, ki bi sledili
               Nemčiji, in nasprotovanju reformam in varčevanju. Pri tem ne smemo pozabiti, da
               Nemčija še naprej izvaja strukturne reforme, tudi pokojninsko, s povečanjem
               upokojitvene starosti na 67 let do leta 2029, pa čeprav ima Nemčija manjše
               demografske težave od Slovenije. Zaradi tega morda s pretiranim optimizmom pričakujem
               razumevanje opozicije za izvedbo potrebnih interventnih ukrepov ter strukturnih
               ukrepov za boljše življenje Slovenk in Slovencev. Rušenje reform pa dejansko pomeni
               oškodovanje okrevanju gospodarstva in slabšanje socialnega položaja Slovenk in
               Slovencev, če ne danes, na daljši rok zanesljivo. Neizvedba fiskalne konsolidacije in
               pokojninske reforme bi privedla do znižanja bonitete države, kar pomeni težje in
               dražje zadolževanje gospodarstva, prebivalstva in same države ter tudi občin.
               Neizvedba pokojninske reforme tudi pomeni, da bi Slovenija ohranila visoko tveganje
               javnih financ, kar pomeni, da bi z znižanjem bonitete tudi začeli izgubljati delovna
               mesta ter zaradi nevzdržnosti javnih financ tudi tuje partnerje oziroma tuje
               investitorje.</p>
               <p>Seveda pa mora Vlada poleg navedenih reform izvesti še spremembe plačnega sistema,
               pripraviti nov zakon o negospodarskih javnih službah, zakon o dolgotrajni oskrbi in
               zavarovanju za dolgotrajno oskrbo ter ostale ukrepe, ki bodo zagotovili vzdržnost
               javnih financ in povečali potencialno gospodarsko rast. Sedanje zategovanje pasu in
               izvedba strukturnih reform bo prinesla dolgoročne koristi. Ne morem pristati na to,
               da bi se Slovenija zadolževala preko svojih zmožnosti, zaradi tega je pripravljena
               pokojninska reforma. Že leta 2005 smo skupaj z Evropsko komisijo, z Mednarodnim
               denarnim skladom in domačimi ekonomskimi strokovnjaki opozarjali, da je potrebna
               pokojninska reforma. V primeru, da bi bila pripravljena takrat, leta 2005, bi bila
               lahko blažja. Kljub temu pa je Vlada pripravila dobro reformo z vidika
               medgeneracijskega sporazuma. Prav tako pa ta pokojninska reforma preprečuje padanje
               pokojnin, ki jih omogoča obstoječi pokojninski sistem oziroma zakon, ki ga imamo.
               Zaradi tega bodo posledice pokojninske reforme višje pokojnine ob malo kasnejšem
               upokojevanju.</p>
               <p>Predlagano proračunsko ravnotežje med izdatki za razvoj, socialo in varčevalnimi
               ukrepi bo omogočilo spodbujanje gospodarske rasti, kar bo vplivalo na izboljšanje
               socialnega položaja upokojencev, prejemnikov socialnih transferjev in tudi ne
               nazadnje zaposlenih v javnem sektorju. Predlog četrtinskega usklajevanja socialnih
               transferjev, pokojnin in plač javnih uslužbencev v letu 2011 ne ruši tega ravnotežja,
               omogoča pa lažje preživljanje čez mesec že v tako težkem obdobju okrevanja
               gospodarstva. Zaradi tega, ker je potrebno ohraniti zaveze v konsolidaciji proračuna
               in ohranitev zaupanja v ekonomsko politiko bo Poslanska skupina Socialnih demokratov
               podprla spremembe proračuna za leto 2011 in predlog proračuna za leto 2012. Hvala
               lepa.</p>
            </sp>
            <sp xml:id="SDZ5-Redna-22-2010-11-16.sp39">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa.</p>
               <p>Besedo ima gospod mag. Andrej Vizjak v imenu Poslanske skupine SDS.</p>
            </sp>
            <sp xml:id="SDZ5-Redna-22-2010-11-16.sp40">

               <speaker>MAG. ANDREJ VIZJAK:</speaker>

               <p>Spoštovani podpredsednik, spoštovani ministri, državni sekretarji, spoštovane
               kolegice in kolegi!</p>
               <p>V obravnavi imamo dva pomembna dokumenta, torej predlog za spremembo proračuna za
               leto 2011 in proračun za leto 2012. Zakaj? Namreč ta dva proračuna sta nastala
               praktično po dveh letih mandata te vlade, torej po nekem obdobju, ko bi lahko Vlada
               tudi z zakonskimi, sistemski podlagami zagotovila v teh proračunih drugačen pristop,
               nekaj novega, skratka, udejanjila lastno vizijo. Dovolj je bilo časa, časa je bilo
               dve leti in odveč je danes tarnanje glede na neke predvolilne bombončke, darila
               prejšnje vlade, ki so zabetonirala javne finance in odhodke v prihodnje. V dveh letih
               bi lahko speljali vse možne zakonske procedure in podlage za drugačno načrtovanje
               izdatkov in tudi prihodkov v državni proračun. Torej, dve leti nastajata proračuna –
               po dveh letih mandata te vlade – in se nanašata na preostali dve leti mandata te
               vlade, kar pomeni, da bi lahko sedaj odsevala tudi dejansko neko drugačno, boljšo pot
               vodenja te države, kot je ta vlada rada napovedovala.</p>
               <p>Pogosto smo slišali očitke, da smo z brezplačno prehrano v srednjih šolah, da smo z
               vrtci, da smo ne nazadnje z ukinjanjem nekaterih davčnih prihodkov, kot je davek na
               izplačane plače, otežili delo te vlade in je sedaj zelo, zelo težko, ker je še
               nastopila kriza. V teh dveh letih, gospodje, bi lahko prestrukturirali sistemske
               podlage za odhodke in prihodke po lastni meri.</p>
               <p>Gre tudi za dva proračuna, to je prva točka, ki jo želim poudariti: imeli ste dovolj
               časa postaviti sistemske podlage za drugačno, novo, boljšo politiko vodenja države in
               trošenja javnega denarja. Drugo, kar je; ta dva proračuna sta zaznamovana s krizo in
               s tako imenovano izhodno strategijo, s katero je ta vlada pohitela. Proračuna sta
               neke vrste del izhodne strategije, vendar odstopata od izhodne strategije. Mi smo v
               opoziciji pozdravili izhodno strategijo te vlade, kajti v njej so bili postavljeni
               zelo jasni cilji, še posebej nam je bil všeč ambiciozen cilj zmanjševanja
               proračunskega primanjkljaja. In v tem proračunskem dokumentu oziroma v teh dveh
               proračunskih dokumentih je že pohojen ta ambiciozen cilj in se predvideva kar za 1 %
               točko, v obeh proračunih, praktično večji primanjkljaj, kot pa je bilo postavljeno z
               izhodno strategijo. Torej, to postavlja tudi vse ostale številke, vse ostale določbe
               izhodne strategije pod neko relativno komponento, noto, pod vprašanj. In letos
               januarja sprejeti dokument je očitno zopet ena izmed mrtvih črk tudi politik te
               vlade. In tretje, kar je pomembno za ta dva dokumenta. Lahko bi odseval eno politiko
               skozi prioritete, začrtane prioritete te vlade in ta politika bi se lahko odsevala
               skozi številke, bila bi konkretno napisana in bila bi lahko tudi podprta s
               konkretnimi ukrepi. In ne nazadnje bili bi lahko postavljeni tudi konkretni
               cilji.</p>
               <p>Ali je to, kar imamo danes na mizi, to, o čemer govorimo? Žal ni. Pravzaprav smo
               priča neke kontinuitete, pravzaprav skoraj neke vrste indeksacije, deformirane zaradi
               krize, nekateri prihodki in odhodki se spreminjajo zaradi eksternih vplivov, vplivov
               okolja torej, eksterni vplivi so ti, da gospodarstvo vplačuje manj davka in je treba
               to skozi proračun upoštevati in da imamo več brezposelnih, kar je zopet treba zaradi
               plačil zakonskih obveznosti za te ljudi zopet pokriti. Torej imamo neke vrste
               prilagoditev starih konceptov načrtovanja proračuna novim, eksternim razmeram, kot so
               posledice krize in nič drugega, spoštovani. V štirih letih ta vlada ni bila sposobna
               narediti tistega, kar je vedno obljubljala - da bo naredila prestrukturiranje javnih
               financ, da bo naredila to državo modernejšo, bolj vitko, da bo naredila tudi bolj
               učinkovito in ne nazadnje, da bo naredila tudi bolj konkurenčno gospodarstvo, na
               znanju temelječo družbo in podobno.</p>
               <p>Spoštovani, ali je bilo karkoli v teh dveh letih doseženega in ali so kakršnikoli
               nastavki, da bo to v prihodnjih dveh letih doseženo v teh proračunih? Moram, žal,
               ugotoviti, da smo daleč, daleč od te napovedi. Še posebej pa je postalo zdaj že
               koalicijskim poslancem smešno govoriti, da bi lahko krizo izkoristili kot priložnost.
               Pa bi jo lahko.</p>
               <p>Majhna, vitka ekonomija, prilagodljiva družba, kot je slovenska, z dvema milijonoma
               prebivalcev in razmeroma odprtim gospodarstvom bi lahko krizo bolje izkoristila za
               priložnost, za prestrukturiranje nekaterih gospodarskih panog z nizko dodano
               vrednostjo v tiste z višjo. Lahko bi torej nadomestila propadla delovna mesta v
               industrijskih gigantih, kot je bila, na primer, Mura, z delovnimi mesti v tehnološko
               razvitih podjetjih, in bi torej lahko že danes žela sadove tega kriznega
               prestrukturiranja. Ali smo to naredili? Po vseh statističnih kazalcih ne. In tudi po
               vseh napovedih ne bomo, niti v naslednjem letu, kaj šele do leta 2012. In to
               pravzaprav skrbi.</p>
               <p>Vlada si niti ni zadala nobenega ambicioznega cilja skozi te proračune. Na primer,
               ambiciozen cilj bi bil, da bomo izboljšali konkurenčnost slovenskega gospodarstva po
               mednarodnih lestvicah za toliko in toliko mest in dosegli takšne rezultate. Kajti
               napreduje se relativno vizavi naših konkurentk, saj tudi naše gospodarstvo, ki je
               odprto, tekmuje v mednarodnem prostoru in mora tekmovati s temi, in mi moramo biti
               boljši, ne pa slabši od drugih. V nasprotju s tem so rezultati zadnjih dveh let
               porazni. Izgubljali smo konkurenčnost in še marsikaj, delovna mesta. Torej, lahko bi
               si zadali tudi cilje ustvarjanja novih, visokoproduktivnih delovnih mest, toliko in
               toliko, desettisoče ali celo še kakšna ambicioznejša številka. Nič od tega! V teh
               proračunskih dokumentih imamo pravzaprav obstoječe stanje, leto 2008 in cilj za leto
               2014. Nobenega vmesnega indikatorja, kaj šele jasnega ukrepa za dosego nečesa
               napisanega, kar je bolj ali manj fantazija kogarkoli.</p>
               <p>Prav to zamujeno, da nismo krize izkoristili za neko prestrukturiranje gospodarstva,
               da nismo s tem odprli nekih novih delovnih mest, ki bi generirala dodano vrednost,
               davke in posledično prilive v proračun, da nismo ne nazadnje tudi izpolnili ciljev
               lastne izhodne strategije glede konsolidacije javnih financ, zmanjševanja javnega
               dolga. To so dejstva, s katerimi sta obremenjena ta proračunska dokumenta in odsevata
               pravzaprav neko kontinuiteto zadnjih dveh prehojenih let. Čez štiri leta bomo
               govorili samo še o bistveno slabšem stanju, kar se tiče javnih financ, kajti javni
               dolg bo večji, ničesar pa nismo naredili na odpravi vzrokov za to stanje.</p>
               <p>No, in tu je pravzaprav že moja naslednja intervencija. Proračuna ohranjata vse
               slabosti izpred leta ali dveh let mandata te vlade. Torej, ohranjajo se trendi
               pretiranega primanjkljaja in posledično zadolževanja. Ohranjajo se torej nestabilne
               razmere v javnih financah, še posebej zaradi tega, ker se ni nič naredilo na tem, da
               bi na podlagi gospodarske aktivnosti okrepili prihodkovni del proračuna, veliko se je
               pa naredilo na tako imenovanem odhodkovnem delu, še posebej teh tako imenovanih
               tekočih odhodkov. Torej imamo zares alarmantne zadeve v javnih financah. Če pogledamo
               številke, imamo za leto 2011 kar približno 1,7 milijarde evrov primanjkljaja ob
               dobrih desetih milijardah odhodkov. Mimogrede, leta 2009 proračun, ki ga je
               pripravila še prejšnja vlada za leto 2009, ki je bil narejen v najbolj konjunkturnih
               časih, je predvideval za sto milijonov manj odhodkov kot ta proračun v kriznih časih.
               Torej, ko prej poslušamo o, ne vem, nekih ukrepih za pregrevanje gospodarstva, imamo
               pravzaprav za sto milijonov na odhodkovni strani nižji proračun v tistih najlepših
               letih, kot je pa predlog za danes. In da ne govorimo o primanjkljaju takrat, ki je
               bil planiran na približno sto petindvajset milijonov evrov, sedaj je pa milijardo
               šesto oseminosemdeset oziroma slabo milijardo sedemsto milijonov evrov. Torej želim
               poudariti, da je ta odhodkovni del proračuna res pod nekontrolo. Vlada, ne rečem, da
               ne poskuša nekaj znotraj proračunskih dokumentov lepotnega privarčevati, vendar bom v
               nadaljevanju predstavil številke, ki govorijo, da gre bolj ali manj za odmikanje in
               zamrznitev oziroma odmikanje nekaterih izdatkov, ne pa za reševanje vzroka za te
               izdatke oziroma odpravo pritiska na te izdatke.</p>
               <p>Torej to je prva ugotovitev, da se ohranjajo ti trendi primanjkljaja, posledično
               velikega javnega zadolževanja. Naj omenim pri tem javnem zadolževanju oziroma
               naraščanju javnega dolga dejstvo, da bi pri tako vrtoglavem zadolževanju bili že
               zdavnaj, verjetno tudi v nezavidljivi situaciji, v kakršni sta Grčija in Irska, če ne
               bi ta vlada pričakala svojega mandata z rekordno – ali pa bi rekel z enim izmed
               najnižjih javnih dolgov v evroobmočju in seveda Evropski uniji. Ta vlada je pričakala
               svoj mandat pri 22,5 % bruto domačega proizvoda javnega dolga, ki se je sedaj povzpel
               že na blizu 40 % v temu letu in če bi ga pričakala tam nekje pri 60, 70 %, potem bi
               bili tam, kjer so Grki oziroma kjer bo očitno še katera druga država Evropske unije.
               Torej, ko prej slišim, da ni nobene zaloge za slabe čase – ja, spoštovani, kje bi vi
               bili, če te zaloge ne bi bilo danes?</p>
               <p>Torej, bog nam pomagaj, kaj bo na koncu tega štiriletnega mandata ob tako vrtoglavem
               zadolževanju in posledičnem naraščanju javnega dolga, kar resno že načenja tudi
               nekatere bonitetne ocene – banke so jih že tako ali tako izgubile in posledično jih
               bo čutila tudi država. In to bo še poslabšalo konkurenčni položaj Slovenije v
               prihodnje in vse indekse, ki merijo stabilnost naše ekonomije, perspektivnost naše
               ekonomije in ki so ne nazadnje mednarodno pomembni za prihodnost naše države in
               našega gospodarstva.</p>
               <p>Še en problem je – ali pa več; naslednji je ta, da ima Vlada neke kronične težave z
               načrtovanjem javnih financ. Poglejte, tukaj imam tabelo načrtovanih oziroma sprejetih
               proračunov in kasneje seveda tudi rebalansov in prav prislovično se Vlada vedno zmoti
               pri načrtovanju prihodkov, oceni jih kar precej bolj optimistično, kot se potem
               zgodijo, in potem se skozi rebalans vse skupaj popravlja in pri tako togi zakonodaji
               s področja javnega naročanja in planiranja izdatkov, ki jih ima država in ves javni
               sektor, je neke optimalne investicije in izdatke sploh nemogoče planirati. Če imate
               vi sprejeti proračun, recimo, danes za leto 2011 in potem že približno januarja 2011
               veste, da bo marca, aprila rebalans in potem se čaka na ta rebalans, potem je
               rebalans pod streho enkrat junija in potem že vsi vedo julija, da bo rebalans še
               oktobra, in potem se seveda ta reč vrti in znova odmika. Zaradi
               tega imamo tudi velike težave z realizacijo na nekaterih, sploh investicijskih
               odhodkih, ki so zaradi te negotovosti pravzaprav vedno tudi pod vprašajem.</p>
               <p>Poglejte, v sprejetem proračunu za leto 2009, ki ga je sprejela še prejšnja vlada, je
               bilo planiranih slabih 9 milijard prihodkov in dobrih 9 milijard odhodkov. S prvim
               rebalansom, ki je bil v letu 2009 sprejet, se je znižalo prihodke samo za približno
               200 milijonov, pri čemer se je, poglejte, povečalo odhodke za kar 800 milijonov.
               Ampak seveda, potem je sledila streznitev. Pri drugem rebalansu leta 2009 so bili
               prihodki znižani kar za 800 milijonov. Poglejte, kakšna težava z načrtovanjem: v letu
               2009 pravzaprav pol leta pred drugim rebalansom je nek planer na ministrstvu ali
               kjerkoli precenil prihodke kar za 800 milijonov evrov oziroma za 10 % vseh prihodkov.
               In podobo za leto 2010 sprejeti proračun 8 milijard 600 prihodkov in seveda 10
               milijard 400 oziroma skoraj 10 milijard 500 odhodkov, nakar se zgodi rebalans, ki
               zniža prihodke za pol milijarde. Za pol milijarde so se pri načrtovanju proračuna
               2010 zmotili in ga potem popravili in seveda za pol milijarde potem tudi znižali
               odhodke. Potem zelo podobno: proračun 2011 8 milijard 800 prihodkov in 10 milijard
               300 odhodkov in seveda prvi rebalans že 8 milijard 300 samo prihodkov. Spet za pol
               milijarde. Vlada ima, očitno, za pol milijarde na nek način neke sistemske napake ali
               v softverju ali v glavah, da jih preveč, bi rekel, predvidi na prihodkovni strani.
               Seveda je to velika težava, ki bo verjetno zaznamovala tudi proračune prihodnjih let
               in seveda potrebe po rebalansih. Poudaril sem, kaj to pomeni! To pomeni, da bo se ta
               težava odražala pri planiranju odhodkovne strani zaradi teh pogostih rebalansov.</p>
               <p>Torej, spoštovani, to je druga vaša težava. Prva je kronični primanjkljaj, druga je
               ta konstantno kronična težava pri načrtovanju.</p>
               <p>S tem bi še nekako živeli. Ampak, kaj je pa tista tretja, po mojem najbolj bistvena
               težava, ki pa se res, se mi zdi, vleče že od začetka mandata te vlade in traja in bo
               trajala tudi naprej: ne odpravlja se vzrokov za neuravnotežene javne finance, ampak
               se le odlaša s problemi. Če vi mislite, da boste z zamrznitvijo pokojnin, socialnih
               transferjev, z zamrznitvijo plač v javnem sektorju, z zamrznitvijo napredovanj
               uslužbencev v javnem sektorju rešili te tekoče odhodke, da jih bo v bodoče manj, se
               hudičevo motite. Ne boste se jih, ker bodo udarili čez čas morebiti še z dvakratnikom
               po pritiskih na te fiksne javne odhodke. Torej, namesto da bi odpravili vzrok za
               naraščajočo tekočo porabo, odlašate s pritiski te tekoče porabe na aktualni proračun
               in bo že nekako potem, kasneje. Leta 2012, 2013 bomo pa že telovadili in naredili
               nekaj. To se mi zdi, da je seveda ključni problem, ki se odslikuje tudi skozi
               številke. Zadnji statistični podatki pravijo, da je v Sloveniji že 160 tisoč javnih
               uslužbencev, da jih je Pahorjeva vlada pridelala 4 tisoč 300, da jih je bilo od
               avgusta do danes ali do oktobra novih tisoč. To lahko berete v današnjem dnevnem
               časopisju.</p>
               <p>Mi imamo nek trend naraščanja zaposlenih v javnem sektorju. Pravijo, da zlasti zdaj v
               šolstvu v zadnjem času, ker pač smo bili v novem šolskem letu in je bilo treba
               nekatere učitelje zaposliti in da je to to. Glejte, ko sem zadnjič malo gledal po
               statistiki, če smo že ravno pri tem šolstvu, pa se bom potem še pri teh priljubljenih
               agencijah ustavil. Pri šolstvu smo pravzaprav ugotovili, da imamo v slovenskih šolah
               približno 7 učencev na enega strokovnega delavca. Odmislimo tehnični kader, to se
               pravi direktorje, pa kakšne hišnike pa čistilke. Torej na te, ki se ukvarjajo
               strokovno z vzgojno-izobraževalnim delom, je 7 učencev na enega delavca in približno
               8 učencev na enega učitelja. Leta 1982 je bilo približno 2-krat toliko učencev na
               enega učitelja. Torej smo uspeli v nekem obdobju podvojiti število učiteljev na
               učenca oziroma strokovnih delavcev in jaz bi rad videl tisto študijo ali pa tisti
               argument za to, ki bo pričal tudi, da se je znanje naših otrok ali pa ne vem kaj,
               dvakrat poboljšalo. Prepričan sem, da je krivulja celo nasprotna, torej je res, da je
               nekje neko optimalno število učiteljev na učenca oziroma obratno, potem pa se zadeva
               že lomi in upogne. Pravzaprav nismo uspeli in nismo nikoli ukrotili tega
               naraščajočega pritiska javnih uslužbencev na tekoče odhodke in tudi ne skozi ta
               proračun niti skozi zakonodajo, ki bi generirala prihodnje proračune, se tega
               problema niste lotili.</p>
               <p>Spoštovani iz Vlade! Kriza je bila priložnost, da bi tudi na nek način zarezali in se
               soočili s temi problemi, pa se žal tega ne vidi.</p>
               <p>Prej sem omenil tudi te nesrečne agencije. Poglejte, ustanovljenih je bilo ničkoliko
               agencij. Rekli ste, da boste zaposlili ljudi v agencijah iz ministrstev, iz oddelkov,
               sektorjev, ki so že zdaj opravljali podobna dela na različnih resorjih, in da bo to
               sedaj učinkovitejše. Poglejmo Agencijo za upravljanje s kapitalskimi naložbami. Ta
               agencija bo imela izjemno pomembne naloge. Že zdaj se kaže. Namreč, zdaj je menda že
               ona kriva za zamenjavo gospoda Rotnika v Termoelektrarni Šoštanj. Ministrica ni nič
               vedela, predsednik Vlade ni nič vedel, ta kapitalska naložba je očitno sedaj pod
               agencijo in ne vem, ali so tam naročili. Torej, predsednik Vlade je govoril celo o
               revoluciji na polju upravljanja s kapitalskimi naložbami. Veste, koliko ima ta
               agencija letnega proračuna za leto 2011? 317 tisoč evrov. Torej ta agencija bo s 317
               tisoč evri upravljala z vso energetiko, upravljala z Luko Koper, s Telekomom,
               upravljala s celim finančnim sektorjem, bankami in zavarovalnicami. 317 tisoč evrov
               verjetno zadošča za šest, sedem plač ali pa osem letnih plač ljudi z neko izobrazbo.
               Kaj šele s kakšno študijo ali pa kakšnimi strokovnimi podlagami, recimo, za
               združevanje energetskih stebrov ali ne nazadnje tudi z učinkovitim upravljanjem
               kapitalskih naložb. Kako si torej predstavljate, da ne bo ta agencija čisto navadna
               fikus firma, ki bo samo priročni izgovor politiki, da je upravljanje kapitalskih
               naložb daleč, skratka ne bo pa ne kadrovsko, ne finančno, ne nikakor opremljena, da
               bo lahko sploh resno opravila s temi naložbami. Torej želim vam povedati, kako se
               lahko te agencije izrodijo in so same sebi namen in priročni izgovor in se na nek
               način še huje ali pa še bolj neproduktivno reši nek problem kljub deklarativnim
               prizadevanjem za umik politike iz gospodarstva. Torej na tak način, spoštovani, boste
               res zelo težko obvladovali vzroke za situacijo pri teh odhodkih.</p>
               <p>Naj vam, recimo, ponazorim še z enim podatkom, izjemno problematičen način strukture
               odhodkov, ki je pogojen z vsemi temi neobvladovanji tekočih odhodkov. Zdravo pravilo
               financ ali stabilnosti kakršnihkoli blagajn je to, da primanjkljaj ne sme biti večji,
               kot so investicije. Torej, primanjkljaj je lahko tolikšen, kot so investicije,
               približno, ne pa večji. Pri nas imamo primanjkljaj 1,7 milijarde oziroma 1,688
               milijarde evrov, investicijskih odhodkov in investicijskih transferjev skupaj v
               proračunu za leto 2011 pa imamo pod milijardo in pol. To se pravi, mi imamo manj
               investicij, kot imamo primanjkljaja. Kaj to pomeni, spoštovani?! To pomeni, da s
               primanjkljajem financiramo neko tekoče delovanje te države. Zdaj pa jaz vas sprašujem
               - ali je to zdravo?! Ali je to zdravo?! Jaz še razumem, da bi imeli primanjkljaj za
               neke strateško pomembne investicije in posledice zadolževanja. Takšne investicije, ki
               bodo vrnile to vloženo z dodano vrednostjo, ki jo bodo te investicije prinesle bodisi
               z zaposlitvijo gospodarstva bodisi z nekim dvigom konkurenčnosti – ne vem, to so vsi
               ti infrastrukturni projekti. Vendar, spoštovani, iz teh podatkov, ko so investicijski
               transferji in investicijski odhodki večji od primanjkljaja, se seveda nikakor ne
               moremo temu približati, razen če se plačilo sredstev v EU proračun ne šteje kot
               investicijski odhodek – upam, da ne.</p>
               <p>Torej, prva stvar, da se ne odpravljajo vzroki – sem povedal: nič se ne naredi na
               prestrukturiranju odhodkov in s sistemskimi podlagami za prestrukturiranje odhodkov.
               Drugi problem je, da Vlada je prestreljena z neučinkovitimi ukrepi za večjo
               gospodarsko aktivnost in ustvarjanje novih delovnih mest. Mislim, da bi to moral biti
               drugi cilj, poleg prestrukturiranja odhodkov, narediti državo bolj vitko, bolj
               učinkovito, njen državni aparat prilagoditi novim izzivom naših državljanov, seveda
               bi morali tudi denar plasirati v učinkovite ukrepe za dvig konkurenčnosti
               gospodarstva in ne nazadnje odpiranje novih delovnih mest. Kakšne imamo dejansko
               številke na tem področju? Omenjeno je bilo že to, da smo diametralno drugje kot
               Nemčija. Nemčija, kot sem slišal, je zdaj že pri stopnji brezposelnih oziroma pri
               številu brezposelnih, kot je bila pred krizo. Mi smo bili pred krizo pri 60 tisoč
               brezposelnih, danes jih imamo 102, 103 tisoč. To se pravi, mi smo skoraj podvojili,
               če bi štel še tiste, ki so v teh začasnih ukrepih za ohranjanje delovnih mest, bi
               verjetno bili pri številki 120 tisoč, kar je gotovo dvakrat toliko kot pred krizo. In
               kaj so Nemci naredili? Prav to, kar smo v opoziciji predlagali! S temi
               intervencijskimi ukrepi države za spodbujanje gospodarstva so marsikoga ohranili pri
               življenju. Spomnite se samo subvencij za nakup novega ekološkega vozila, s čimer so
               Nemci kar precej pomagali svoji avtomobilski industriji in, hvala bogu, tudi nam, ker
               smo vključeni v dobaviteljsko industrijo prav te nemške avtomobilske industrije. Kaj
               bi bilo če ti Nemci in Francozi ne bi teh ukrepov uvedli,? Bog pomagaj,! Torej smo se
               "šlepali" na nekaterih njihovih ukrepih v preteklosti.</p>
               <p>Lastne ukrepe smo razvijali – ne vem, minister jih bo zagotovo pohvali, gospodarstvo
               in opozicija jih kara. Poglejte samo ukrepe za odpravo kreditnega krča. Banka
               Slovenije kot neodvisni regulator ocenjuje, da še danes zaradi nekih izjemnih
               kreditnih aktivnosti slovenskih bank pri menedžerskih odkupih, pri lastniških
               konsolidacijah ne morejo, nimajo kapitala za podporo tistem perspektivnim projektom
               gospodarstva, zlasti iz strukture malih in srednje velikih podjetij. To ugotavlja
               Banka Slovenije, ne opozicija, ta grda nadloga, ki vam samo greni namere pri
               vladanju. Torej, to so ugotovitve in gospodarstvenikov in Banke Slovenije. In ne mi,
               prosim, reči, da je kreditni krč odpravljen. Morebiti za nekatere res ni odpravljen,
               na primer za projekt Grepa oziroma Stožic, ki so kljub še neizpolnitvi pogojev glede
               najemnih pogodb za novi trgovski center v Stožicah že dobili prvo polovico prve
               tranše kredita, 25 milijonov evrov s strani državnih bank, oziroma prednjači tu Nova
               Ljubljanska banka.,Pa naj mi še kdo pove, da je to gospodarski projekt, da to ni
               politični projekt, da to ni politični projekt in to bomo še v tem parlamentu tudi
               verjetno obravnavali.</p>
               <p>Torej, na eni strani neka toga struktura porabe in odhodkov tega proračuna, na drugi
               strani ni prihodkov, ker ni učinkovitih ukrepov iz naslova oživljanja gospodarstva,
               zato se seveda ta nesrečni primanjkljaj seli iz proračuna v proračun in javni dolg
               povečuje iz proračuna v proračun. Ob takih alarmantnih podatkih, ko govorimo o
               milijardah, je, spoštovani minister, nesmiselno govoriti o petih milijonih povečanja
               izdatkov za, ne vem, tehnološki razvoj ali za ono, drugo in tretjo investicijo, ker
               je to kaplja v morje problemov, ki jih odseva ta proračun, ki je ne nazadnje samo
               posledica stanja v javnih financah in ne nazadnje v slovenskem gospodarstvu in v
               slovenskem prebivalstvu, ki je v glavnem že sedaj na ravni, da bolj prejema
               transferje, kot pa da ustvarja novo vrednost.</p>
               <p>Dovolite mi, naj opozorim še na zadnji velik problem, to se pravi, poleg teh dveh je
               še tretji problem, zakaj ne odpravljamo vzrokov. Prioritete skozi proračun so sicer
               napisane, nikjer pa iz njih ne moremo razbrati učinkovitih ukrepov in ciljev, ki bodo
               že v prihodnjih letih zagotavljali in dali možnost spremljanja doseganja teh
               prioritet. Ena izmed pomembnih prioritet je dvig konkurenčnosti gospodarstva. Povedal
               sem že, da smo po eni lestvici padli za 20 mest, po eni za 8 mest, da so slovenske
               banke izgubile svoje bonitetne ocene in da jih bo posledično zgubila tudi država,
               zaostrili se bodo torej pogoji za najemanje novih posojil s strani državi. Kaj dela
               Vlada na tem področju? Namesto da bi z ukrepi pravzaprav spodbujala dvig
               konkurenčnosti in si zadala nek cilj glede konkurenčnosti, predlaga nove in nove
               predloge, ki samo še negativno vplivajo na konkurenčnost slovenskega gospodarstva. Ne
               bom pogreval predloga Ministrstva za gospodarstvo, da bi seveda posledično imeli
               višje cene električne energije, kar je bilo nameravano s tisto načrtovano
               reorganizacijo. Govoril pa bom o pokojninski reformi.</p>
               <p>Pokojninska reforma ima v svojem bistvu tudi večjo dodatno obremenitev za
               gospodarstvo, kajti osnova za obračun prispevkov se predvidi tako, da bo
               predstavljala večje obremenitve gospodarstva. Namesto da bi odpravljali eno rakrano
               slovenskega gospodarstva, kar je prevelika obremenitev dela in plač – nasprotno,
               gremo v smeri, da jo bomo še bolj obremenili in s tem seveda upali, da bomo
               razbremenili gospodarstvo, naredili gospodarstvo tako, da bo lahko pokrivalo nenehne
               nove in nove zahteve javnega sektorja po novem in svežem denarju. Tega slovensko
               gospodarstvo ne zmore ob taki politiki. Dvignili ste že trošarine – trošarine po
               naših ocenah predvidevajo približno za 400 milijonov več prihodkov leta 2011, kot jih
               je bilo leta 2009 po prejšnjem predlogu proračuna. 400 milijonov več iz naslova
               trošarin. Namreč, v proračunu leta 2009 je bilo predvidenih tisoč 152 milijonov evrov
               prihodkov iz naslova trošarin, sedaj za leto 2011 je po vašem predlogu 1,5 milijarde
               in 16 milijonov, torej za slabih 400 milijonov več. Hočem povedati, da so to vse
               ukrepi, ki gredo kontra, ki ne gredo v smeri dviga konkurenčnosti, ampak ki dušijo
               slovensko gospodarstvo. Vi si pa obetate iz naslova slovenskega gospodarstva za 20 %
               več davka od dohodka pravnih oseb v letu 2011, kot je ocena realizacije za leto 2010.
               Enostavno ni mogoče! Če greste z ukrepi pobijat gospodarstvo, pričakovati od tega
               gospodarstva, da bo plačeval več davkov od dohodka pravnih oseb – ne bo in ne more!
               To je spet ena tista cvetka tega proračuna, ki kaže na težavo z realnostjo
               načrtovanja. Načrtujete torej za 81 milijonov več prihodkov iz naslova davkov od
               dohodka pravnih oseb, kar, mimogrede, predstavlja 20 %, v letu 2011 glede na oceno
               realizacije v 2010, zdaj še ne moremo govoriti o realizaciji, ker je še več kot en
               mesec do konca leta. Torej, želim samo povedati, da ni ukrepov ali pa so neučinkoviti
               za to, da bi dajali tisto, kar se pričakuje od tega obubožanega gospodarstva.</p>
               <p>Torej, spoštovani, naj zaključim s to ugotovitvijo, da je Slovenija, in ta vlada,
               daleč od tega, da bi krizo izkoristila kot priložnost, vsaka kriza je priložnost za
               marsikoga, vsakdo izmed nas je bil kdaj v kakšni osebni krizi, stiski, problemu. Iz
               nje je lahko izšel boljši kot pred tem, kriza je vedno lahko priložnost, priložnost
               je lahko za človeka, priložnost je lahko za družino, priložnost je lahko za državo.
               Mi smo se zdaj že, tako bi rekel, malo navadili na krizo, žal, in smo daleč od tega,
               da bi bila kriza lahko priložnost za nas, očitno je ta kriza in ta vlada zamujena
               priložnost za Slovenijo.</p>
            </sp>
            <sp xml:id="SDZ5-Redna-22-2010-11-16.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Alojz Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-22-2010-11-16.sp42">

               <speaker>ALOJZ POTOČNIK:</speaker>

               <p>Hvala. Spoštovani!</p>
               <p>Danes poteka najpomembnejša politična in ekonomska razprava v letošnjem letu, ki bo
               zaznamovala tudi prihodnji dve leti. Predlog sprememb državnega proračuna za leto
               2011, dopolnjen predlog proračuna za leto 2012 in predlog zakona o interventnih
               ukrepih zaradi gospodarske krize predstavlja temeljne vladne akte ekonomske,
               javnofinančne politike, razvojne oziroma izhodne reformne politike države. Vlada z
               njo vstopa v drugo polovico svojega političnega mandata, ki bo, kot kaže, ravno tako
               ali pa še bolj naporna in viharna kot prva. Leti 2011 in 2012 predstavljata leti
               političnih, ekonomskih izzivov in priložnosti. Ekonomskih zato, ker se je dosedanji
               slovenski ekonomski model, tako kot tudi v nekaterih mnogih preostalih državah,
               izkazal za premalo razvojnega, trajnostno naravnanega in socialno vzdržnega. Pred
               nami je urbi et orbi dokaz, da je gospodarska kriza še tu, kot kaže, da nikoli več ne
               bo tako, kot je bilo. In tudi ne gre zgolj za gospodarsko krizo, razen če v temu
               zboru vlada mišljenje, da je celotna politika samo ekonomska politika.</p>
               <p>Slovenija potrebuje politiko, ki mora izhajati iz dolgoročnih ciljev, ki mora
               odgovoriti na zahteve naših državljanov, pričakovane Evropske unije in globalnih
               finančnih trgov. Pretekli razvoj smo gradili na verjetno pretiranem zadolževanju,
               zato Evropska komisija zaradi fiskalne in dolžniške krize stopnjuje ekonomski in
               proračunski nadzor, saj želi večjo fiskalno harmonizacijo, kar naj bi znižalo
               dolžniška tveganja članic in celotne Evropske unije. Poleg tega mora Slovenija paziti
               na odzivnost finančnih trgov in ne nazadnje na bonitetno oceno države. Tukaj gre
               predvsem za presojo naše skupne zadolženosti in sposobnosti odplačevanja, saj je naša
               država precej zadolžena navzven in je njen prostor manevrsko precej omejen. Stanje in
               projekcije javnofinančnih agregatov kažejo, da so problemi v javnih financah ne samo
               prehodne, ampak tudi in predvsem strukturne narave. Ohranjanje visokih primanjkljajev
               bi povečalo problem dolgoročne vzdržnosti javnih financ. Tako je cilj, ki si ga je
               zadala Vlada, v čim krajšem času in v čim večji meri zmanjšati tveganje za stabilnost
               javnih financ v obdobju finančne krize. V javnofinančnem svetu zgodba ni nova; na eni
               strani padajoči davčni donosi oziroma napovedano postopno povečanje z zelo visoko
               stopnjo tveganja in na drugi naraščajoči izdatki za socialne prejemke. Torej mirujoča
               gospodarska aktivnost, v nekaterih panogah celo močna oseka, in hkrati, tu je Vladi
               treba pritrditi in priznati, stabilna socialna zaščita. Povsem jasno je, da mora
               politiko vzdrževanja statusa quo in političnega kupčkanja nadomestiti politika
               sprememb, reform, če hočete, in prestrukturiranja oziroma politika odrekanja.
               Slovenija se sicer lahko gre neko lokalno politično retoriko in lokalne politične
               obrede posameznih interesnih skupin, toda Slovenija kot majhna država globalnih
               trendov ne more spremeniti, lahko se spremeni zgolj sama. Potem gre z več optimizma
               pričakovati, da se bo podprto z domišljenimi in izvedenimi ukrepi povečala samozavest
               in motiv za gospodarsko napredovanje in rast. Zgolj s političnimi prerivanji okoli
               delitve kolača javnih financ, brez izvirnih političnih in družbenih idej bomo
               obsojeni na ponavljanje vaj in jalovo setev. Imunski sistem javnih financ je namreč
               pri nas načet, poseg je neodložljiv. V nasprotnem primeru se lahko pridružimo skupini
               evropskih bolnikov, poimenovanih s kratico PICS.</p>
               <p>V Poslanski skupini Zares smo se odločili, da bomo pri omenjenih predlogih aktov
               Vlado podprli. Pritrjujemo misli, da kapitalizem, in tu smo, lahko deluje le, če
               delujeta, dovolite mi reči, protestantska etika in tako imenovano odlaganje
               zadoščenja, odrekanja, ko porabništvo ni zadnji lexaurin na poti do sreče. Je slednja
               intervenca izšla iz teh spoznanj? Če je, je pravi korak na poti v drugačno ravnanje
               in obnašanje. S tem želimo upravičiti pričakovanja državljanov v učinkovitejše
               delovanje države. Stabilnost sveta je negotova, morda celo na kocki, in mi smo njegov
               del: vsi, od tistih s častitljivo starostjo, do tistih, ki šele prihajajo.</p>
               <p>Presodili smo, da so omenjeni akti potrebni, medsebojno dovolj in primerno vsebinsko
               usklajeni in se zato nadaljnjih razprav vzdržujemo, ker temeljne pripombe in rešitve,
               večino, ne vseh, smo že uveljavili v obravnavi na delovnih telesih. Kar je treba
               storiti, je neodložljivo. Hvala.</p>
            </sp>
            <sp xml:id="SDZ5-Redna-22-2010-11-16.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Besedo ima gospod mag. Radovan Žerjav v imenu Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-22-2010-11-16.sp44">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik, za besedo. Spoštovani ministri, državne sekretarke,
               sodelavci, kolegice in kolegi!</p>
               <p>Februarja letošnjega leta smo obravnavali izhodno strategijo Vlade za obdobje
               2010–2013. V Slovenski ljudski stranki smo takrat ta dokument podprli, kljub temu da
               smo menili, da strategija temelji na predpostavki, da je finančna in gospodarska
               kriza že mimo. Strategija je med drugim navajala konsolidacijo javnih financ kot
               temeljni ukrep ekonomske politike. Zakaj govorim, da je navajala, torej v pretekliku:
               zato, ker očitno ta izhodna strategija ne daje pravih rezultatov. Celo Vlada s
               predlogi proračunov negira usmeritve iz te strategije. Že takrat smo v Poslanski
               skupini SLS opozarjali, da je varčevanje v javnem sektorju premalo ambiciozno
               zastavljeno. Takrat smo predlagali, da bi si Vlada za cilj morala zastaviti
               zmanjšanje javnofinančnih odhodkov vsaj za 10 % na letnem nivoju. Del privarčevanega
               pa nam ni niti za spodbudo gospodarstvu, kar bi olajšalo prebroditi krizo. Vlada je,
               na primer, v izhodno strategijo zapisala, da bo znižala stroške dela v javnem
               sektorju, da bo zniževala število zaposlenih v javnem sektorju za cca tisoč 600
               letno. Dogaja pa se ravno obratno. Od začetka mandata te vlade je število javnih
               uslužbencev naraslo za več kot 4 tisoč. Danes smo že slišali, da letos za tisoč.</p>
               <p>Že januarja na primer, ko smo obravnavali opozicijski paket protikriznih ukrepov, smo
               opozarjali na ključni problem, s katerim se bo morala soočiti politika v naslednjem
               obdobju, in sicer, kako zmanjšati obseg javne porabe in kako razporediti
               razpoložljiva javnofinančna sredstva, da bi dosegli čim večjo konkurenčnost in
               gospodarsko rast. Takrat smo dejali, da brez razbremenitve gospodarstva na eni strani
               in zmanjšanje javne porabe na drugi strani ne vidimo možnosti za izhod iz
               finančno-gospodarske krize. Osnovna filozofija kakršnihkoli programov, paketov ali
               ukrepov za izhod iz gospodarske krize bi morala biti zmanjšanje javnofinančnega
               primanjkljaja. Predvsem bi to moralo temeljiti na odhodkovni strani javnih financ,
               torej na zmanjšanje porabe tam, kjer to ni nujno potrebno. Ob sprejemanju rebalansa
               proračuna za leto 2010 je Urad za makroekonomske analize in razvoj ocenil, da
               predlagani rebalans proračuna za leto 2010 ne predvideva posegov v odhodke z bolj s
               sistemskimi ukrepi, temveč pomeni le uskladitev odhodkov z nižje ocenjenimi prihodki
               in tako ne bo prispeval h konsolidaciji javnih financ.</p>
               <p>Pa poglejmo proračuna za leto 2011 in 2012, ki sta danes predmet razprave. Za začetek
               najprej nekaj o sestavi oziroma obliki predlaganih proračunov. Po našem mnenju gre za
               popolnoma netransparenten proračun, ki onemogoča primerjave s preteklimi leti in kar
               je najhujše, onemogoča jasno in transparentno spremljavo stroškov javnega sektorja
               tudi v prihodnje. Strukturo proračuna, tako imenovani programski proračun, smo
               oblikovali oziroma ste oblikovali po posameznih programih in politikah, ki pa
               onemogočajo celotni zainteresirani javnosti, in tako predvsem davkoplačevalcem,
               vpogled v stroške izvajanja tega programa. Kolikšen je strošek dela, kolikšni so
               materialni stroški, kolikšni so drugi stroški itn.? Torej, javnemu sektorju s
               strukturo proračuna, takšnim, kot je danes pripravljen, dajemo dodatno potuho za
               njihovo negospodarno, neekonomično, predvsem pa nejasno poslovanje. To, kar imamo na
               mizi, bi lahko bila priloga; priloga v obliki proračuna, takšnega kot smo ga poznali
               do sedaj, in zanima me, kaj bodo na takšen proračun dejali gospodarstveniki; tisti
               gospodarstveniki, ki se iz dneva v dan soočajo s stroški, s stroški surovin, s
               stroški dela, stroški energije, stroški zalog in tako naprej in tako dalje. Če teh
               posameznih postavk nimamo pod kontrolo – in iz tega proračuna pač izhaja, da jih ne
               bomo mogli imeti pod kontrolo –, se nam ne piše najbolje. Po naši oceni bi bilo nujno
               potrebno spremeniti samo logiko funkcioniranja ministrov in tudi javne uprave. Namreč
               logika, ki sedaj obstaja in se ni spremenila in se bo tudi težko spremenila v bodoče,
               v prihodnje, seveda če ne bomo vsi na tem trdo delali, je pogumna. Namreč logika
               potrošništva. Vsi ministri, uradni in vse agencije, torej vsi proračunski uporabniki
               se pri pripravi proračuna borijo za to, pravzaprav je to mesarsko klanje, kako bodo
               dobili na razpolago več proračunskih sredstev za svoje programe. In potem so seveda
               tisti, ki si izborijo večji delež, več proračunskih sredstev, proglašeni za
               zmagovalce, in tisti, ki morda pri tem niso tako radikalni, ki si izborijo manj, so
               proglašeni za poražence. Če to primerjamo z gospodarstvom, je tam logika popolnoma
               drugačna. Torej, tam ni potrošniške logike, ampak je gospodarska logika. Tam so
               namreč tisti, ki znajo izdelek izdelati s čim manj stroški, po navadi zmagovalci, ne
               tisti, ki za to potrošijo več. In to logiko bi bilo v prihodnje potrebno vpeljati
               tudi pri pripravi proračunov naše države.</p>
               <p>V letu 2011 bomo imeli 1,7 milijarde evrov primanjkljaja, v letu 2012 predvidevamo
               novih 1,4 milijarde evrov primanjkljaja. Torej v dveh letih bomo porabili dobre tri
               milijarde več, kot jih bomo imeli dejansko na voljo. To je približno tako, kot bi
               vsak mesec zapravili tisoč evrov ob plači 800 evrov. Vsaki gospodinji v tej državi,
               in to mislim v pozitivnem besede, je jasno, da tako preprosto ne gre in da to vodi v
               bankrot in katastrofo. Še več, bodimo natančnejši. Proračun je v osnovi sestavljen iz
               dveh delov: iz predvidenih prihodkov in zastavljenih odhodkov. Če malo bolj
               razmislimo, vidimo, da predvideni prihodki v proračunih temeljijo na makroekonomskih
               predpostavkah, ki temeljijo na nekih prihodnjih, negotovih in bolj ali manj točnih
               oziroma netočnih napovedih in ugibanjih. Če pogledamo naprej samo prihodke, ki so
               predvideni iz proračuna Evropske unije, torej tako imenovano črpanje evropskih
               sredstev, vidimo, da ti ne temeljijo niti na napovedih in ugibanjih, ampak so žal
               zgolj neka želja, da ne bom rekel pobožna želja.</p>
               <p>Zakaj tako trdim? Iz zaključnega računa proračuna za leto 2009 je razvidno, da je od
               predvidenih 814 milijonov evrov bilo realiziranih le 596 milijonov evrov, torej 220
               milijonov evrov manj od predvidenega, kar je direktno povečalo predvideni proračunski
               primanjkljaj. Podatki za leto 2010 so še bolj zaskrbljujoči. Po zadnjih podatkih, ki
               so nam, poslancem, bili posredovani na zadnji seji Odbora za lokalno samoupravo 10.
               novembra, to je prejšnji teden, je od predvidene dobre milijarde evrov sredstev, ki
               naj bi jih pridobili iz proračuna Evropske unije, do tega trenutka realiziranih samo
               dobrih 500 milijonov evrov. To pomeni, da se predvideni primanjkljaj 1,8 milijarde
               evrov lahko povzdigne na neverjetnih 2,3 milijarde evrov, kar sploh ni tako nerealno,
               če vemo, da razpisov za koriščenje evropskih sredstev pravzaprav ni. Zato toliko bolj
               ne moremo razumeti te vlade, da nikakor ni pripravljena bolj zategniti pasu in se
               osredotočiti na tisti del proračuna, ki je lahko stoodstotno obvladljiv. To so
               proračunskih odhodki. Ti ne temeljijo na nikakršnih ugibanjih in napovedih. Ti so
               lahko točno takšni, kakršne si zastavimo, da bodo. Vendar logika je drugačna.
               Porabljali bomo toliko, kot mislimo, da potrebujemo. Očitno ni dovolj, da smo na
               lestvici svetovne konkurenčnosti padli za 20 mest, to, kar je že bilo rečeno, na 52.
               mesto med 58 državami. Za nami so se uvrstile le, po naših podatkih, Bolgarija,
               Romunija, Argentina, Hrvaška, Ukrajina in Venezuela. Indeks konkurenčnosti se računa
               na podlagi kombinacije kazalnikov v posameznih skupinah in podpodročjih. Na nekaterih
               posameznih področjih smo celo še na slabšem mestu. Na primer, pri merjenju
               učinkovitosti države na 53., pri merjenju poslovne učinkovitosti pa na predzadnjem,
               57. mestu. Očitno tudi niso dovolj vse bolj glasna opozorila iz tujine, niti ne slabi
               zgledi, ki jih imamo vsak dan na televizijskih ekranih, Grčija, očitno tudi Irska, ki
               bi nas morali skrbeti. Ni dovolj tudi 100.000 brezposelnih.</p>
               <p>Še nečesa nikakor v Slovenski ljudski stranki ne moremo razumeti. Leto 2008, po
               besedah trenutne koalicije, izvor vsega hudega in vseh naših trenutnih in bodočih
               težav – takšnih ali drugačnih –, leto brezglavega razmetavanja denarja, leto debelih
               krav, kot v zadnjem času radi rečemo, leto, ko po drugi strani po dolgem času ni bilo
               proračunskega primanjkljaja, ko bi se, po vaših besedah, moralo veliko veliko
               privarčevati. Po tej logiki bi se danes in v prihodnjih letih, ki vsekakor še ne bodo
               brez posledic gospodarske krize, moralo potrošiti manj, predvsem na tistih področjih,
               ki nimajo ničesar s to finančno in gospodarsko krizo. Ker so več kot očitno manjši
               tudi prihodki in ker bi se že leta 2008 lahko in moralo kaj prihraniti, je logično,
               da bi danes, ko nam gre slabo, obseg porabe morali znižati vsaj na nivo leta debelih
               krav, torej na leto 2008. Jaz trdim, da še več. V letu 2008 je bilo 8 in pol
               milijarde evrov prihodkov in 8,4 milijarde evrov odhodkov. Torej naj ponovim: v letu
               2008, letu največjega gospodarskega vzpona in razcveta v zgodovini slovenske
               državnosti. Ampak, ne. Vi ste pravzaprav odkrili nek nov kazalec, ki se mu reče
               strukturni primanjkljaj, kazalec, ki kar naenkrat najuspešnejše proračunsko leto
               spreobrne v najslabše in po drugi strani vašo razsipniško in nevarčevalno finančno
               politiko prikaže kot najboljšo in edino primerno rešitev za slovensko prihodnost. In
               sedaj, ko je kriza neizprosna, v letu 2010 predvidevamo 2,8 milijarde odhodkov in
               prihodkov za 8,1 milijarde, v letu 2011 10 milijard odhodkov, prihodkov 8,3 milijarde
               in v letu 2012 10,1 milijarde odhodkov in prihodkov 8,7 milijarde. Ob dejstvu, naj še
               enkrat ponovim, da ocena prihodkov temelji na ugibanjih in željah, odhodke pa se da
               100 % točno načrtovati. In kje bomo varčevali? Zelo nazoren pri tem je zakon o
               interventnih ukrepih zaradi gospodarske krize, ki je pred nami.</p>
               <p>Po naši oceni je nedopustno, da se ob nepripravljenosti države ali javnega sektorja,
               da bi resneje varčevala, poskuša varčevati na račun socialno najšibkejših slojev,
               čeprav je bilo – in to vedno znova ponavljam – do sedaj je na področju sociale s
               strani te vlade storjenega največ in veliko. In to je potrebno priznati. V tem
               primeru govorimo o zamrznitvi socialnih transferjev. To so na primer otroški dodatki,
               dodatki za nego otroka, dodatki za veliko družino, pomoč ob rojstvu otroka, da ne
               naštevam več, dodatki za pomoč in postrežbo. Govorim o varčevanju na račun mladih
               družin in otrok, ko bi se z malo dobre volje veliko večja sredstva dalo prihraniti na
               drugih področjih porabe, predvsem državne uprave in njenega aparata. Govorim o
               varčevanju pri upokojencih, ko se zamrzuje usklajevanje pokojnin, s čimer se
               Slovenska ljudska stranka ne strinja. Pri 1,8 milijarde letnega primanjkljaja se za
               100 milijonov evrov država spravlja na najšibkejše – seveda, tu je pravzaprav
               najenostavneje! Po drugi strani pa bomo namesto razbremenjevanja gospodarstva
               obremenjevali vse po vrsti: od gospodarstva, pravnih in fizičnih oseb do kmetijstva
               in tako naprej. V zadnjem času vseskozi spremljamo, še posebej tam od poletja naprej,
               takšne ukrepe; denimo dvigovanje trošarin, dvigovanje upravnih taks, razmišljanje o
               grozljivem davku na nepremičnine in ne nazadnje tudi na spremembo Zakona o dohodnini,
               kjer bomo s 4 milijoni evrov obremenili slovensko kmetijstvo.</p>
               <p>V Slovenski ljudski stranki obeh proračunov ne bomo podprli, ker se s takšno politiko
               in s takšno logiko preprosto ne moremo strinjati. Iz tega razloga smo pripravili za
               vsako leto po en amandma, ki je namenjen predvsem varčevanju, varčevanju na tistih
               proračunskih postavkah, ki s to finančno in gospodarsko krizo nimajo preprosto nič,
               in v teh amandmajih k proračunoma 2011 in 2012 predlagamo, da se poraba vrne na leto
               2008 in zniža za 5 %. S takšnima amandmajema bi v letu 2011 privarčevali 191
               milijonov evrov, v letu 2012 181 milijonov evrov. Torej, vrnimo se na porabo iz leta
               2008 na tistih proračunskih uporabnikih, ki niso povezani s to finančno gospodarsko
               krizo, ki nimajo ukrepov, bom rekel, socialne politike, ukrepov na področju
               gospodarstva, konkurenčnosti in tako dalje, ampak na tistih področjih, ki s tem
               preprosto nimajo nič. Vrnimo se na tisto porabo in znižajmo to porabo za minimalno 5
               % in privarčevali bomo veliko sredstev, ki jih lahko namenimo po eni strani za
               zniževanje primanjkljaja ali pa tudi za kakšne ukrepe, o katerih se danes
               pogovarjamo.</p>
               <p>Veliko proračunskih uporabnikov je tukaj navedenih, prebral bom samo nekatere s prve
               strani tega amandmaja, denimo: Državni svet, Varuh človekovih pravic, Informacijski
               pooblaščenec, Ustavno sodišče, Državna revizijska komisija, najbrž tudi Državni zbor.
               Pred kratkim smo dobili v svoje pisarne nove monitorje. Ne vem, čemu je bilo to
               treba. Zame je bil stari monitor popolnoma v redu, sem lahko enako delal, kot delam
               zdaj z novim monitorjem in bi najbrž tudi s tem še lahko počakali tudi v naši hiši.
               Podobno je tudi pri vseh ostalih proračunskih porabnikih. Potrebna pa je volja, tako
               kot je predsednik Vlade rekel, železna volja. Hvala lepa.</p>
            </sp>
            <sp xml:id="SDZ5-Redna-22-2010-11-16.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franc Jurša v imenu Poslanske skupine DeSUS.</p>
               <p>Prosim.</p>
            </sp>
            <sp xml:id="SDZ5-Redna-22-2010-11-16.sp46">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Lep pozdrav predstavnikom Vlade, kolegice
               in kolegom!</p>
               <p>V Poslanski skupini DeSUS ne bomo podprli predloga rebalansa proračuna Republike
               Slovenije za leto 2011, kakor tudi ne predloga proračuna za leto 2012. Razlog za našo
               odločitev, da ne podpremo omenjenega akta, je seveda napovedana zavrnitev realizacije
               pokojnin in socialnih transferjev. Po naši oceni je država posegla in dosegla
               najnižjo točko v izžemanju dohodkov slovenskih državljank in državljanov, ki svoje
               pokojnine so pošteno zaslužili, in tistih, ki jih do pokojnine še čaka nekaj let. Po
               naši oceni argument premierja in ministra za finance, da se bo zaradi polovičnega
               usklajevanja podrl cel proračun in bodo onemogočene vse investicije, ne vzdrži resne
               presoje. Noben proračun ne more pasti zaradi zneska, ki ga v Poslanski skupini DeSUS
               želimo nameniti za usklajevanje pokojnin. Pa se na tem mestu spomnimo, koliko denarja
               smo porabili za reševanje krize v Grčiji. 384 milijonov evrov – verjetno bomo toliko
               porabili – in koliko ga še nameravamo porabiti za tako imenovano stabilnost
               evroobmočja. 2 milijardi in 73 milijonov! Za javni sklad, za regionalni razvoj smo
               predvideli poroštvo v višini 30 milijonov evrov, za poroštvo Darsa pa 329 milijonov
               evrov. Konec leta 2009 sta na državna ramena padla 102 milijona evrov iz naslova
               poroštev podjetij, ki niso zmogla plačevati posojil. V tem primeru gre za tako
               imenovane sporne terjatve, saj je njihova izterjava zelo malo verjetna, če ne celo
               neverjetna.</p>
               <p>Naj omenim tudi nepobrane davke. Največji delež pobranega davka obsega davčni dolg.
               Le-ta je 30. junija lanskega leta znašal 856,77 milijona evrov, od tega 452 milijonov
               aktivnega ali lažje izterljivega dolga. Nepobranih sredstev za pokojnine in
               invalidsko zavarovanje pa je za 175,73 milijona evrov, od tega 105 milijonov
               aktivnega dolga. Torej, če bi država znala pobrati tisto, kar bi morala, torej
               prispevkov za pokojninsko blagajno, bi bilo na voljo dovolj denarja za usklajevanja,
               ne samo za polovično, ampak kar za 100 %.</p>
               <p>Iz predloga obeh aktov je razvidno tudi, da Ministrstvo za finance načrtuje povečanje
               dohodnine. Zato se nam na tem mestu postavlja vprašanje, kdo bo plačal toliko več
               dohodnine, ko vsi verjetno veste, da so socialno ogroženi državljani in državljanke
               oproščeni plačevanja dohodnine.</p>
               <p>Takšnih pa je v naši državi vse več, kar posledično pomeni tudi manj pobrane
               dohodnine.</p>
               <p>V Poslanski skupini DeSUS, kot rečeno, ne bomo podprli predloga obeh aktov, kajti po
               naši oceni Vlada ni ravnala razumno, ni prisluhnila našim pozivom in pozivom
               slovenske javnosti. Ker Vlada sama ni pripravila amandmajev k predlogu obeh aktov, s
               katerim bo namenila denar za vsaj polovično valorizacijo pokojnin in socialnih
               transferjev, smo poslanci naše poslanske skupine sami pripravili amandmaje, ki gredo
               v smeri odpravljanja krivic, ki jih bo povzročil sprejem obeh aktov v sedanji
               obliki.</p>
               <p>Seveda ob neutemeljenih očitkih Vlada ni pokazala niti trohice posluha za naše
               najšibkejše državljane, upokojence; za tiste, ki so odvisni od socialnih transferjev
               in jim je vsak dodaten evro več kot dobrodošel, saj nam niso naredili niti
               najmanjšega koraka nasproti. Še več, predsednik Vlada nam očita, da zahtevamo
               privilegije za določeno skupino državljanov. Včeraj sem na televiziji gledal, ko je
               starejši gospod izjavil, da se s to pokojnino, ki jo ima, ne more preživeti in da
               razmišlja, da bi najraje umrl. Takih in podobnih je v tej državi še več. Mogoče je to
               res, vendar pa še enkrat ponavljam, da gre za socialno najšibkejše prebivalce. Z
               varčevanjem pri tej kategoriji ljudi ne smemo in ne moremo graditi, vzdrževati
               dobrega stanja javnih financ, še posebej, če vemo, da država ne zna opraviti ene
               najbolj osnovnih nalog, to je učinkovito pobiranje davčnega dolga.</p>
               <p>Na koncu naj navedem najbolj pomembno dejstvo. Septembra smo v Državnem zboru na
               predlog Ministrstva za finance sprejeli predlog zakona o preoblikovanju Kapitalske
               družbe pokojninskega in invalidskega zavarovanja, prenosu pravic in pooblastil DSU-ja
               na Slovensko odškodninsko družbo,.o naložbeni politiki Kapitalske družbe,
               pokojninskega in invalidskega zavarovanja ter Slovenske odškodninske družbe. V 6.
               členu tega zakona so z določbo prvega odstavka zagotovljena namenska sredstva v
               višini 50 milijonov evrov, ki jih mora družba Kad vsako leto najpozneje do 30.
               septembra nakazati Zavodu za pokojninsko in invalidsko zavarovanje. V drugem odstavku
               istega člena pa določbe določajo, da se na podlagi zakona, ki ureja pokojninsko in
               invalidsko zavarovanje in določa usklajevanje pokojnin, nakazilo uporabi za to
               usklajevanja, se pravi, pokojnin. Torej, če bi bila,izpolnjena določba omenjenega
               zakona, bi se pokojnine lahko polovično uskladile, vsi skupaj pa bi si prihranili kar
               precej hude krvi in sivih las, ki jih povzročajo trmasto vztrajanje Vlade, da bo
               prikrajšala najbolj ranljivo kategorijo naših državljank in državljanov.</p>
               <p>Za konec pa naj še vprašam to: Ali je mogoče, da je DeSUS ostal primerno žrtveno
               jagnje za preusmerjanje pozornosti z veliko večjih zneskov kot bi znašala višina
               polovične valorizacije? Grenak priokus nam pušča misel, da ne gre za 30 milijonov
               evrov, temveč v resnici za milijardo 200 tisoč evrov, kolikor je vreden nek projekt,
               na katerem se lomijo kopija za prevlado, in da je DeSUS-ovo prizadevanje za
               upokojence in prejemnike socialnih transferjev zlorabljeno za prekrivanje
               gromozanskih apetitov posameznikov po milijardnih zneskih.</p>
               <p>Vlada je pripravila predlog nacionalnega reformnega programa. V tabeli Ključni
               kazalniki gospodarske rasti za Slovenijo v letih 2009 do 2012 je predvidela rast za
               zasebno potrošnjo, in sicer v letu 2011 za 1 %, v letu 2012 pa 2 %. V Poslanski
               skupini DeSUS se sprašujemo, na koga računa Vlada, da bo več trošil? Navadni
               državljani ali tistih 100 najbogatejših Slovencev? Vlada se verjetno ne zaveda, da so
               največji potrošniki prav upokojenci, ki večina denarja, če jim sploh še kaj ostane po
               plačilu položnic, namenijo za nakup zdravil, hrane in oblačil, pa še to vedno
               pogosteje namenjamo kot obliko pomoči svojemu otrokom oziroma vnukom.</p>
               <p>Eden od očitkov poslancem DeSUS-a je bil tudi ta, da se v predlogu proračuna za leto
               2012 uskladitev pokojnin in socialnih transferjev ne načrtujeta. Vlada naš amandma
               zavrača, češ da ne gre za znižanje, ki bi bilo povezano z interventnimi ukrepi na
               področju pokojnin, temveč za prenos nekaterih odhodkov v proračunske odhodke, zaradi
               česar je prišlo do spremenjenih zneskov. Še več, državna sekretarka je na matičnem
               delovnem telesu dejala, da je za leto 2012 z interventnim zakonom določeno, da se
               bodo pokojnine, socialni transferji in plače v javnem sektorju uskladile z ravnjo
               rasti življenjskih stroškov oziroma drobnoprodajnih cen, če bi bila ta rast večja od
               2 %. Po naši oceni gre zgolj za navadno sprenevedanje, da to ni napovedana
               zamrznitev. Bodimo toliko pošteni in si priznajmo, da je to čisto preprosto napoved
               zamrznitve. Vsi vemo, kaj se da narediti s statistiko in da številke ter papir
               prenesejo vse, pa tudi to, da se med prvimi mehanizmi da prikazati, da rast
               življenjskih stroškov ne bo presegla te stopnje. Predsednik Vlade ob zavračanju
               polovičnega usklajevanja izjavlja, da ne more popustiti eni kategoriji prebivalcev.
               Naj mu ob tem postavimo še vprašanje: Ali obljuba, ki je bila dana s strani Vlade
               predsedniku sindikata vzgoje in izobraževanja, da se pokojnine zagotovo ne bodo
               usklajevale, zato da je pristal na podpis aneksa, ni popuščanje neki interesni
               skupini? Kaj pa je to drugega kot popuščanje sindikatom? Še več, Vlada s to obljubo
               dopušča, da omenjeni sindikat izsiljuje, omejuje ter odreka pravice slovenskim
               upokojencem, prejemnikom socialnih transferjev in tistemu delu javnih uslužbencev, ki
               ne spadajo v omenjeni sindikat, kar pa ni zanemarljiva številka.</p>
               <p>V Poslanski skupini DeSUS menimo, da je najlažje na nekoga drugega prevaliti krivdo
               za to, da razmere v državi niso take, kot si želimo. In prav to počneta premier in
               del Vlade, ker niso znali pripraviti ustreznih odgovorov na krizo, v kateri se je
               znašla država. Posega se po najnižjem orodju, torej najti krivca za nastalo
               situacijo, in to tokrat v naši poslanski skupini oziroma stranki. V Poslanski skupini
               DeSUS takšno podtikanje odločno zavračamo. Tudi v bodoče se bomo borili za tisto, kar
               se nam zdi prav za slovenske državljanke in državljane, saj vendar nismo glasovalni
               stroj, temveč stranka in poslanska skupina z jasnim in dobro zastavljenim socialnim
               programom. Hvala lepa.</p>
            </sp>
            <sp xml:id="SDZ5-Redna-22-2010-11-16.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ5-Redna-22-2010-11-16.sp48">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovana ministrica, kolegice z Vlade,
               gospoda ministra in predstavniki Vlade!</p>
               <p>Bistven korak te vlade je bil, da je sprejela proračunski memorandum, tako za leto
               2011 kot leto 2012, kar je za Slovensko nacionalno stranko bistveni pogoj za
               oblikovanje proračunov za omenjeni leti. V svojem memorandumu in v proračunih je
               Vlada predvidela za leto 2011 znižanje bruto družbenega produkta za 0,4 %, znašal naj
               bi 4,5 %, oziroma primanjkljaja, ki naj bi znašal 4,5 % bruto družbenega produkta
               oziroma milijardo in 700, v letu 2012 pa naj bi bil proračunski primanjkljaj 3,6 %
               bruto družbenega produkta oziroma naj bi znašal milijardo in 420 milijonov. Pri
               napovedovanju prihodkov državnega proračuna za leto 2011 je bilo izhodišče Vlade
               ocena realizacije prihodkov za leto 2010 in napoved Umarja. Ob tem moramo povedati,
               da je bil proračun za leto 2011 sprejet že leta 2009, in sicer so to vsi elementi, ki
               jih mi upoštevamo ob bistveno drugačnih makroekonomskih izhodiščih. Davčni prihodki
               so se v teh dveh letih močno znižali. Ob spremembi proračuna za leto 2011 pridemo do
               zmanjšanje prihodkov za skoraj 550 milijonov, odhodki pa bodo po novem proračunu za
               leto 2011, če ga bomo sprejeli, nižji za 350 milijonov evrov. Torej je za skoraj 200
               milijonov evrov razlike, torej 200 milijonov evrov prihodkov več bo manjkalo. Ob
               upoštevanju, da oba proračuna za leto 2011 in 2012, o katerih danes govorimo, slonita
               na zamrznitvi pokojnin, socialnih transferjev in plač v javnem sektorju, lahko
               sklepamo, da so ti ljudje, ki smo jih omenili, tisti, ki bodo Vladi privarčevali 450
               milijonov evrov. Zakaj to omenjam? Zato, ker v Slovenski nacionalni stranki ne moremo
               mimo več milijard evrov težko letno porabo pri mnogokrat spornih javnih naročilih in
               nekaterih državnih nakupih in ne moremo mimo dejstva, da je v letih 2009 in 2010
               Vlada za nakupe porabila več, kot je bilo porabljeno za različne nakupe v
               konjunkturnem letu 2008. To so pač dejstva, mimo katerih iti ne moremo. Poleg tega v
               Slovenski nacionalni stranki ne moremo mimo dejstva, da se Vlada močno zanaša na
               podatke Umarja ob tem, da je prav tako uradno banka Slovenije napovedala, da so
               podatki in predvidevanja Umarja preoptimistični. In kot je razvidno ali kot razumemo
               iz obeh dokumentov, navodil, napotkov ali pa napovedi Banke Slovenije Vlada pri
               oblikovanju obeh proračunov ni upoštevala. Dejstvo je, da je, še enkrat pravim,
               najpomembnejši dokument proračunski memorandum v preteklosti pa tudi zdaj spregledal
               veliko zadolženost slovenskih bank v tujini. Posledično je nastal kreditni zastoj.
               Ker ni kreditov, ni ukrepov za povečanje javnih investicij, ki pa so nujni prvi
               ukrepi v gospodarski krizi.</p>
               <p>Drugič. V Slovenski nacionalni stranki se zavedamo in trdimo, da je proračunski
               memorandum najpomembnejši dokument in namenjen Slovencem in Slovenkam, slovenski
               javnosti. Program stabilnosti, o katerem tudi slišimo veliko govoriti, pa je
               namenjen, to naj bo jasno, javnosti Evropske unije in ne nam. Zato je memorandum
               toliko bolj pomemben. Fiskalni svet je dal jasna izhodišča, da bi bil ciljni,
               normalni delež javnih izdatkov države Republike Slovenije 43 % BDP, in če bi ga mi
               ohranjali, bi Slovenija lahko do leta 2013 ohranila normalen primanjkljaj na 1 % BDP.
               Ob tem, da se iz podatkov obeh proračunov ne vidi še nečesa, kar pa je bistvenega
               pomena, to pa je, da je zasebni dolg slovenskih bank v tujini potencialni javni dolg
               države, ki pa tukaj - na žalost ne vidim. In da bi vsaj v Slovenski nacionalni
               stranki, pa verjamem, da bi mnogi v Vladi rekli ja tudi javnofinančnemu
               primanjkljaju, če bi bil nekoliko večji, če bi bil dejansko nastal zaradi edine možne
               dopustnosti, to pa je zaradi potreb po gospodarski rasti. In, ker govorimo o
               proračunih in številkah, je dobro vedeti tudi nekatere številke. Pri spremembi
               proračuna za leto 2011 lahko v bilanci vidimo, kot že rečeno, 500 milijonski znesek
               manjših prihodkov od predvidenih in pa 360 milijonov manj odhodkov od predvidenih v
               prvotnem oblikovanem proračunu za leto 2011, med katerimi je 146 milijonov tekočih
               odhodkov in pa kar velik znesek varčevanja na odhodkovni strani, 86 milijonov
               namenjen varčevanju pri plačah in prispevkih delodajalcev za socialno varnost. Ali je
               to prav ali ne, bo vsak presodil sam. Tudi investicijski odhodki te države so nižji
               za 186 milijonov, kar je po eni strani pohvalno, po drugi strani pa mogoče včasih
               tudi ne, kajti so tudi vsebine in stvari, ki jih ta država potrebuje in mora imeti.
               Na računu finančnih terjatev in naložb v proračunu za leto 2011 lahko ugotovimo, da
               so se dana posojila te države povečala za 400 milijonov. S 113 na 507. Na računu
               financiranja za leto 2011 pa lahko ugotovimo, da je zadolženost večja za 570
               milijonov in pride na znesek 301 milijarde. Tudi, če pogledamo bilanco A in bilanco
               B, ki je nujna za vpogled vsaj osnovnih podatkov, smo v Slovenski nacionalni stranki,
               bom rekel po domače, zelo jezni, ker ugotovimo naslednje – pravzaprav ustavil se bom
               v posebnem delu, se opravičujem – ugotovimo, da se po vsem trudu po varčevanju,
               povedali smo kje, Nacionalni agenciji za kakovost v visokem šolstvu, jaz se
               opravičujem, niti ne vem, da obstaja, kaj šele, da vem, kaj počne, povečajo sredstva
               za 3,5 milijonov. Komisiji za preprečevanje korupcije se povečujejo za pol milijona
               evrov, Agenciji za upravljanje kapitalskih naložb za pol milijona evrov, Uradu za
               enake možnosti za 100 tisoč evrov, Uradu za varovanje tajnih podatkov se povečujejo
               izdatki za 100 tisoč evrov, upravljanju sistema javne uprave za 15 milijonov, Uradu
               za nadzor proračuna za 100 tisoč evrov, Uradu Republike Slovenije za intelektualno
               lastnino pol milijona evrov. Uradi, komisije, nekaj je pač takih, mogoče vi ste bolj
               poučeni in veste, kateri so to, jaz zanje prvič slišim, za nekatere, kar povečujemo
               izdatke. Ob dejstvu, da pa mirno versus temu v posebnem delu piše minus 76,5
               milijonov za socialno varnost in mirno piše minus 3 milijone za zdravstveno varstvo.
               Za neke urade, komisije, agencije, novonastale, stare, zmešane, tri delajo, četrta je
               čisto nova, ki bo te tri nadomestila in tako naprej, pa lepo milijoni gredo.</p>
               <p>Po drugi strani, zdaj se vračam na bilanco A in B, vidimo, da je podjetništvu in
               konkurenčnosti, o bilanci A govorim, vzetih ali zmanjšanih 400 milijonov, visokemu
               šolstvu 25 milijonov, trgu dela 20 milijonov, izobraževanju in športu 97 milijonov,
               prometu 85 milijonov, kmetijstvu 14 milijonov, okolju 4 milijone. Socialni varnosti
               je odvzetih 22,5 milijonov, zdravstvu 4 milijone, političnemu sistemu 2 milijona,
               varnosti, obrambi 105 milijonov in zunanji politiki, javni upravi 15 milijonov in pa
               inštitutu pravne države, svobode in varnosti 40 milijonov. Dobro, podjetništvu in
               konkurenčnosti se v bilanci B, to je bilanci finančnih terjatev in naložb, vrača,
               daje se jim 393 milijonov, visokemu šolstvu plus 48, okolju plus 15 in energetiki, ki
               je že tako ali tako v bilanci A nekaj dobila, pa se da še 2,3 milijone evrov.
               Matematika, ki ima, kot pravijo po starem pregovoru: Vsak malar ima svoje oči. Danes
               smo slišali že številne primerjave z letom 2004, letom 2008, letom 2010, letom 2007.
               Primerjave so možne, tako kot se proračun piše, z izračunanimi indeksi, ki jih
               pogrešam, ampak jih žal ob obilici dela tudi drugod na drugih delovnih telesih nisem
               imel časa izračunati, ki so primerjava med v letu 2011 sprejetim proračunom v letu
               2009 in med spremembami. To je ena od slik, ki nastane ob obrazložitvi zakaj, kateri
               razlogi so objektivne in subjektivne narave. In enako se za leto 2012 primerjajo
               podatki iz leta 2011, torej tistega, ki bo veljal, če bo veljal, če bo sprejet danes
               v primerjavi z letom 2012.</p>
               <p>Ob tem, da moram reči, da sem bil zelo razočaran, in tu gre kritika tako poziciji kot
               opoziciji nad proračunsko sejo matičnega odbora, ki je bila čista farsa. Farsa,
               posmešek, norčevanje državljankam, državljanom in tega Državnega zbora. Sam sem bil
               od opozicije na tej seji, kjer so se obravnavali proračuna za 2011 in za 2012,
               amandmaji, ki so bili predvideni, ter še intervencijski zakon. Pri koaliciji pa
               izgleda to tako, da imajo 3 na rezervi zaradi sklepčnosti, ki imajo ali pa nimajo
               veze z matičnim delovnim telesom. To ni fer in to ni pošteno. Ne zaradi mene. Zaradi
               ljudi. Zadeve so šle takole mimo. Tisti amandmaji, ki jih je predlagala koalicija, so
               bili sprejeti zaradi posledice interventnega zakona, o katerem bomo govorili. Ostali
               so bili avtomatično zavrženi, opozicija pa je izginila. Ne vem, če je to resen odnos
               do obravnave dveh proračunov, do desetih milijard denarja, osmih, se opravičujem, od
               katerega bodo dali večino davkoplačevalci, potem seveda lahko presodi vsak zase.</p>
               <p>V Slovenski nacionalni stranki smo se dogovorili, da bomo glede na razpravo o
               intervencijskem zakonu in o amandmajih potem dali odločitev, ali bomo ali ne bomo
               podprli obeh proračunov. Hvala lepa.</p>
            </sp>
            <sp xml:id="SDZ5-Redna-22-2010-11-16.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>S tem prekinjam 17. in 18. točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  INTERVENTNIH UKREPIH ZARADI GOSPODARSKE KRIZE V OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               zakona dajem besedo predstavnici Vlade.</p>
               <p>Besedo ima Mateja Vraničar, državna sekretarka na Ministrstvu za finance.</p>
            </sp>
            <sp xml:id="SDZ5-Redna-22-2010-11-16.sp50">

               <speaker>MATEJA VRANIČAR:</speaker>

               <p> Gospod predsednik, gospe in gospodje poslanci!</p>
               <p>Zakon o interventnih ukrepih zaradi gospodarske krize je sestavni del proračunskih
               dokumentov za leti 2011 in 2012. Skupaj z obema proračunoma in Zakonom o izvrševanju
               proračunov Republike Slovenije za leto 2011 in 2012 predstavlja zaključeno enoto.</p>
               <p>Namen zakona je stabilizacija javnih financ in zato začasno omejevanje rasti
               določenih izdatkov državnega proračuna, proračunov občin, Zavoda za pokojninsko in
               invalidsko zavarovanje in Zavoda za zdravstveno zavarovanje Slovenije.</p>
               <p>Kaj je temeljna vsebina zakona? Zakon določa, da se ne usklajujejo transferji
               posameznikom in gospodinjstvom, pokojnine in druga nadomestila ter prejemki in plače
               v javnem sektorju, razen če bo rast cen življenjskih stroškov v letu 2011 višja od 2
               %. V tem primeru se bodo vsi navedeni odhodki v letu 2012 uskladili v višini, ki
               predstavlja razliko nad 2 % rasti cen življenjskih stroškov v letu 2011. Omenim naj,
               da je bil ob razpravi o tem predlogu zakona na matičnem delovnem telesu sprejet
               amandma, ki nekoliko drugače usklajuje transferje posameznikom in gospodinjstvom in
               pokojnine v letu 2011, kar je za Vlado še sprejemljiv kompromis za to leto.</p>
               <p>Nadaljnja določba zakona je tista, ki določa izjemne ukrepe na področju vrtcev, in
               sicer podaljšuje prehodno obdobje za uveljavitev nekaterih njegovih določb. Zakon
               namreč določa, da se iz državnega proračuna vrtcem zagotavljajo tudi sredstva za
               sofinanciranje plačil staršev za otroke, ki so dopolnili starost petih oziroma štirih
               let, in sicer v višini 50 % plačila. Po predlogu interventnega zakona pa naj bi se
               prehodno obdobje za uveljavitev teh določb Zakona o vrtcih končalo s 1. januarjem
               2013. Torej v letih 2011 in 2012 ne predvidevamo teh izplačil oziroma teh stroškov v
               proračunu.</p>
               <p>Tretji element zakona se nanaša na odpravo oziroma se je prvotno nanašal na odpravo
               plačnih nesorazmerij za javne uslužbence, vendar je bil ta del že spet na seji
               matičnega odbora iz zakona črtan, ker je bil v vmesnem času sprejet dogovor z
               reprezentativnimi sindikati, v drugem delu pa se nanaša na odpravo plačnih
               nesorazmerij za funkcionarje. Ta odprava plačnih nesorazmerij za funkcionarje se ne
               opravi in podaljšuje se ukrep. Ta velja pa za vse javne uslužbence, da jim redna
               delovna uspešnost ne pripada. Povečan obseg dela pa se izplačuje v odstotkih, v
               kakršnih se je izplačeval v letu 2010.</p>
               <p>Nadalje je predvidena omejitev napredovanj. Poleg navedenega se v predlogu zakona
               zmanjšuje obseg sredstev za sofinanciranje občinskih investicij. V skladu z Zakonom o
               financiranju občin bi se namreč moralo v letu 2011 občinam zagotoviti 5 % skupne
               primerne porabe, v letu 2012 pa 6 %. Ker tega obsega sredstev za ta namen v proračunu
               ni mogoče zagotoviti, zakon določa, da v letih 2011 in 2012 občinam za sofinanciranje
               investicij pripada 4 % skupne primerne porabe občin. Večji obseg sredstev bi ogrozil
               možnost tekočega izvrševanja proračuna.</p>
               <p>Naj ob koncu še enkrat poudarim, da s predlogom in Zakonom o interventnih ukrepih ne
               zmanjšujemo obstoječih pravic, ampak omejujemo njihovo rast. Ambicija tega zakona ni
               zagotavljanje strukturnih sprememb, ampak zagotavljanje vzdržnega stanja, ki nam bo
               omogočil v nadaljevanju te strukturne spremembe tudi uveljaviti. Predlagam vam, da
               predlog zakona podprete. Hvala lepa.</p>
            </sp>
            <sp xml:id="SDZ5-Redna-22-2010-11-16.sp51">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsedniku Bogdanu Čepiču.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp52">

               <speaker>BOGDAN ČEPIČ:</speaker>

               <p> Hvala za besedo, gospod predsednik. Lep pozdrav ministrici, ministru, državni
               sekretarki, kolegice in kolegi!</p>
               <p>Odbor za finance in monetarno politiko je v okviru 29. nujne seje dne 12. 10. 2010
               kot matično delovno telo obravnaval Predlog zakona o interventnih ukrepih zaradi
               gospodarske krize, ki ga je Državnemu zboru predložila Vlada Republike Slovenije, s
               predlogom za sprejem po nujnem postopku, ki ga je Kolegij predsednika Državnega zbora
               potrdil na svoji 78. seji dne 8. 10. 2010. Odboru je bilo posredovano mnenje
               Zakonodajno-pravne službe Državnega zbora v okviru svojih pripomb poleg splošnih
               pripomb, ki zadevajo vprašanje narave interventnega zakona, uveljavitveno določbo in
               retroaktivnost zakonskega predloga.</p>
               <p>V nadaljevanju Zakonodajno-pravna služba k posameznim predlaganim rešitvam
               zakonodajno-pravne službe posreduje konkretne pripombe k vrsti členov in k naslovu
               besedila. Izmed kvalificiranih predlagateljev so amandmaje vložile Poslanska skupine
               Slovenske demokratske stranke amandmaje za črtanje 2., 3., 4. in 11. člena, Poslanska
               skupina Slovenske ljudske stranke za spremembo 1. člena ter amandmaje za črtanje 2.,
               3., 4. in 11. člena, kar bi pomenilo, da se socialni transferji, pokojnine,
               sofinanciranje otrok v vrtce in sofinanciranje investicij v občinah ne omejuje in se
               usklajujejo na osnovi že sprejete zakonodaje, in sicer polno. Omejevale pa bi se samo
               plače javnih uslužbencev in funkcionarjev. Poslanska skupina DeSUS je vložila
               amandmaje za spremembo 2. in 4. člena zakonskega predloga, ki bi omogočila, da se
               polovično uskladijo samo socialni transferji in pokojnine.</p>
               <p>Tri koalicijske poslanske skupine, Poslanska skupina Socialnih demokratov, Poslanska
               skupina Zares in Poslanska skupina Liberalne demokracije k 2., 3., 4., 6., 9., 10.,
               11. in 12. členu pa so z amandmaji predlagale, da se socialni transferji, pokojnine
               in plače javnih uslužbencev in funkcionarjev uskladijo v višini 25 % v posameznih
               zakonih po področjih določenega obsega uskladitve in k naslovu zakona.</p>
               <p>Ker predlog zakona ureja tudi plače sodnih funkcionarjev in sofinanciranje in
               investicijo občin, je bil po vložitvi v skladu z Zakonom o sodiščih, Zakonom o
               lokalni samoupravi in Poslovnikom Državnega zbora posredovan v mnenje lokalnim
               skupnostim in sodnemu svetu. Tako je v dodatnem delovnem gradivu Odbor prejel še
               mnenje Komisije Državnega sveta za lokalno samoupravo in regionalni razvoj in
               Komisije Državnega sveta za gospodarstvo, obrt, turizem in finance, mnenje Odbora
               Državnega zbora za lokalno samoupravo in regionalni razvoj, ki je predlog obravnaval
               kot zainteresirano delovno telo, mnenje Sodnega sveta in pripombe k 11. členu
               predloga s strani šestinštiridesetih slovenskih občin z izrazi nasprotovanja
               dodatnemu zniževanju finančnih sredstev za investicije, ki pripadajo občinam na
               podlagi Zakona o javnih financah.</p>
               <p>Na seji odbora je minister, pristojen za finance, podal bistvene poudarke predloženih
               rešitev ob kratkem povzetku splošnega historičnega konteksta, globalne gospodarske in
               finančne krize, uvedenih potrebnih stimulansih, vse do postopne izvedbe razvojnega
               preobrata.</p>
               <p>V trenutni fazi odprave kriznih posledic skladno z Zakonom o izvrševanju proračuna
               Republike Slovenije za leti 2011 in 2012 zadevni predlog z namenom stabilizacije
               javnih financ začasno omejuje rast določenih izdatkov državnega proračuna in
               proračuna občin, Zavoda za pokojninsko in invalidsko zavarovanje in Zavoda za
               zdravstveno zavarovanje Slovenije in hkrati določa, da se ne usklajujejo transferji
               posameznih gospodinjstev in druga nosila ter prejemki in plače v javnemu sektorju,
               razen če bo rast cen življenjskih stroškov v letu 2011 višja od 2 %.</p>
               <p>Razprava je bila osredotočena na osnovno besedilo. Pozornost odbora je bila namenjena
               posameznim amandmiranim določilom, hkrati predstavniki opozicijskih strank ob vrsti
               izraženih pomislekov besedilu niso izražali podpore. Ob obravnavi je Odbor ob
               redakcijskem amandmaju k amandmaju treh koalicijskih poslanskih skupin k 11. členu
               sprejel amandmaje treh koalicijskih poslanskih skupin, SD, Zares in LDS, k 2., 3.,
               4., 5., 6., 9., 10., 11., 12. členu in k naslovu zakona. Predhodno navedenih
               amandmajev Poslanske skupine SDS, Poslanske skupine SLS in amandmajev Poslanske
               skupine DeSUS odbor ni sprejel.</p>
               <p>V nadaljevanju je odbor glasoval o vseh členih predloga zakona skupaj in jih sprejel.
               Glede na sprejete amandmaje in na podlagi prvega odstavka 133. člena Poslovnika
               Državnega zbora je pripravljeno besedilo dopolnjenega predloga zakona, v katerem so
               navedeni amandmaji vključeni v dopolnjen predlog zakona, sestavni del poročila, ki
               ste ga dobili.</p>
            </sp>
            <sp xml:id="SDZ5-Redna-22-2010-11-16.sp53">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine nepovezanih poslancev bo predstavil Vili Rezman.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp54">

               <speaker>VILI REZMAN:</speaker>

               <p> Hvala lepa, gospod predsednik, še enkrat za besedo.</p>
               <p>Naj za začetek povem, da najbrž pri marsikom sama sintagma o interventnih ukrepih
               zaradi gospodarske krize poveča pozornost, zaskrbljenost, pri marsikom najbrž vzbudi
               tudi strah. Nič posebnega ni, če se to dogaja, kajti dogaja se zavoljo tega, ker se
               pričakovani scenariji ne odvijajo, kot bi želeli, ker se najbrž s tem pokaže, da
               nekatere ocene niso bile dovolj natančne ali so bile celo napačne. Pokaže se tudi, da
               smo se mogoče kje zaplanirali in napačno načrtovali. Razmere se v vsakem primeru ne
               izboljšujejo tako, kot bi radi. Na marsikaterem področju se zaostrujejo,
               poslabšujejo. Okoliščine, v katerih živimo, odstopajo od tistega, kar je bilo
               pričakovano, kar je bilo želeno. Najbrž smemo reči tudi, da so bili nekateri ukrepi,
               namen katerih je bil preprečiti pretirano krizo, premedli ali pa tudi časovno ne
               dovolj natančno tempirani. Recimo, takšni so bili verjetno ukrepi, ki smo jim rekli
               jamstvene sheme za gospodarstvo, pa tudi za posameznike. Prišli so skoraj zagotovo,
               vsaj po naši oceni, po oceni Poslanske skupine nepovezanih poslancev, prepozno, ob
               nepravem času.</p>
               <p>Seveda se moramo vsi zavedati tega, da se ne smemo prepustiti kakšnemu fatalizmu in
               da je potrebno poseči po ukrepih. To je Vlada tudi ocenila kot potrebno in nam
               predstavila. Ključne slabosti situacije so zagotovo najprej skromna gospodarska
               oživitev, prevelik javnofinančni dolg in primanjkljaj iz leta v leto v zadnjem
               obdobju,preskromno napredovanje posamičnih strukturnih reform, ki smo si jih obetali
               in ki jih napovedujemo, pa le s težavo storimo korak za korakom naprej. Verjetno pa
               je treba opozoriti tudi na nekatere ukrepe socialne države, ki so bili potrebni, ki
               so bili zelo obsežni, vendar so bili v razkoraku z rastjo produktivnosti in z rastjo
               dodane vrednosti. To preprosto v neskončnost ne gre, ker je razkorak prevelik in se
               lahko sistem sam celo sesuje. Vlada je zato ocenila, da je čas intervencijo. Ni
               edina, ki to ocenjuje tako, tudi stroka, tudi v politiki z različnimi predznaki se
               ocenjuje, da so potrebni interventni ukrepi.</p>
               <p>Treba je povedati, da to niso prvi interventni ukrepi. Pred leti smo imeli
               interventne ukrepe, da se je pomagalo tistim, ki imajo najskromnejše pokojnine.
               Kasneje smo pomagali tistim, ki imajo druge prihodke zelo skromne. Pomagali smo tudi
               gospodarstvu. Ampak, to so bili ukrepi, ki bi jim smeli reči ukrepi s pozitivno
               naravnanostjo.</p>
               <p>V zadnjem obdobju pa smo doživeli najprej polovično zamrznitev, čeprav gre to komu
               težko iz ust, pa vendarle gre za relativno zamrznitev in sedaj se predlaga pač
               tričetrtinska. Mi v Poslanski skupini nepovezanih poslancev vemo, da brez ukrepov ne
               bi uspeli na dolgi rok razreševati problematike. Vemo pa tudi to, da smo ves čas
               predlagali, da bi se to nekoliko drugače delalo, da bi tisti, ki zmorejo več, tudi
               bistveno več prispevali, in da bi se postavila neka meja, neki prag, pod katerim se z
               interventnimi ukrepi ne bi šlo več v poslabšanje socialnih razmer. Zato bodo sedaj
               nekaterim zamrznjeni transferji na spodnji meji, zamrznjeni jim bodo na pragu ali
               celo pod pragom revščine, kar seveda ni dobro.</p>
               <p>Ker nismo uspeli najti boljših rešitev in ker je vendarle prišlo na Odboru za finance
               in monetarno politiko do neke vrste odjuge, za omilitev ukrepov, smo se tudi v
               Poslanski skupini nepovezanih poslancev odločili, da nekoliko s stisnjenimi zobmi pa
               vendarle prispevamo tudi glasove za sprejetje tega zakona.</p>
            </sp>
            <sp xml:id="SDZ5-Redna-22-2010-11-16.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Matevž Frangež.</p>
            </sp>
            <sp xml:id="SDZ5-Redna-22-2010-11-16.sp56">

               <speaker>MATEVŽ FRANGEŽ:</speaker>

               <p>Spoštovane, spoštovani!</p>
               <p>Ob sprejemanju najpomembnejših javnofinančnih dokumentov je potrebno trezno, kritično
               in odgovorno presojati kondicijo naše države. Za socialno demokracijo je ključno, da
               s fiskalno politiko okrepimo okrevanje slovenskega gospodarstva, ne da bi s tem
               bistveno poslabšali življenjski standard naših ljudi. Pri tem stabilnost in vzdržnost
               javnih financ razumemo kot temeljni predpogoj za ojačitev šibkih, a zanesljivih
               znakov gospodarskega okrevanja, brez katerega utegnemo ogroziti ne le gospodarske
               rasti, ampak tudi doseženo in v času krize tudi uspešno ohranjeno blaginjo in varnost
               ljudi.</p>
               <p>Poglabljanje gospodarske in finančne krize dodatno pritiska na javne finance.
               Projekcije javnofinančnih agregatov kažejo, da problemi v javnih financah niso
               prehodne, ampak strukturne narave. Zato bi ohranjanje visokih primanjkljajev povečalo
               problem dolgoročne vzdržnosti javnih financ. Naša vlada je zato odločena, da s
               kratkoročnimi ukrepi zmanjševanja javnofinančnih odhodkov javne finance prilagodimo
               slabim gospodarskim razmeram. Z interventnim zakonom se z namenom stabilizacije
               javnih financ začasno omejuje rast določenih izdatkov državnega proračuna, proračunov
               lokalnih skupnosti, pokojninske in zdravstvene blagajne, da se zmanjša višina
               uskladitev oziroma revalorizacija. Tega ukrepa tudi Socialni demokrati ne sprejemamo
               z zadovoljstvom, ampak kot izraz trezne in odgovorne politike, ki se zaveda, da bi s
               poslabšanjem javnofinančne kondicije v temelju ogrozili gospodarsko okrevanje, načrt
               postopne stabilizacije javnih financ v okviru pakta stabilnosti in rasti, posledično
               pa tudi za ohranitev dolgoročne kondicije Slovenije, da ohrani socialno povezanost in
               kohezivnost družbe.</p>
               <p>V letu 2011 bodo ukrepi interventnega zakona omilili povečanje javnofinančnega
               primanjkljaja z učinkom okoli 450 milijonov evrov. Zato mora fiskalna prilagoditev
               danes in v perspektivi temeljiti na prestrukturiranju in postopnem zniževanju
               proračunskih in drugih javnofinančnih odhodkov ob realnem upoštevanju postopne rasti
               prihodkov, ki bo vsaj še v nadaljnjih dveh letih precej omejena. Plače in socialni
               transferji predstavljajo v državnem proračunu dobro polovico vseh odhodkov. Izpad
               prispevkov zaradi povečane brezposelnosti, nižjih plač in nelikvidnosti ter veljavni
               način usklajevanja pokojnin sta terjala aktiviranje dodatnih transferjev iz državnega
               proračuna. Spomnimo, da je naša Vlada zavestno in v interesu ohranitve socialne
               povezanosti družbe povečala raven socialnih transferjev za 44 %. V času krize je
               torej naša prva prioriteta zaščita ljudi in njihovega socialnega položaja.</p>
               <p>Socialni demokrati poudarjamo, da se Slovenija z navedenimi ukrepi uvršča med zmerne
               države, ki ohranjajo javnofinančno odgovornost, a pri tem ne posegajo v doseženo
               raven plač, pokojnin in socialnih transferjev, kot to počno in so prisiljene početi
               nekatere druge države. S sprejemom tega zakona bomo omogočili oblikovanje
               proračunskega ravnotežja med vlaganji v razvoj in ohranjanjem socialne varnosti. Pri
               tem pa z varčevalnimi ukrepi okrepili možnosti za spodbujanje gospodarske rasti, kar
               bo kmalu zagotovilo tudi izboljšanje socialnega položaja upokojencev, prejemnikov
               socialnih pomoči in tudi zaposlenih v javnem sektorju. Socialni demokrati bomo paket
               varčevalnih ukrepov, ki je predpogoj za sprejem državnih proračunov za leti 2011 in
               2012, podprli. Pri tem opozarjamo, da bi nesprejetje tega zakona poglobilo
               gospodarsko krizo in poslabšalo okrevanje gospodarstva, česar si ne smemo in ne
               moremo privoščiti.</p>
               <p>Današnji dan bo s sprejemom tega zakona pa tudi proračunov za prihodnji dve leti na
               novo razmejil odgovorno politiko od neodgovorne politike. Tudi mi si želimo, da bi
               bili v naši družbi sposobni ohraniti družbeno pravičnost, da bi funkcioniranje pravne
               države dalo jamstvo za to, da se tiste, ki zlorabljajo to skupnost za kopičenje
               lastnih koristi, čim učinkoviteje preganja. V teh časih ne smemo dovoliti, da se
               ustvarja vtis, da je dobra večerja rezervirana samo za nekatere. Zato pozivamo k
               odgovorni politiki do države in odgovorni politiki do vseh naših ljudi, ne pa do
               kovanja kratkoročnih političnih koristi za samo nekatere.</p>
            </sp>
            <sp xml:id="SDZ5-Redna-22-2010-11-16.sp57">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Slovenske demokratske stranke bo predstavil Zvonko
               Černač.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp58">

               <speaker>ZVONKO ČERNAČ:</speaker>

               <p> Spoštovana kolegica, spoštovani kolegi, vsi ostali prisotni!</p>
               <p>Če je kriza in glede na vsebino tega zakona Pahorjeva Vlada gospodarsko krizo
               načrtuje zdaj še za prihodnji dve leti, potem je treba na eni strani varčevati, na
               drugi strani pa sprejemati ukrepe za pospešitev gospodarske rasti in preko tega
               povečanje zaposlenosti in povečanje prihodkov v vse državne blagajne. Ne enega ne
               drugega ta interventni zakon ne ureja. Zakon zatiska preko varčevanja pri
               upokojencih, torej pokojninah, otrocih in ostalih pas pri tistih, ki so ta pas že
               stisnili do konca in ga zapeli na zadnjo luknjo. Ne varčuje pa Vlada tam, kjer bi
               bilo potrebno varčevati.</p>
               <p>Pahorjeva Vlada zadnji dve leti troši bistveno, bistveno več kot je prejšnja Vlada
               trošila v obdobju konjukture, ko se je poraba državnega proračuna gibala na ravni
               okoli osmih milijard evrov, sedaj pa se že drugo leto proračunski odhodki gibljejo
               skoraj na ravni desetih milijard evrov. Zadolževanje se je v teh dveh letih
               podvojilo, kar pomeni, da bo samo breme obresti v dveh letih znašalo toliko, kot po
               evropskih merilih lahko znaša primanjkljaj državnega proračuna.</p>
               <p>Ta interventni zakon prihaja za leti 2011 in 2012, torej za obdobje, ko večina držav
               v Evropski uniji že napoveduje hitrejšo gospodarsko rast, saj je za razliko od
               Pahorjeve Vlade večina vlad Evropske unije pravočasno sprejela potrebne varčevalne in
               ostale ukrepe, ki so rezultirali na eni strani v stabilizaciji javnih financ in na
               drugi strani v hitrejši gospodarski rasti. V trenutku, ko bi se morali pogovarjati o
               tem, da v prihodnjih dveh letih okrepimo gospodarsko rast, na drugi strani pa omejimo
               nepotrebne izdatke preko racionalizacije javnega sektorja predvsem državne uprave, se
               je Vlada odločila, da varčuje pri tistih, ki imajo najmanj in ki že tako in tako
               težko živijo iz meseca v mesec. Skrajni čas bi že bil, da bi nam Vlada pripravila
               celovit, konsistenten in operativno razdelan program s cilji, nosilci in roki, ki bi
               na eni strani pocenili delovanje države, na drugi strani pa okrepili gospodarsko
               aktivnost in s tem prihodkovno stran vseh javnih blagajn.</p>
               <p>Zakona tudi ni mogoče podpreti, ker zmanjšuje investicijska sredstva občinam, namesto
               da bi jih povečeval. Vir za to imamo, evropska sredstva, ki bodo v letošnjem letu
               realizirana približno v polovičnem znesku, ostalo bo torej skoraj pol milijarde
               neporabljenih in načrtovanih sredstev v letošnjem proračunu in ta bi lahko namenili
               za sredstva, ki bi povečala investicijsko aktivnost in vlaganje v posodobitev
               komunalne in družbene infrastrukture v lokalnih skupnostih.</p>
               <p>Vlada se je namenila varčevati pri upokojencih. Predvsem pri tistih z najnižjimi
               pokojninami. Pri tistih, ki prejemajo 200, 300, 400 evrov mesečno, je pomemben vsak
               evro. Verjetno bodo zamrznitev, če bo ta samo tričetrtinska, lažje preživeli tisti s
               tisoč evri pokojnine ali več. Ampak teh je malo, zakon pa bo veljal za vse enako.</p>
               <p>Vlada stiska pas tudi pri najmlajših, pri vrtcih, na tistem delu, kjer gre tudi za
               neko širšo politiko, ki se ji reče družinska politika. Kakšno je sporočilo vladne
               politike do mladih družin, če je Vlada zarezala pri otrocih, kjer je prihranek
               relativno majhen in znaša 11,8 milijona evrov na letni ravni? Ni pa istočasno
               zarezala pri nepotrebni in potratni javni porabi. Primer. Samo za delovanje novih
               paradržavnih inštitucij, ki se jim reče agencije in uradi in ki jih je ta vlada
               ustanovila in jih ustanavlja po tekočem traku, bo na letni ravni porabljenih bistveno
               več sredstev, kot znaša ta znesek, brez da bi iz tega dobili neko novo dodano
               vrednost. Na drugi strani v državi pada število učencev, ne pa tudi število tistih,
               ki zanje skrbijo. Imamo rigiden in zastarel sistem upravljanja v javnih sistemih,
               tako v šolstvu, zdravstvu, kot v javni upravi. Šolski minister je z eno potezo, ko je
               združil zimske počitnice, naredil gospodarstvu za 15 milijonov evrov škode samo v
               tednu dni. Torej, namesto da bi varčevali pri tistih, ki izvajajo javne storitve,
               varčuje Vlada pri uporabnikih. Če smo v zadnjih letih padali po vseh kazalcih, po
               enem gotovo nismo. Birokratski aparat se je okrepil, učinkovitost le tega pa se je
               celo zmanjšala. V tem primeru gre, spoštovana kolegica in kolegi, za nekonsistenten
               in gasilski pristop, ki je tudi neprimeren. Zaradi tega ga ni mogoče podpreti. Vlada
               stiska pas pri tistih, ki imajo najmanj, in daje tistim, ki imajo največ. Nič pa ne
               naredi na bolj racionalni porabi javnih sredstev in boljšem gospodarjenju ter
               upravljanju z njimi.</p>
               <p>Iz tega razloga ga v Poslanski skupini Slovenske demokratske stranke ne moremo
               podpreti.</p>
            </sp>
            <sp xml:id="SDZ5-Redna-22-2010-11-16.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil mag. Radovan
               Žerjav.</p>
            </sp>
            <sp xml:id="SDZ5-Redna-22-2010-11-16.sp60">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Kolegice in kolegi!</p>
               <p>Naj čisto na kratko ponovim nekaj dejstev, ki sem jih navedel že pri predstavitvi
               stališča Poslanske skupine Slovenske ljudske stranke do predlogov proračuna 2011 in
               2012. V letu 2011 bomo imeli 1,7 milijarde primanjkljaja, v letu 2012 novih 1,4
               milijarde evrov primanjkljaja. Torej, v dveh letih bomo porabili dobre tri milijarde
               več, kot bomo imeli dejansko na voljo. To nas vodi, po naši oceni, v katastrofo.
               Vlada vodi takšno finančno politiko v popolni zavesti in zavedanju njenih posledic ob
               dejstvu, da njena ocena prihodkov lahko temelji le na ugibanjih in željah, odhodke pa
               bi se dalo sto odstotno točno načrtovati.</p>
               <p>V Slovenski ljudski stranki tega predloga zakona ne podpiramo, v kolikor bo ostal v
               takšni vsebini, kot je predlagan. Večkrat smo dejali, da je Vlada na področju sociale
               v teh dveh letih storila veliko, najbrž največ od vseh področij, ki jih je doletela
               finančno-gospodarska kriza. Zato ne razumemo, da bomo sedaj varčevali na socialno
               najbolj ogroženih državljankah in državljanih. Naj na začetku opozorim, da ta zakon
               govori o zamrznitvi pokojnin tistim upravičencem oziroma upokojencem, ki jih že
               prejemajo.</p>
               <p>Pokojninska reforma pa je nekaj drugega in to danes ni stvar razprave. Želi se namreč
               ustvariti neko vzdušje, da pokojninska reforma prinaša tudi zamrznitev pokojnin.
               Torej, pokojninska reforma ne prinaša zamrznitve pokojnin. Zamrznitve pokojnin
               prinaša ta zakon, ki ga obravnavamo danes, torej Zakon o interventnih ukrepih zaradi
               gospodarske krize. Pa vendarle se ne strinjamo s tem, da bi velik delež te krize ali
               posledic te krize na svojih plečih nosili prav tisti, ki so socialno najbolj
               ogroženi. Ne moremo se strinjati s tem, da bi zamrznili pokojnine. Ne moremo se
               strinjati s tem, da bi zamrznili socialne transferje. Ne moremo se strinjati s tem,
               da varčujemo pri otrocih v vrtcih. Ravno tako se ne moremo strinjati, da se varčuje
               pri sofinanciranju investicij lokalne samouprave. Menimo, da je vendarle možno ta
               izpad, ki tu ni tako velik, nadomestiti na nekaterih drugih področjih. Govorimo o,
               glede na obrazložitev predlagatelja, slabih 150 milijonih evrov za vsa ta področja,
               ki sem jih naštel. Zavedamo se, da je sestava proračuna težavna. Bi pa razumeli
               takšne ukrepe takrat, ko bi mnogi proračunski uporabniki prispevali bistveno,
               bistveno več k varčevanju. Človek dobi občutek, ko se sprehaja po določenih
               proračunskih uporabniki, da te finančne gospodarske krize za nekatere preprosto ni.
               In ko bi ljudje dobili občutek, da vsi po vrsti res zategujejo pas, vsi proračunski
               uporabniki, tako vladni kot nevladni, bi takrat najbrž razumeli tudi, da se
               zamrzujejo takšni transferji.</p>
               <p>Kot rečeno, v Poslanski skupini Slovenske ljudske stranke smo pripravili amandmaje,
               ki iz zakona črtajo zamrznitev socialnih transferjev, zamrznitev pokojnin, zamrznitev
               uveljavitve določb Zakona o vrtcih ter zamrznitev sofinanciranja investicij lokalnih
               skupnosti. Če bodo sprejeti, bomo predlog zakona podprli. V nasprotnem primeru našega
               glasu ne bo deležen. Hvala lepa.</p>
            </sp>
            <sp xml:id="SDZ5-Redna-22-2010-11-16.sp61">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Franc
               Jurša.</p>
            </sp>
            <sp xml:id="SDZ5-Redna-22-2010-11-16.sp62">

               <speaker>FRANC JURŠA:</speaker>

               <p> Hvala za besedo, predsednik. Lep pozdrav predstavnikom Vlade, kot tudi kolegicam in
               kolegom!</p>
               <p>Zamrznitev pokojnin, plač v javnem sektorju in socialnih transferjev je za Vlado
               tehnično najlažji način brzdanja javnih izdatkov, a hkrati je to socialno najbolj
               občutljiv poseg varčevanja v javnih financah, ki ne samo, da prizadeva vse
               pričakovane pravice omenjenih skupin, temveč po besedah nekaterih lahko pripelje tudi
               do politične krize. Dopolnjeni predlog sicer blaži prvotno načrtovane zamrznitve
               tako, da je predlagana četrtinka za usklajevanje transferjev in pokojnin. Hkrati
               spreminja tudi področje plačilnega sistema javnih uslužbencev in funkcionarjev, kar
               je bilo dogovorjeno z ministrico za javno upravo v zameno za pristanek sindikatov na
               obrazložitev izvedbe plačne reforme.</p>
               <p>Da se v Poslanski skupini DeSUS ne strinjamo s tako hudim rezom na dohodke
               upokojencev, je znano že dolgo. Kljub našim prizadevanjem za omilitev v interventnem
               zakonu določene popolne zamrznitve s strani Vlade ni posluha, saj Vlada trmasto
               vztraja na svoji ponudbi. Za usklajevanje pokojnin je pripravljena ponuditi največ
               četrtinko. Predlog za polovično zamrznitev, torej ohranitev zatečenega usklajevanja,
               za proračun po besedah premierja in finančnega ministra naj ne bi bilo vzdržno.
               Simboličen znesek v znak solidarnosti za generacije, ki so to državo gradile, delale
               v primerjavi z danes v nemogočih delovnih razmerah in se tudi s prostovoljnim delom
               odrekle plačilu za delo in posledično višji pokojnini, je ponudba, ki je ponižujoča
               in nesprejemljiva.</p>
               <p>Stališče Vlade je, naj se breme fiskalne discipline prenese kot enakomerna
               porazdelitev bremen med različne generacije. To je danes v obliki dopolnjenega
               Predloga zakona o interventnih ukrepih na mizi, ki torej enači generacije upokojencev
               z uslužbenci javnega sektorja. Sprašujem se: Ali je primerno, da enačimo ti dve
               skupini, če vemo, da znaša povprečna pokojnina skupaj z varstvenim dodatkom 575 evrov
               in da znaša povprečna starostna pokojnina z varstvenim dodatkom 625 evrov? Približno
               350 tisoč vseh upokojencev, kar je več kot polovica, prejema pokojnino do zneska 562
               evrov. To je znesek ocene za prag revščine v naši državi. Nihče izmed zaposlenih v
               javnem sektorju, ki jih je okrog 160 tisoč, ne prejema plače, nižje od praga
               revščine. Povprečna plača javnih uslužbencev znaša približno tisoč 200 evrov, kar je
               bruto tisoč 825 evrov. To je približno enkrat več od povprečne pokojnine, ki znesek
               polovice povprečne plače doseže nekako šele skupaj z varstvenim dodatkom. Upokojencev
               zato nikakor ne gre primerjati z ekonomskim položajem javnih uslužbencev. Zato
               pogojevanje enotnega usklajevanja ne zdrži resne in trezne presoje tistih, ki menijo,
               da mora biti usoda v zategovanju pasu enaka in da so pogledi DeSUS zgolj sebično
               usmerjeni v nabiranje političnih točk skozi zastopanje parcialnih interesov določene
               populacije.</p>
               <p>Drugo, kar je treba razjasniti glede usklajevanja pokojnin, pa je naslednje. V
               finančni oceni za predlagane ukrepe za leti 2011 in 2012 je Vlada ocenila, da bi bilo
               treba iz proračuna zagotoviti 100 milijonov za usklajevanje pokojnin, če zamrznitve
               ne bi bilo. 28. septembra tega leta je bil sprejet Zakon o preoblikovanju Kapitalske
               družbe pokojninsko-invalidskega zavarovanja, ki določa obveznost nakazila 50
               milijonov ZPIZ in namen porabe teh sredstev, to pa je usklajevanje pokojnin. Delež
               sredstev, ki so potrebna za usklajevanje pokojnin, se bo torej v prihodnjem letu
               črpal iz Kad z namensko porabo. Namembnost nakazila Kad je, da se ohranja vrednost
               pokojnin. Po besedah iz odgovora finančnega ministra na pisno poslansko vprašanje s
               prejšnje seje Državnega zbora teh 50 milijonov ni načrtovanih v proračunu in tudi ne
               v predloženem predlogu zakona. Torej, če ohranimo veljavno polovičko valorizacije
               pokojnin, to pomeni, da gre za polovico manjši znesek, ki pa ga je dolžan tako ali
               tako na podlagi zakona vsako leto zagotoviti Kad. Tudi iz tega razloga odločno
               vztrajamo pri svojem predlogu, saj bo na podlagi omenjenega zakona vsaj del vira
               zagotovljenega in namenjenega za usklajevanje pokojnin. Če pa je za redno
               usklajevanje pokojnin treba več, kot naj bi namenil Kad, pa je za nas nesprejemljiv
               odgovor, da javnofinančna sredstva te dolžnosti do upokojencev ne bi mogla zagotoviti
               in da ni mogoče brez popolne zamrznitve ali v predlogu zakona predložene zamrznitve
               doseči zadostne finančne vzdržnosti. Ni mogoče namreč kar tako pozabiti vseh
               tajkunskih zgodb, visokih odpravnin, ki so jih bili deležni funkcionarji družb v
               državni lasti, vseh odpustkov kapitalu z namenom zagotavljanja zdravih in novih
               delovnih mest, ki pa jih danes za 102 tisoč ljudi enostavno ni. V pokojninski
               blagajni je vrzel in posledica tega je večanje proračunske obveznosti, tudi zaradi
               znižanja prispevkov stopnje delodajalcem, zaradi česar se je v teh letih od leta 1996
               nateklo...</p>
            </sp>
            <sp xml:id="SDZ5-Redna-22-2010-11-16.sp63">

               <speaker>PREDSEDNIK DR. PAVEL GANTAR:</speaker>

               <p>Gospod Jurša, prekoračili ste čas, in to že za eno minuto. Moram reči, da sem vas
               pozabil opozoriti. Zdaj sem opazil 01.08 v rdečih številkah. To je pa huda
               zamrznitev. Prosim, da zaključite stavek.</p>
               <p>Prosim.</p>
            </sp>
            <sp xml:id="SDZ5-Redna-22-2010-11-16.sp64">

               <speaker>FRANC JURŠA:</speaker>

               <p> Saj sem rekel, da je to 8 milijard evrov manj v pokojninski blagajni. In tu bom
               končal. Hvala lepa.</p>
            </sp>
            <sp xml:id="SDZ5-Redna-22-2010-11-16.sp65">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Bogdan
               Barovič.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp66">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice, kolegi, predstavniki Vlade!</p>
               <p>Ko smo govorili o proračunih za 2011 in 2012, smo bili enotni vsaj v tem, da se
               moramo oziroma se mora ta vlada izogniti visokim primanjkljajem in poskrbeti za
               vzdržnost javnih financ, in sicer z ukrepi. Vlada se je odločila za kratkoročne
               ukrepe. In sicer konkreten ukrep za Zakon o interventnih ukrepih. Vlada naj bi s tem
               omilila povečanje javnofinančnega primanjkljaja v višini 450 milijonov evrov. Brez
               uveljavitve tega zakona bi bilo potrebno v predlaganih proračunih, o katerih smo
               govorili, zagotoviti 100 milijonov za usklajevanje pokojnin, 35 milijonov za socialne
               transferje, 12 milijonov za subvencioniranje cene vrtcev in 303 milijone iz naslova
               plač in dodatkov javnih uslužbencev. Ker je Vlada očitno ugotovila, da tega denarja
               nima, je predlagala ta zakon.</p>
               <p>To je popolnoma razumljivo, da Vlada pač išče neko obliko kratkoročnih ukrepov. Vlada
               pa je predstavnica koalicijskih strank in prva stvar, ki nas potem začudi, je, da so
               v posameznih členih Vlada in te stranke neusklajeni. Če se je vlada odločila, da bo
               tako ukrepala, potem bi pričakoval, da bo koalicija pač takšne ukrepe podprla. Seveda
               me je zelo bolelo, ko sem videl na seji matičnega delovnega telesa, da ti isti, ki
               podpirajo, tudi mi vsi bomo morali enkrat stisniti pasove, na vseh koncih in krajih,
               če bo šlo tako naprej, zdaj to omilijo. Jaz sem dobil pač prispodobo, pride nekdo, te
               udari z bičem po hrbtu, potem prideš z božjo mastjo, z mažo in lepo to gladiš in
               rečeš, saj ni tako hudo. Kaj smo naredili? Slabo voljo, prepire, ljudje bodo jezni.
               Učinka tega zakona – 450 milijonov, pa s kakršnimikoli spremembami, sprejetji
               amandmajev ne bo. Ne bo takšen učinek ali pa celo učinka ne bo. Pa še eno stvar ne
               razumem, konkretno se bom obesil in govorim zelo objektivno na 11. člen, ki krši
               Zakon o financiranju občin, ker je določilo, kakšen odstotek se določa občinam,
               zapisan v zakonu, ampak to določilo se je kar spregledalo in se je postavilo neko
               drugo določilo. Recimo, tukaj bi bil jaz skeptičen. Tukaj iščem nek razlog, kjer
               Zakon o financiranju občin ne dovoljuje, da je ta zakon o interventnih ukrepih, po
               moji presoji, poglejte, po moji presoji, nad njim. In glede na to, da občine ogromno
               naredijo za državo in državljane, ogromno, prejemajo vse občine ogromno obveznosti, z
               veliko manj finančne podpore za te obveznosti, je za Slovensko nacionalno stranko
               konkretno vsaj ta del tudi nerazumen.</p>
               <p>Sicer pa bi bilo prav in pošteno, da se takšen zakon, če je res potreben, če je
               potreben, da se prihrani, da se izognemo 450 dodatnim milijonom iz ne vem kakšnih
               drugih virov, da se ta zakon o interventnih ukrepih sprejme v izvirni obliki.
               Kakršnokoli kupčkanje z amandmaji izniči ta učinek in v takšnem primeru bomo v
               Slovenski nacionalni stranki absolutno proti in temu zakonu in obema proračunoma, ker
               takšne trgovine se pa pač mi ne bi šli. Hvala lepa.</p>
            </sp>
            <sp xml:id="SDZ5-Redna-22-2010-11-16.sp67">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp68">

               <speaker>MAG. BORUT SAJOVIC:</speaker>

               <p>Hvala lepa, gospod predsednik za besedo. Pozdrav ministru in pa ministrici ter
               sodelavcem! Kolegice in kolegi!</p>
               <p>Že takoj v uvodu želim povedati, da bomo v Poslanskem klubu Liberalne demokracije
               Slovenije podprli predlagani zakon, ker se zavedamo resnosti situacije in zagovarjamo
               stališče, da morajo breme krize nositi tako tisti, ki ustvarjajo, kot tisti, ki preko
               javnih sredstev koristijo del ustvarjenega.</p>
               <p>Z ohranjanjem oziroma krepitvijo socialnih ukrepov v času krize pa skrbimo predvsem
               za to, da so tisti z najnižjimi dohodki, in tisti, ki ostanejo brez dela, deležni
               varnostne mreže. Ravno ta cilj zasleduje predlagani interventni zakon. Namreč,
               iskanje krhkega ravnovesja med razporejanjem bremena krize in pa na drugi strani
               iskanje novih ravnovesij vedno spremljajo družbeni pretresi, nezadovoljstvo,
               nesoglasja. Tako se s tem zakonom zopet nepriljubljeno, a nujno posega na področje
               socialnih transferjev, pokojnin pa tudi plač. S predlaganim zakonom se zato za
               razliko od drugih držav ne posega na vsebinsko področje posameznih pravic, temveč se
               le ohranja še komaj vzdržna pravic na letošnji ravni. Če bi namreč dopustili zakonsko
               predpisana usklajevanja, bi prišlo do že skoraj skrajne meje stabilnosti javnih
               financ, saj bi se morali za ta, lahko mu rečemo tudi nerazvojni del odhodkov, dodatno
               zadolževati. Ker pa se tudi v Poslanskem klubu Liberalne demokracije Slovenije
               zavedamo, da življenjski stroški naraščajo in da so najnižji prejemki pri pokojninah,
               socialnih transferjih in tudi pri najnižjih plačah že tako ali tako na nominalno
               nizki ravni, smo podprli predlog, da se usklajevanja pri teh kategorijah odhodkov
               izvede v usklajevanju v višini 25 % ali večkrat popularno slišane četrtine. Glede na
               krizne razmere in na dejstvo, da bi resna stabilizacija javnih financ zahtevala
               popolno zamrznitev na eni strani ter glede na slab gmotni položaj tistih, ki
               prejemajo pokojnine in socialne transferje na drugi strani, pa menimo, da je
               četrtinsko usklajevanje žal primerna, kompromisna rešitev in pa edina, ki je mogoča.
               Vsekakor pa moramo izpostaviti, da ne podpiramo nikakršnih rešitev, ki bi zaradi
               njihove politične moči v ospredje postavljala zgolj eno skupino ljudi. V našem
               poslanskem klubu že dolgo zagovarjamo rešitev, da bi se ta usklajevanja na
               pokojninskem področju izvedla le v delu, da bi omogočil boljše pogoje za tiste, ki so
               v resnično najtežjem položaju. To se pravi, da se nesorazmerja, neskladja odpravljajo
               pri tistih, ki imajo najnižje pokojnine, a žal do sedaj še nismo bili uslišani.
               Razloge je potrebno iskati predvsem na drugi strani. Seveda pa se ob tem zavedamo
               tako zakonskih kot drugih omejitev. Vendar menimo, če bi bila volja, bi se lahko
               osredotočili na tiste, ki pomoč v tej državi ta trenutek resnično potrebujejo. Kot
               poslanci pa moramo imeti pred očmi odločanje o dejanjih, o zakonih predvsem, in
               sicer, da smo bili izvoljeni kot poslanke in poslanci vseh državljank in državljanov
               in da je družba medsebojno povezano tkivo. Zato je potrebno vse družbene skupine
               obravnavati enakopravno.</p>
               <p>V Poslanskem klubu Liberalne demokracije gledamo na politiko kot urejanje skupnih
               oziroma družbenih področij v imenu vseh prebivalcev ne glede na njihovo politično ali
               interesno pripadnost. Iz tega naslova je potrebno bremena krize pravično, pošteno ter
               glede na njihov ekonomski položaj tudi enakomerno prerazporediti. Kot že povedano v
               uvodu, bomo v Poslanski skupini Liberalne demokracije Slovenije predlog zakona
               soglasno podprli. Hvala lepa.</p>
            </sp>
            <sp xml:id="SDZ5-Redna-22-2010-11-16.sp69">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih. Najprej bi vas rad opozoril,
               da bomo najprej opravili razpravo o členih in vloženih amandmajih. Takoj za tem pa
               tudi glasovanja. Tako bomo naredili zato, ker boste sedajle dobili tudi pregled
               vloženih amandmajev kot pripomoček za vaše odločanje.</p>
               <p>V razpravo dajem 2. člen ter dva amandmaja, in sicer Poslanske skupine SDS in
               Poslanske skupine SLS. Opozarjam, seveda, da sta amandmaja identična. Želi kdo
               razpravljati?</p>
               <p>Mag. Radovan Žerjav.</p>
            </sp>
            <sp xml:id="SDZ5-Redna-22-2010-11-16.sp70">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Torej, govorimo o 2. členu, predsednik?</p>
            </sp>
            <sp xml:id="SDZ5-Redna-22-2010-11-16.sp71">

               <speaker>PREDSEDNIK DR. PAVEL GANTAR:</speaker>

               <p>O amandmaju vaše poslanske skupine k 2. členu oziroma Poslanske skupine SDS in
               Poslanske skupine SLS. Oba amandmaja, sicer ločena, sta identična.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp72">

               <speaker>MAG. RADOVAN ŽERJAV:</speaker>

               <p>Hvala lepa za besedo. Kolegice in kolegi!</p>
               <p>Sam sem tudi že v obrazložitvi stališča poslanske skupine napovedal te amandmaje.
               Amandmaje, ki gredo v smer, da se iz zamrznitve nekaterih po naši oceni pomembnih
               socialnih transferjev, pokojnin in tako naprej, da se iz tega zakona o interventnih
               ukrepih to umakne.</p>
               <p>Še enkrat bi želel poudariti tudi nekaj drugega, kar se mi zdi, da je na nek način se
               ustvarila neka megla. Namreč, ljudje mislijo, da je zamrznitev pokojnin del
               pokojninske reforme. To je potrebno jasno danes povedati, da temu ni tako, da je
               pokojninska reforma ena in da je zamrznitev pokojnin drugo in da je to del tega
               zakona, s katerim se danes ukvarjamo. Torej, pri tem 2. členu predlagamo, da se ta
               člen črta. Namreč, menimo, da je vendarle potrebno razmisliti in videti, ali je prav,
               da bomo zamrznili otroške dodatke, dodatke za nego otroka, dodatke za veliko družino,
               dodatke ob pomoči ob rojstvu otroka, starševske dodatke, socialne pomoči, nadomestila
               brezposelnim, nadomestila za invalidnost, dodatke za pomoč in postrežbo in tako
               naprej. Mi vendarle menimo, da je mogoče teh nekaj manj kot 150 milijonov, ki so
               zajeti v teh treh zamrznitvah, torej teh socialnih transferjev, zamrznitve pokojnin,
               tisto, kar se tiče vrtcev in sofinanciranja investicij v lokalno in javno
               infrastrukturo, torej v občinah, prihraniti tudi v vseh tistih proračunskih
               porabnikih, ki po naši oceni trošijo preveč. To smo dokazali tudi z amandmajem, ki ga
               bomo vložili tako na proračun 2011, kot tudi na proračun 2012. Torej, da se poraba
               proračunskih porabnikov, ki nimajo nobene povezave s to finančno gospodarsko krizo,
               vrne na izhodiščno leto 2008, torej na leto debelih krav, kot velikokrat radi
               poveste, znižano za 5 odstotnih točk. Na ta način bi v letu 2011, kot tudi v 2012
               prihranili nekaj manj kot 200 milijonov evrov.</p>
               <p>Mi predlagamo, da se ta člen črta, da ne bomo zamrznili socialnih transferjev. Hvala
               lepa.</p>
            </sp>
            <sp xml:id="SDZ5-Redna-22-2010-11-16.sp73">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o amandmajih, vloženih k 2. členu? Ugotavljam, da ne želi,
               zato zaključujem razpravo.</p>
               <p>V razpravo dajem 3. člen ter amandma Poslanske skupine SDS in amandma Poslanske
               skupine SLS. Oba amandmaja sta, naj opozorim, vsebinsko enaka. Odpiram razpravo. Želi
               kdo razpravljati o amandmajih? Ugotavljam, da ne želi. Zato zaključujem razpravo o
               tem amandmaju in členu.</p>
               <p>V razpravo dajem 4. člen ter amandma Poslanske skupine SDS in amandma Poslanske
               skupine SLS ter amandma Poslanske skupine DeSUS. Pri tem ponovno opozarjam, da sta
               amandma Poslanske skupine SDS in amandma Poslanske skupine SLS vsebinsko enaka.
               Odpiram razpravo. Prosim? Ja. Bom kar zaprosil za prijavo, da ne bo kakšnih...</p>
               <p>Besedo ima Anton Urh. Sem opazil, Vili Rezman boste kot tretji, potem bomo še
               odpirali, če bo treba.</p>
            </sp>
            <sp xml:id="SDZ5-Redna-22-2010-11-16.sp74">

               <speaker>ANTON URH:</speaker>

               <p>Hvala lepa za besedo, spoštovani gospod predsednik.</p>
               <p>Poslanska skupina DeSUS je vložila na matično delovno telo amandma k 4. členu
               interventnega zakona. Vendar je bil ta amandma na matičnem delovnem telesu vehementno
               zavrnjen, zato je poslanska skupina ponovno vložila amandma v Državni zbor. Gre za
               usklajevanje, polovično usklajevanje pokojnin v letu 2011. Vlada nikakor ni privolila
               v 50 %, polovično usklajevanje pokojnin z rastjo plač v letu 2011. Naj povem, da je
               za to usklajevanje potrebnih približno 82 milijonov. V kapitalski družbi oziroma 50
               milijonov je zagotovljeno z naslova Kada.</p>
               <p>Naj vas spomnim, da približno pred enim mesecem smo v tem Državnemu zboru sprejemali
               Zakon o kapitalski družbi in v 6. členu je eksplicitno napisano, da je Kapitalska
               družba dolžna vsako leto do 30. 9. položiti oziroma vplačati v ZPIZ 50 milijonov
               evrov namensko za usklajevanje pokojnin. Potrebnih je še 32 milijonov. Teh 32
               milijonov pa Vlada ne namerava in jih tudi noče odobriti. Tukaj imamo neke pomisleke,
               ki pa niso kar tako. Poglejte, Vlada ima denar za grške upokojence. Vlada ima denar
               za stabilizacijo evra. To tudi podpiram. Vlada ima denar za, že tretjič, za
               dokapitalizacijo Ljubljanske banke. To je tiste banke, ki daje posojila različnim
               tajkunom in znanim Slovenkam in Slovencem. Ta vlada pa nima denarja za upokojence in
               to v višini 32 milijonov. Žalostno. Naj povem, da upokojenci niso socialna
               kategorija. Upokojenci so ekonomska kategorija in upokojenci so za svoje dohodke
               vplačevali dolga leta delovne dobe. In še to naj povem, da je 53 % od 530 tisoč
               upokojencev na robu revščine. Od tega 12 tisoč upokojencev prejema pokojnine pod 200
               evri, 45 tisoč jih prejema pod 300 evri in pa 130 tisoč pod 500 evri.</p>
               <p>Denar, ki so ga upokojenci vlagali v ZPIZ, je bil v preteklosti uporabljen povsem za
               druge namene kot za pokojnine. Namreč, moramo vedeti, da so se z denarjem ZPIZ-a
               delale avtoceste, se je delal Karavanški predor, so se delala stanovanja. Tudi tista,
               ki so se potem prodajala za 10 tisoč mark in še ceneje. <stage>/ oglašanje iz klopi/</stage> Po 10
               tisoč mark, sem povedal.</p>
            </sp>
            <sp xml:id="SDZ5-Redna-22-2010-11-16.sp75">

               <speaker>PREDSEDNIK DR. PAVEL GANTAR:</speaker>

               <p>Prosim za mir v dvorani!</p>
            </sp>
            <sp xml:id="SDZ5-Redna-22-2010-11-16.sp76">

               <speaker>ANTON URH:</speaker>

               <p>Vlada je zelo malo ali skoraj nič pri tem proračunu naredila na prihodkovni strani.
               Namreč, prihodkovna stran proračuna bi bila lahko večja tudi, če bi vsaj delno
               zajezila sivo ekonomijo. Vemo namreč, da je siva ekonomija javno priznana od 5
               milijard do nadaljnjih 9 milijard evrov. To je prav toliko, kot je proračun Republike
               Slovenije. Potem neplačevanje v pokojninski sklad, dolžniki. Mislim, da jih je za 840
               milijonov in to Vlada ni naredila, da bi ti dolžniki vplačali v pokojninski sklad. Še
               več, spodbujala jih je. Včasih, ko je bil pokojni SDK, ni pustil izplačati mesečnega
               dohodka, dokler niso bili plačani prispevki za socialno in pokojninsko varstvo.
               Seveda je najlažje prihraniti ali odvzeti tistemu, ki je najbolj dostopen, to pa so
               upokojenci, to so socialno šibki, odpreti računalnik, pogledati številko in stvar je
               zaključena. Jaz bi mogoče tudi vam, spoštovani kolegi, zaželel, ko boste imeli pogoje
               za upokojevanje, da boste imeli bolj razumno vlado do starejše populacije, kot jo ima
               Vlada danes.</p>
               <p>Še nekaj, ko je Vlada privolila v 25 % povišanje pokojnin, moram takoj povedati, da
               upokojenci, kot sem že prej dejal, niso socialni transfer, ampak upokojenci tudi ne
               morejo biti žrtve javnega sektorja. Poslanska skupina DeSUS, v kolikor ne bo ta
               amandma sprejet, tudi ne bo podprla interventnega zakona.</p>
               <p>Poslanke in poslance naprošam, naj podprejo ta amandma. S tem bi omogočili, vsaj
               delno omogočili, da ne bi upokojencev pahnili v še večjo revščino, v kateri so
               trenutno. Dostojanstvo pa je precej njih tako ali tako izgubilo. Hvala lepa.</p>
            </sp>
            <sp xml:id="SDZ5-Redna-22-2010-11-16.sp77">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Radovan Žerjav.</p>
            </sp>
            <sp xml:id="SDZ5-Redna-22-2010-11-16.sp78">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Z amandmajem k 4. členu želimo preprečiti zamrznitev pokojnin. Menimo vendarle, da je
               to preoster, preradikalen ukrep, da bi lahko ta ukrep nadomestili z marsikaterimi
               drugimi ukrepi. Večkrat sem poudaril, da bodo naša ministrstva v letu 2011 porabila
               za približno 10 milijard evrov, medtem ko so ta ista ministrstva v letu 2008 porabila
               za 8 in pol milijona evrov sredstev. Skratka, povečanje za milijardo in pol. In v
               dveh letih bomo tako porabili za 3 milijarde evrov več, kot bi lahko. Se strinjam z
               nekaterimi deli v proračunu, kjer se je treba spopadati s finančno gospodarsko krizo
               na področju sociale, na področju gospodarstva, na področju izboljševanja
               učinkovitosti in konkurenčnosti slovenskega gospodarstva, so pa področja v tem
               proračunu, kjer ni nobenega razloga, prav nobenega razloga, da bi ti proračunski
               porabniki poviševali svojo porabo glede na tisto leto debelih krav. Ne razumem, da
               bomo zamrznili pokojnine tudi tistim, ne samo tistim visokim borčevskim pokojninam in
               še nekaterim drugim, ki imajo dobre pokojnine, ampak tudi tistim, ki imajo kmečko
               pokojnino, 100, 200, 300 evrov, ki čakajo na vsak evro povišice in tisti evro
               povišice jim je vreden več kot marsikateremu drugemu tisoč evrov. Več! In danes se
               pogovarjamo, da bomo tudi tem zamrznili, da ne bodo dobili tistega 1 evra, 2 ali pa 3
               ali pa 10. Tudi sam imam v družini takšen primer, ženica stara preko sedemdeset let,
               še danes dela na njivi, z motiko. Ob 150, 180 evrski kmečki pokojnini. Celo življenje
               je delala! In sedaj se odločamo, da bomo tudi takšnim zamrznili, ne bomo jim sicer
               ničesar odvzeli, ampak ne bomo jim dali tistega, kar bi jim morda pripadalo glede na
               rast plač. Če v tem kriznem času iz različnih razlogov rastejo plače, je pošteno,
               korektno in fer, da rastejo tudi pokojnine za isti delež. Se mi zdi, da je to neka
               medgeneracijska solidarnost. Ali ne? O tem veliko govorimo.</p>
               <p>Menim, da je treba fokus varčevanja ciljati v tiste proračunske porabnike, ki s
               finančno gospodarsko krizo nimajo nič, zategniti pasove pri zaposlovanju v javnem
               sektorju, stisniti direktorje agencij, uradov in tako naprej, da nekaj prihranijo, za
               božjo voljo. To bi storil pravi predsednik Vlade! Nekajkrat sem že na to opozarjal v
               tej hiši. Naj udari po mizi in zahteva od vseh teh direktorjev, da naj nekaj
               prihranijo, ne pa da samo zahtevajo iz vreče brez dna, "še, še, dajte nam še, še,
               rabimo za računalnike, rabimo za drugo". Ni tega denarja! Hvala.</p>
            </sp>
            <sp xml:id="SDZ5-Redna-22-2010-11-16.sp79">

               <speaker>PREDSEDNIK DR. PAVEL GANTAR:</speaker>

               <p>Besedo ima še Vili Rezman, ker sem že prej rekel, potem bo pa ponovno odprta prijava,
               javil se je pa tudi gospod minister. Se pravi Vili Rezman, minister in prijava.</p>
               <p>Prosim, Vili Rezman.</p>
            </sp>
            <sp xml:id="SDZ5-Redna-22-2010-11-16.sp80">

               <speaker>VILI REZMAN:</speaker>

               <p>Hvala lepa gospod predsednik.</p>
               <p>Osebno sem danes že dva ali trikrat omenil, da tudi nisem zadovoljen s tem, da se gre
               zelo diferencirano z omejitvami in da breme nalagamo tudi tistim, ki so bodisi pod
               povprečjem prihodkov bodisi so na ravni ali pa ob pragu revščine. Vendar bi rad pri
               tem zavrnil vse tiste, ki skušajo z nekimi eksluzivizmi za svoje lastne interese in z
               denunciranjem, češ da se jemlje samo tistim, ki so najslabši, ker s tem se ne bi
               mogel strinjati. Poudarjam, da tudi, ko gre za pokojnine, gre v tem amandmaju, če bi
               bil sprejet, za to, da bi se omejevanje pokojnin sploh izničilo. In to ne samo
               tistim, ki imajo najskromnejše, ki imajo najmanjše. Tudi tistim, recimo, in takšnih
               je nekaj 10 tisoč, ki imajo dva ali trikrat večjo plačo od zaposlenega v javnem
               sektorju, ki čisti, ki dela neka druga opravila, ki res težko preživi. Zato mislim,
               da bi bilo prav, da bi tisti, ki se zavzemajo za to diferenciacijo, povedali, da
               torej gre za to, da se tiste, ki so najbolj ogroženi, zaščiti. In nobenega razloga
               ni, da bi ščitili tiste, ki imajo tisoč 500 ali kaj jaz vem, celo več evrov čeprav
               pokojnine.</p>
               <p>Drugo, kar bi rad ob tem rekel, je, če bi upoštevali vse amandmaje, ki so bili
               predlagani, bi se nam zgodilo, ne bi ostalo nič. Ostalo bi samo še omejevanje
               usklajevanja plač funkcionarjem, kar bi bilo sicer v redu, ampak od tega ne bi bilo v
               proračunu prav nobenega opaznega haska. To bi bilo res pretirano premalo ambiciozno.
               Zato pač opozarjam na to, da je treba tistim, ki zmorejo naložiti breme, tistim, ki
               ga ne zmorejo, ga ne bi smeli. Je pa verjetno prav, da ob tem poudarimo še nekaj, kar
               je šlo v vzporedni tok k tem omejitvam. V vzporedni tok so pa šli nekateri ukrepi in
               sprejeti zakoni. Nekateri že veljajo, nekateri bodo pa bodo vstopili v veljavo v
               naslednjem letu. Tam se je skušalo poskrbeti za tiste, ki imajo nizke dohodke,
               recimo, z Zakonom o minimalni plači, pa tudi s tistimi zakoni, ki bodo šele pričeli
               veljati, če govorimo o Zakonu o usklajevanju trga dela ali pa Zakonu o socialnih
               prejemkih. Bilo bi prav, da ne bi gledali samo enodimenzionalno oziroma da ne bi hote
               poudarjali samo tisto, kar je slabo v teh predlogih.</p>
            </sp>
            <sp xml:id="SDZ5-Redna-22-2010-11-16.sp81">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim za prijavo. Jaz se opravičujem, prosim vas, da se boste še enkrat prijavili.
               Je to to? Če nima nihče nobenega ugovora k tej listi, bom dal najprej besedo mag.
               Andreju Vizjaku in potem po tej listi. Imamo prijavo ali nimamo? Pomotoma sem
               pritisnil še enkrat.</p>
               <p>Besedo ima mag. Andrej Vizjak.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp82">

               <speaker>MAG. ANDREJ VIZJAK:</speaker>

               <p>Hvala lepa. To je pa res nek unikaten način prijave, ampak dobro. Hvala lepa,
               predsednik.</p>
               <p>Jaz bom verjetno pri obrazložitvi amandmaja k 4. členu uporabil nekaj argumentov, ki
               sem jih nizal pri proračunu in proračunskih dokumentih, kajti tudi ta zakon in
               proračuna za prihodnji dve leti sta tesno povezana akta. Torej, tukaj imamo Zakon o
               interventnih ukrepih, ki varčujejo v glavnem neselektivno in seveda tudi na račun
               najšibkejših socialnih slojev v državi. Tudi na račun tistih, ki zelo težko vežejo
               konec s koncem sleherni mesec zaradi nizkih pokojnin, pa tudi ostalih prejemkov in
               transferjev. Vprašati se je treba, ali je Vlada izkoristila vse druge potenciale, da
               sedaj reže in seka tudi po teh ljudeh. V opoziciji menimo, da ne, da ima Vlada še
               veliko zaloge glede varčevanja marsikje drugje in da je težko prepričati prizadete,
               da so ti ukrepi nujni, ko pa gledajo preko TV ekranov nenehno bogatenje posameznikov,
               praviloma vodilnih v družbah v državni lasti ali pa kakorkoli povezanih vplivnežev z
               državnim kapitalom.</p>
               <p>Poglejte, samo en primer bom navedel, ki je tudi predmet enega zakona, ki smo ga
               vložili, pa verjetno bo predmet diskusije v tem parlamentu v kratkem. To je tako
               imenovano tiho družbeništvo. Imamo direktorja državnega podjetja gospoda Topleka, ki
               je bil tihi družbenik tihega družbenika v gradbenem podjetju Ptuj, ki je poslovalo s
               tem istim Talumom. Seveda, terjal je od lastnika oziroma nosilca tihe družbe 5
               milijonov evrov zato, ker je bil notri tihi družbenik. Možakar si je predstavljal, da
               lahko pravzaprav tako obogati.</p>
               <p>Takih bi rekel primerov je še ogromno. Imamo gospo Hildo Tovšak in njene manevre s
               podjetji in z nepremičninami preko tujih firm in to ljudje gledajo. Po eni strani to
               ljudje gledajo, po drugi pa jim Vlada pravi, da ne more drugače, da so javne finance
               ogrožene, da se bo podrla država, če se bodo polovično usklajevale pokojnine. Jaz
               mislim, da to enostavno ni res. Še huje. Ni fer in ni korektno do teh ljudi, ki so
               plačevali prispevke v pokojninsko blagajno in zdaj pričakujejo, ...</p>
            </sp>
            <sp xml:id="SDZ5-Redna-22-2010-11-16.sp83">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani!</p>
            </sp>
            <sp xml:id="SDZ5-Redna-22-2010-11-16.sp84">

               <speaker>MAG. ANDREJ VIZJAK:</speaker>

               <p>... da se jim bodo revalorizirali, da bodo ohranjali neko vsaj, kako bi rekel, delno
               realno vrednost, ne pa da se ne bodo čisto nič usklajevali ali pa ...</p>
            </sp>
            <sp xml:id="SDZ5-Redna-22-2010-11-16.sp85">

               <speaker>PREDSEDNIK DR. PAVEL GANTAR:</speaker>

               <p>V levem kotu dvorane prosim za mir!</p>
               <p>Se opravičujem.</p>
            </sp>
            <sp xml:id="SDZ5-Redna-22-2010-11-16.sp86">

               <speaker>MAG. ANDREJ VIZJAK:</speaker>

               <p>... ali pa, da se bodo usklajevali samo četrtinsko, kot je zdaj, vidim nek kompromis.
               Vlada s tem odlaganjem in zamrznitvami ne bo rešila javnih financ. Vlada lahko reši
               javne finance s strukturnimi posegi v sistem odhodkov in tudi prihodkov. Šele na tak
               način se da pravzaprav tudi trajno na daljši rok stabilizirati in uravnotežiti javne
               finance. Tako, da bomo pa danes nekaj zamrznili, bo enkrat treba to odmrzniti. Ko bo
               odmrznjeno, bo nekdo terjal tisto zamrznjeno za nazaj, za kar bo imel čisto legitimne
               in legalne pravice. Problem bo takrat še večji in bo nekdo takrat bolj obremenjen,
               kot bi bil. Zato menim, da so te rešitve izhod, res takšen gasilski izhod v sili in
               so pravzaprav nesprejemljive zaradi tega, ker bo Vlada čez pol leta ali pa čez eno
               leto, ko bo problem še večji, prišla spet z novimi gasilskimi ukrepi, ki bodo še bolj
               prizadeli te iste ranljive in prizadete sloje.</p>
               <p>Torej spoštovani v Vladi, jaz sem vam danes že navedel en primer, pa ker takrat ni
               bilo, ne vem, če je bilo 5 kolegov, ga bom še enkrat navedel. Imamo šole v tej
               državi, kjer je menda toliko učiteljev, kot je učencev. Povprečje strokovnega delavca
               v slovenskem šolstvu je tako, da je na 7 učencev en strokoven delavec, če odmislimo
               ravnatelje, hišnike in snažilke. Če odmislimo tudi tiste, ki se ukvarjajo, ne vem, s
               prehrano pa s kurikulom ali ne vem še s čim na šolah, je menda en učitelj na 8
               učencev. Pred kakšnimi dvajsetimi leti v tej državi je bilo dvakrat več učencev na
               učitelja. Veste kaj se je zgodilo? Ta, bi rekel, pregovorno modri minister za
               šolstvo, je naredil še nekaj. Predlagal je zakon, s katerim smo še bolj odrezali
               ustanovitelja od delovanja šole. Namreč, sedaj ima ustanovitelj zgolj neko mnenje pri
               imenovanju ravnatelja in je pravzaprav samoupravni sistem, ker imajo učitelji večino
               in določajo ravnatelja. Kar pomeni, da smo nastali en sistemski problem. Ko nam v
               nekem sektorju javnega dela javnih uslužbencev lahko zelo nekontrolirano odteka
               denar, nimamo na to skoraj nobenega vpliva in noben se nad tem ne zamisli. Ne mi
               prosim prodajati, da je zaradi tega, ker imamo tako razmerje med učitelji in učenci,
               večja kakovost izobraževanja. Kar ne potrjuje niti ena strokovna analiza in študija,
               da je ravno osem učencev na enega tista prava kombinacija. Želel sem samo na enem
               primeru povedati, kje nam odteka denar z debelimi profili iz državnega oziroma
               javnega sistema. Drug primer je tista agencija za upravljanje s kapitalskimi
               naložbami, ki je po mojem čisti navaden blef, čisto navadno prikrivanje politike pri
               posredovanju v gospodarstvu. Namreč, tista agencija bo od zdaj naprej grešni kozel za
               vse stvari, ki se bodo zgodile. Tudi sedaj je bila grešni kozel za odstavitev gospoda
               Rotnika iz vodstva v Termoelektrarni Šoštanj. Mimogrede, slišim, da je ta novi
               direktor danes lahko šele s policijo vstopil v podjetje. Kam pripelje ta vaša
               kadrovska paradigma. Kaj želim povedati? Želim povedati, da ima tista agencija za
               upravljanje s kapitalskimi naložbami 317 tisoč evrov proračuna za leto 2011. S 317
               tisoč evri mi ne boste dopovedali, da se da upravljati z vsemi gospodarskimi
               družbami, ki jih upravlja ta agencija, torej z vso energetiko, celotnim finančnim
               sektorjem, zavarovalniškim sektorjem, Luko Koper, Telekomom in tako naprej. Kako bo 5
               ljudi fizično upravljalo, kako bo hodilo samo na skupščine teh podjetij? Kako se bo
               pripravljalo z nekimi strokovnimi podlagami na takšne skupščine in tako naprej? Torej
               bo nekdo servisiral te ljudi. Servisirala jih bodo ministrstva. Ne mi potem govoriti,
               da bo agencija neodvisna pri upravljanju s temi kapitalskimi naložbami. Gre za eno
               masko, gre za en ščit politike pred očitki, da ona upravlja, kako bi rekel, prevaro
               do OECD-ja, ki ste mu prodajali to zgodbo, da je pa to nek nov pristop itn.</p>
               <p>Torej, kaj želim povedati? Želim povedati, da je načinov, kjer bi lahko država
               varčevala, nešteto. Nešteto in je žalostno, da v dveh letih delovanja te vlade teh
               ukrepov nismo dobili na mizo v okviru zakonov. Nasprotno, dobivali smo predloge za
               nove in nove paradržavne organe. Ni čudno, da se je število javnih uslužbencev v
               mandatu te vlade povzpelo na 160 tisoč in je za 4 tisoč 300 večje kot je bilo, ko je
               ta vlada zavzela svoje stole. Torej, namesto da bi v kriznih časih šli v nasprotno
               smer – jaz upam, da berete, kaj se dogaja v Angliji ali pa v nekaterih drugih
               državah, ko klestijo in radikalno posegajo tudi v javni sektor – se pri nas javni
               sektor razvija, kar lepo naprej, brez omejitev, kar je pravzaprav na pol samoupravno
               organiziran. Sploh ni čudno, da se tako razvija kot goba. Tukaj ste našli zdaj
               upokojence, pa ne samo upokojence, prejemnike socialnih transferjev, ki jih je pa
               treba priviti in stisniti do konca. Tukaj se potem greste tudi v koaliciji te
               politične igrice, DeSUS ja, DeSUS ne, kdo bo zdaj namesto njega in zdaj na koncu, če
               ta zadeva danes ne bo izglasovana, bo DeSUS zaslužil.</p>
               <p>Kaj pa mi tukaj na tej strani, ko bomo nasprotovali temu predlogu, pa nas je 27?</p>
               <p>Torej, hočem povedati, da se je ta stvar spolitizirala totalno, da je tudi krivična
               in da sploh ne bo dosežen cilj s temi predlogi. Soočeni bomo z novimi in novimi
               podobnimi gasilskimi predlogi, ki bodo odlagali s problemi, jim ne odpravljali
               vzrokov za probleme in torej kopičili problematiko, ki bo v prihodnosti samo še
               večja, problemi bodo težje rešljivi. Spomnite se napovedi tudi opozicije pred letom
               dni in pol, bolj ko boste odlašali s potrebnimi ukrepi za odpravo vzrokov tega, bolj
               bodo ti ukrepi boleči. In mogoče smo danes šele na prvi stopnici tega.</p>
            </sp>
            <sp xml:id="SDZ5-Redna-22-2010-11-16.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp88">

               <speaker>ZMAGO JELINČIČ PLEMENITI:</speaker>

               <p> Hvala lepa.</p>
               <p>Kakor kaže, se je ta politična igrica že razkrila. Ena stranka oziroma ene stranke
               igrajo na karto, da bi čim več glasov pridobile tako kot DeSUS. Druga ostala
               koalicija kupuje igralce, da bi zmagala v tej nogometni tekmi, in v bistvu, kdo bo
               plačal vse skupaj. Drage vstopnice bodo plačali upokojenci, da bodo gledali slabo
               igro, kjer bodo tudi sodniki goljufali, kakor jim bo pač uspelo. Govori se o, prej je
               kolega Vizjak rekel, Agenciji za upravljanje s kapitalskimi naložbami in tam je 317
               tisoč evrov. To je ravno za plače za teh pet ljudi. Približno, če bo vsak imel okrog
               5 tisoč evrov mesečne plače, je to ravno za tiste uslužbence, ki bodo tja hodili,
               delali bodo, kar bodo delali, mogoče bodo reševali križanke ali kaj podobnega. V
               bistvu jim ne bo potrebno nič delati, delalo bo ministrstvo oziroma Vlada, ki bo
               delala tako, kot se ji zazdi, kakor se ji dozdeva, da bo njej najbolj prav. Po drugi
               strani pa mečemo denar skozi okno povsod. 30 milijonov evrov na leto gre za
               Afganistan. Pa kaj bomo imeli od tega? Nič. Slovenska vlada financira nevladne
               organizacije na Kosovu. Kaj imamo mi od tega? Vmešavamo se v čudne zadeve, od česar
               ne bomo imeli popolnoma ničesar, razen da bomo nekoč plačevali še te stroške in še
               kakšne take zadeve. Ampak to ne zanima nikogar, ne zanima ministra, ne zanima
               predsednika Vlade, ne zanima nikogar v Vladi, kajti Vladi je vseeno, kaj se bo
               zgodilo in dogajalo, samo da bo vse skupaj mirno. In ker računa Vlada, da bodo tudi
               upokojenci do naslednjega mandata pozabili na razne obljube in kaj se jim je zgodilo,
               lahko gredo mirno skozi. Dejstvo je, da vemo, da ljudje pozabljajo na take obljube.
               Obljubljeno jim je bilo tisoč evrov pokojnine s strani DeSUS. Danes jim DeSUS
               obljublja, da se bodo za njih borili. Borili se bodo s svojimi glasovi. Glasovi vse
               ostale opozicije, ki se dviga – to ne šteje nič. Štelo bo samo eni stranki. Seveda bo
               koalicija na drugi strani s kupljenimi igralci igrala svojo igro.</p>
               <p>Mislim, da bi se morali ljudje malo zamisliti in premisliti o svojih potezah ter
               svojih razmislekih. Jaz upam, da bodo tudi kakšni neodvisni novinarji tisti, ki si še
               upajo pisati in ki jim Vlada ne določa, kaj smejo in česa ne smejo, šli v kakšno
               analizo in podali kakšno bolj realno sliko, kot jo videvamo tukaj.</p>
            </sp>
            <sp xml:id="SDZ5-Redna-22-2010-11-16.sp89">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Čepič.</p>
            </sp>
            <sp xml:id="SDZ5-Redna-22-2010-11-16.sp90">

               <speaker>BOGDAN ČEPIČ:</speaker>

               <p>Hvala za besedo.</p>
               <p>Zelo težka je razprava o tem, ko se pogovarjamo, kako usklajevati osebne prejemke
               vseh tistih, ki so na robu preživetja, ki sprejemajo vse te stvari in se komaj
               prebijajo iz meseca v mesec. Pri tem pa je že težje poslušati zavajajoče podatke, ki
               jih danes tu slišimo. Maloprej je govoril kolega poslanec o 30 milijonih za
               Afganistan. Ni res, 30 milijonov za vse mirovne operacije, ki jih daje Slovenska
               vojska za to. Največji del tega denarja gre pravzaprav za Kosovo in za plače vojakov,
               400 in še nekaj jih je oziroma vsega skupaj verjetno blizu tisoč. To so naši ljudje,
               ljudje, ki so iz Slovenije poslani tja. Ampak tudi to je lahko preveč in bi bilo
               dobro, če tega ne bi bilo treba dati in če bi bil mir v svetu in ne bi bila ogrožena
               splošna varnost.</p>
               <p>Prav tako je težko poslušati, ko reče nekdo, da imajo upokojenci 200, 300, 400 evrov
               pokojnine. Verjetno res ima nekdo toliko, verjetno so takšni, ki toliko imajo. Ampak
               v Sloveniji je sprejeto, kolikšen naj bi bil mejni znesek najnižje pokojnine, ki
               pomeni 444,40 evra v letošnjem letu za polno pokojninsko dobo in za polno delovno
               dobo. To je tisto, o čemer soglašam s kolegi iz DeSUS, da pokojnina ni socialni
               transfer, ampak je zaslužena in je plod dela, ki ga je nekdo opravil. Zato so seveda
               različne pokojnine in so v različnih višinah. Nekdo, ki pa tega ne dosega, pa ima v
               Sloveniji, ki je socialna država, tudi možnost, da pridobi dodatne stvari, kar se
               imenuje na področju socialne politike varstveni dodatek. Za tistega, ki je upravičen
               do tega zato, da doseže minimalno pokojnino ali pa jo celo preseže zato, ker ima več
               družinskih članov, ki jih mora vzdrževati.</p>
               <p>Ko smo v treh poslanskih skupinah koalicije predlagali, če se že karkoli usklajuje,
               kljub temu da je bil prvoten predlog, da nič, potem mora biti to za vse kategorije,
               ki so financirane iz proračuna, tako socialnovarstveni dodatki, ker tudi tu so
               ljudje, ki ne dobivajo dovolj, da bi lahko preživeli, in sicer za vse, ki se jim
               pokojnine obračunavajo. Prav tako seveda javni uslužbenci. Tudi ti imajo minimalne
               plače, ki je, mimogrede, sedaj 562 evrov v Sloveniji. In verjemite, da tudi ti težko
               preživljajo. In teh ni malo – 4 tisoč 187 po podatkih Ajpesa v mesecu avgustu 2010
               ali pa 39 tisoč 197 v realnem sektorju, ki dobivajo takšno plačo sedaj. In vsi ti
               financirajo tako proračun kot tudi porabo. In zaradi odnosa do teh ljudi, zaradi vseh
               teh je treba obravnavati vse kategorije ljudi enako. Moja zamera predlogu DeSUS,
               zakaj samo upokojenci, je prav v tem segmentu – zakaj pa ne vsi, zakaj ne vsi? Zakaj
               ne? Zakaj ne na drugačen način? Preprosto zaradi tega, ker so povedali, da to ni več
               25 do 30 milijonov, kolikor je sedaj ta četrtinka, ampak to lahko preseže tudi 100 in
               več milijonov, ki jih pa v sistemu javnih financ v proračunu ni.</p>
               <p>Na Odboru za finance je bilo zelo jasno povedano, "v proračunu je še dobrih 500
               milijonov evrov neposrednih investicijskih sredstev".Vsi tukaj govorimo, ker bomo
               potem obravnavali proračun, da je spodbujanje investicij tudi z državnim denarjem in
               denarjem lokalnih skupnosti eden od temeljnih razlogov zato, da bomo pognali ta voz
               gospodarske rasti naprej. Če bomo tudi ta denar porabili, in ne govorim, da ne bo
               pravično razdeljen, ampak če ga bomo porabili, tudi teh 500 milijonov spodbud za
               investicije ne bo možno iz proračuna, razen da bomo še dodatno zadolžili državo, še
               dodatno obremenili javne finance in posledično prišli v nezavidljiv položaj, ki bi
               seveda lahko pomenil scenarij kašne druge države, že znane. In ni res, vsaj po mojih
               podatkih, da bi 1 evro dali za krizo v Grčiji in te stvari. Dali smo poroštva, da so
               lahko Grki najeli kredit pod ugodnejšimi pogoji. Skupaj smo zagotavljali poroštveni
               zakon, da bi v primeru, če pride Slovenija v to krizo, lahko koristili ta mehanizem.
               In mislim, da je to pomembno. Zakaj? Zaradi tega, da bomo tudi upokojenci, prejemniki
               socialno varstvenih prejemkov, javni uslužbenci in vsi pravzaprav koristili te
               stvari. S tega vidika je smiselno, da podpremo interventni zakon tako kot je, da
               poskušamo uveljaviti to, kar je bilo predlagano in usklajeno z Vlado za to četrtinko,
               kakorkoli je to malo ali kakorkoli s tem dosegamo to, da tempo usklajevanja ne zamre.
               In mislim, da je tukaj največja dodana vrednost na tem področju. Tudi za malo, ampak
               gremo. Verjetno bo možno, seveda takrat, ko bomo sprejemali proračun za 2012,
               povečati ali za polovico ali za celo več, če bo gospodarska rast in situacija v
               javnih financah večja, in zato, da bomo lahko 2013, 2014, 2015 imeli polno
               usklajevanje in na ta način zadihali tudi nekoliko lažje.</p>
               <p>S tega vidika ne velja podpreti predloga poslanskih skupin Slovenske ljudske stranke
               in Slovenske demokratske stranke in prav tako ne amandmaja Poslanske skupine DeSUS,
               ampak velja tekst, ki je dan, tudi podpreti. Hvala lepa.</p>
            </sp>
            <sp xml:id="SDZ5-Redna-22-2010-11-16.sp91">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Marijan Pojbič.</p>
            </sp>
            <sp xml:id="SDZ5-Redna-22-2010-11-16.sp92">

               <speaker>MARIJAN POJBIČ:</speaker>

               <p>Spoštovani gospod predsednik! Kolegice in kolegi!</p>
               <p>Jaz sem že velikokrat v tem parlamentu, kakor tudi Slovenska demokratska stranka
               povedal, da se Vlada loti reševanja gospodarske krize v Republiki Sloveniji popolnoma
               na napačnem koncu. Lotila se je zamrznitve socialnih transferov, subvencioniranja pri
               plačilu vrtcev, financiranja občin, zamrznitve pokojnin in tako naprej, namesto da bi
               iskala rešitve tam, kjer so ključne. In to je tam, kjer je armada brezposelnih. Tam,
               kjer je 120 in več tisoč brezposelnih, za katere bi bilo potrebno poskrbeti,
               ustvariti pogoje, da bi se lahko zaposlili. Če bi bili ti pogoji ustvarjeni in če bi
               bilo sedaj tam 55 tisoč, kot jih je bilo leta 2008, Vlada teh problemov ne bi imela,
               ker se s tako problematiko sploh ne bi srečevala. Nedopustno, nerazumljivo je, da
               Vlada poskuša reševati problem gospodarske krize na upokojencih, tistih, ki imajo
               200, 300, 400 in 500 evrov pokojnine. Na teh upokojencih poskuša reševati gospodarsko
               krizo.</p>
               <p>Ali se vam, dragi Socialni demokrati, zdi to pravi pristop? Ali je to pravi pristop?
               So vas za to volili? Zato so volivci volili to koalicijo, da bo reševala gospodarsko
               situacijo te države na najbolj ranljivih skupinah te države. <stage>/ oglašanje iz klopi/</stage>
               Dovolite mi, dragi, imam...</p>
            </sp>
            <sp xml:id="SDZ5-Redna-22-2010-11-16.sp93">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani!</p>
            </sp>
            <sp xml:id="SDZ5-Redna-22-2010-11-16.sp94">

               <speaker>MARIJAN POJBIČ:</speaker>

               <p>... pravico govoriti v tem parlamentu. Tega mi nihče ne bo vzel, niti vi, Socialni
               demokrati, ne. Te pravice mi niste dali vi, temveč so mi jo dali volivke in volivci.
               Zato imam pravico v tem parlamentu govoriti na način, kot si ga jaz predstavljam in
               je usklajen z redom, ki velja v Državnem zboru. Tam pa ne piše, v Poslovniku ne piše,
               s kakšnim tonom glasu mora kdo v tem parlamentu govoriti. Zato mi dovolite, da imam
               pravico povedati to, kar mislim, in me ne motite, ... <stage>/ oglašanje iz klopi/</stage></p>
            </sp>
            <sp xml:id="SDZ5-Redna-22-2010-11-16.sp95">

               <speaker>PREDSEDNIK DR. PAVEL GANTAR:</speaker>

               <p>Mir v dvorani!</p>
            </sp>
            <sp xml:id="SDZ5-Redna-22-2010-11-16.sp96">

               <speaker>MARIJAN POJBIČ:</speaker>

               <p>... da nadaljujem svojo razpravo. Poglejte, ta vlada gradi svojo zgodbo reševanja te
               gospodarske problematike na ramenih najbolj ranljivih skupin v tej državi. In kdo so
               tisti? To so upokojenci, še enkrat bom ponovil, tisti, ki imajo dvesto, tristo,
               štiristo, petsto evrov pokojnine. Se je kdo izmed vas kdajkoli vprašal, ali je s to
               pokojnino možno preživeti ali je kdo vprašal te ljudi? Nihče, prepričan sem, v tem
               parlamentu sedaj, nihče! Ker vem, zakaj ne. Zato, ker nihče ni občutil tega problema,
               ker še nikoli nisem imel v žepu 300, 400 ali pa 500 evrov na mesec. Zato ne morete
               imeti občutka, kako je tistim ljudem. Bilo bi zelo pomembno, da bi se poskušali
               posvetiti tem ranljivim skupinam v naši Republiki Sloveniji, ki jih je vsak dan več,
               ampak tega niste storili. Greste kot valjar mimo vsega. Zamrznitve, trošarine...
               Nimam besed, pravzaprav kaj sploh še lahko k temu dodam.</p>
               <p>Zato smo v Slovenski demokratski stranki vložili amandma k 4. členu in amandma k 2.,
               3. členu. Ker ne pristajamo na filozofijo, ki vlada v tej koaliciji in v tej vladi,
               da je treba obremeniti tiste, ki imajo najmanj. To ni prava filozofija, to je skrajno
               zgrešen pristop vsake vladavine, vsakega vladarja. Verjemite mi, da Slovenke in
               Slovenci niso toliko nerazumni, da ne bi razumeli, da delate proti njihovim
               interesom. To je resnica, ki je ni možno zaobiti.</p>
               <p>Drage poslanke in poslanci, prepričan sem, da takšen zakon, kot ga je Vlada prinesla
               v Državni zbor, niti približno ni sprejemljiv za stanje v tej državi. In če še
               poudarim, poglejte na drugi strani, danes je kolega gospod iz DeSUS-a nanizal kar
               nekaj razlogov, zakaj ni mogoče podpreti zamrznitev pokojnin. Imamo denar, tako kot
               je rekel, za Grčijo, reševanje grškega problema. Imamo denar za dokapitalizacijo Nove
               Ljubljanske banke, ki ji je bilo izkazano v zadnjem času. Koliko skrajno neodgovornih
               potez je bilo potegnjenih in koliko denarja je zadaj v igri. Poleg tega, če samo
               pogledamo Dars in problemi s temi nesrečnimi avtocestami, gradnjami avtocest. 2
               milijardi ali pa mogoče še več evrov je bilo zapravljenih zato, ker ni niso bili
               transparentni razpisi. Če pogledamo samo zadnji primer obiska Vlade v Ameriki. Torej
               dve, tri delegacije so zapravile 130 tisoč evrov! Saj ste prebrali, kaj piše v
               časopisih. Ali vas to ne skrbi? Ali se sprašujete, kaj počenja Vlada tam, ko lahko
               zapravlja takšno vsoto denarja? Tukaj pa se pogovarjamo, da je treba tistim, ki imajo
               200, 300, 400 evrov, zamrzniti pokojnine! Ne razumem, enostavno ne razumem tega, da
               ta vlada ne spregleda, ta koalicija. Da ne govorimo o tajkunih, ki jih imamo na kubik
               v tej slovenski državi. Poglejmo gospoda Kramarja, kje je Ljubljanska banka danes, in
               dobil je milijon evrov odpravnine. Ali ni to zaskrbljujoče stanje v tej državi? In še
               bi lahko povedal, spoštovane kolegice in kolegi. Zato osebno ostro nasprotujem
               takšnim ukrepom, ki jih predlaga sedanja vlada, da išče rešitve v Državnemu zboru za
               gospodarsko socialno krizo na najbolj ranljivih skupinah. Še enkrat poudarjam,
               verjamem, da boste, spoštovane kolegice in kolegi iz poslanskih skupin koalicije,
               razumeli, da so to napake te vlade, ki niso sprejemljive za državljanke in državljane
               Slovenije, vsaj za tiste ne ali pa večino tistih, ki ne morejo preživeti.</p>
               <p>Pri teh zamrznitvah se niste vprašali, kaj pa tisti zaposleni, ki šest mesecev niso
               dobili plače, kako naj ti ljudje preživijo in tako naprej, za katere niso bili
               plačani socialni prispevki. Na tem niste storili nič. Tukaj pa se ukvarjate in
               počenjate stvari, ki so napisane v škodo večini državljank in državljanov Republike
               Slovenije, in jih pripeljete na popolna tla. Že tako ali tako nimajo dostojnega
               življenja, potem pa jim je treba vzeti še tisto, kar tako ali tako imajo najmanj. Na
               drugi strani se pa bohotijo, kot sem rekel, tajkuni in cela ta zgodba tistih, ki
               živijo krasno, ki imajo velikanske plače 10, 11, 12 tisoč evrov. Vsak dan gledaš v
               teh časopisih in bereš, koliko ljudi ima takšne plače. Kje je tukaj v tej državi
               tista medsebojna solidarnost? Kje je tukaj v tej državi tisto, kar je ključno, da
               lahko neka skupnost skupaj funkcionira? Mislim, da sta ta vlada in ta koalicija za
               naslednjih 100 let izgubili kompas, ne samo za ti dve leti, ki sta še pred njima.
               Prepričan sem, da bodo državljanke in državljani to znali na pravi način
               razumeti.</p>
               <p>Zato še enkrat povem, da bom amandma, ki ga je vložila Slovenska demokratska stranka,
               z velikim veseljem podprl. Absolutno pa bom glasoval proti temu zakonu. Hvala.</p>
            </sp>
            <sp xml:id="SDZ5-Redna-22-2010-11-16.sp97">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Franc Žnidaršič.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp98">

               <speaker>MAG. FRANC ŽNIDARŠIČ:</speaker>

               <p>Hvala lepa. Lep pozdrav vsem prisotnim!</p>
               <p>Ko gre za varčevanje ali omejevanje porabe v običajnih razmerah, je prav, da se
               ohranijo razmerja med plačami, med pokojninami. Ko pa gre za izredne razmere, za
               krizo, takrat pa bi bilo bolje, da bi poiskali rešitev, ko bi tiste na dnu pustili na
               miru, pričakovali in uveljavili prispevek za reševanje iz krize tistih, ki imajo kaj
               več, ki niso sociala in bodo tako ali drugače tudi ob zamrznitvi svojih pravic
               preživeli to krizo.</p>
               <p>Seveda je interventni zakon naravnan v tej smeri, da se pač skuša čim bolj in med čim
               več državljani Republike Slovenije porazdeliti to breme krize in je napravljen tako,
               da se predlaga zamrznitev oziroma usklajevanje, četrtinsko usklajevanje pravic vseh v
               tej državi. Zahteva, da bi se ob takem predlogu samo eni skupini, denimo, upokojencem
               dalo več, se pravi polovico rasti plač, ta zahteva ne pomeni nič drugega kot to, da
               naj snažilka z minimalno plačo financira pokojnino tisoč 600 evrov neto. Nič drugega.
               Tisti, ki tako razume solidarnost, pač živi v enem napačnem svetu, kajti solidarnost
               pomeni to, da tisti, ki imajo, prispevajo za izhod iz krize in za ohranitev
               solidarnosti vseh onih, ki so že na robu revščine s svojo minimalno plačo, na meji
               562 evrov zaenkrat in bodo, če se njihovi prihodki ne bodo usklajevali, šli pod to
               mejo, če ne za več, za stopnjo inflacije.</p>
               <p>To pomeni, da ta zakon ne rešuje problema v celoti, ampak žal do take spremembe, da
               bi bili dohodki, plače, pokojnine in socialni transferji zamrznjeni samo do neke
               meje, pač te rešitve ni. Je pa to, da dobijo vsi enako, še vedno bolje kot to, da
               dobijo eni manj zato, da bodo dobili več tisti, ki tega ne potrebujejo. Pri tem se
               seveda globoko zavedam, da je veliko več, 100 tisoč upokojencev tistih, ki imajo
               penzijo, pokojnino pod 600 evri, za katere bi bilo prav, da bi dobili kaj več, kot
               imamo na razpolago. Ampak tukaj nastopi tista težava, da v času, ko ni kje vzeti, ko
               je gospodarska kriza, pač ne moremo niti tega.</p>
               <p>Če bi bila ta možnost še uresničljiva, bi predlagal amandma, da se nobenemu v tej
               državi dohodki, če so edini, ne smejo znižati pod 562 oziroma do vsakoletnega praga
               revščine ne glede na to, kaj to za vse druge pomeni. Pri drugih, višje gor, pa
               zamrznitev, denimo. To bi bila pravičnejša rešitev od obstoječe, ampak ta hip tega ni
               mogoče narediti.</p>
               <p>Sem pa prepričan, da bi lahko čez pol leta ta zakon v tem smislu popravili, če bo
               treba zlasti še, če bo. Mislim, da je že nekje izračunan prag revščine nad tem
               zneskom, da ohranimo čim višjo, da ne rečem, v času krize, najvišjo možno stopnjo
               solidarnosti s strani vseh tistih, ki bomo to preživeli, če se nam zamrzne v celoti
               dohodke ali pa celo zniža, denimo plača. Res pa je, da je tistih z visokimi plačami
               premalo, da bi lahko napolnili, pomembno napolnili proračunsko blagajno in bi šlo
               bolj za kozmetične oziroma demonstracijske učinke kot pa za dejanski prihranek ob
               tem, da lahko mirno rečemo, da v tej državi pravzaprav nihče nima več visoke plače
               razen menedžerjev ali tistih, ki so na tak ali drugačen način, tudi na sporen način,
               prišli do premoženja in dela družbenega premoženja, s katerim danes upravljajo. Vsi
               drugi pa tako v državni upravi in realnem sektorju nimajo visokih plač. Žal jih v teh
               časih krize tudi ne bo mogoče bistveno popraviti. In s to realnostjo moramo
               računati.</p>
               <p>Zaradi te realnosti bom podprl ta zakon ob ponovni pripombi v tej smeri, da ni dovolj
               pravičen glede solidarnosti, ker bo nekaj vzel tudi onim, ki so tam spodaj, ki jim ne
               bi smeli vzeti nič, če bi hoteli govoriti o tem, da smo socialna država in solidarna
               družba. Tisti, ki pa več zahteva na račun drugega, pa zganja ta trenutek populizem in
               nabira politične točke na račun vseh drugih nas, ki želimo dobro vsem, ki rabijo in
               ki bi bili pripravljeni podpreti varianto, da prispevajo več tisti, ki to lahko. Lepa
               hvala. Mislim, da je ta zakon treba podpreti, tega amandmaja pa ne. Hvala.</p>
            </sp>
            <sp xml:id="SDZ5-Redna-22-2010-11-16.sp99">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ja. prosim za prijavo. Besedo ima Matjaž Zanoškar.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp100">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Gospod minister, kolegice in kolegi!</p>
               <p>Najmanj toliko, kot si želim, da bi bil ta zakon sprejet, si želim tudi to, da bi bil
               sprejet in potrjen amandma k 4. členu, ki ga je dala Poslanska skupina DeSUS. Dali
               smo ga, ker smatramo, da so upokojenci že do sedaj v tem kriznem času dali svoj
               prispevek, da so si razdelili to breme in da so nase sprejeli to breme, tako kot vsi
               ostali.</p>
               <p>Zdi se nam, da je tisto zniževanje, usklajevanje za 50 % že lep dodatek in pa lep
               prispevek upokojencev k temu, da bi država lažje gospodarila in lažje živela. Danes,
               ko razpravljamo o našem amandmaju k 4. členu, pa se mi zdi pravzaprav zelo zelo
               žalostno, da so nekatere interpretacije v zvezi s tem in v zvezi z našo poslansko
               skupino popolnoma deplasirane in popolnoma napačne. Mi ne vlagamo tega amandmaja, da
               bi si pridobivali politične točke. Mi ne vlagamo amandmaja, da bi bilo popularni pri
               upokojencih ne kje drugje. Vlagamo ga, ker smatramo, da je prav, da se tudi pri tem
               intervencijskem zakonu poskrbi in pogleda na to zelo zelo ogroženo skupino, kakršna
               so upokojenci, ne rečem vsi, a velika večina je tistih, ki živijo na robu eksistence
               in na pragu revščine. In nikakor si ne moremo dovoliti, da bi se to njihovo stanje in
               njihova socialna izobčenost in socialna izoliranost nadaljevala še naprej. S 50 %
               usklajevanjem ne bomo dosegli veliko. Vendar je za upokojence tolažba, vsaj tistih
               nekaj evrov, ki jih bodo dobili, je neka tolažba. Predvsem pa je to, da bi se s to
               uskladitvijo v nadaljnjem zmanjševal ta razkorak med rastjo plač in rastjo pokojnin.
               Lahko bi se pogovarjali o kakšnih drugih transferjih, vendar tisto je lahko enkraten,
               kot je božičnica, kot je regres in tako naprej. Usklajevanje za 50 % pa je
               sistemskega značaja. Ta sistemski značaj bo ostal še naprej in pripomogel k temu, da
               bo ta razkorak vedno manjši in ne toliko velik, kot si ga ne želimo. Kdorkoli bi
               vložil tak amandma, tudi gospod Jelinčič, če bi ga vložil, bi ga mi silno radi
               podprli. Tako, da govorjenje o tem, da si pridobivamo neke politične točke, absolutne
               ne vzdrži in ni pravo.</p>
               <p>Ali je 32 milijonov, ki je potrebno za uskladitev 50 %, veliko? Ali je to zalogaj, ki
               ga država v tem trenutku ne zmore? Ali je to res tako usodnega pomena, da to ne gre?
               Jaz mislim, da ni tako velik denar. Sploh pa, če pogledamo vse argumentacije, ki so
               bile danes povedane, tudi takrat, pred mesecem ali dvema, ko smo preoblikovali
               kapitalske družbe in smo eksplicitno navedli v tem zakonu, da je 50 milijonov
               namenjenih za usklajevanje pokojnin. Tudi to nas moti, da bi se denar, ki je bil
               nekako zagotovljen, nekako izgubil in se interpretira, kot da tega denarja ni in da
               je usklajevanje nemogoče. Nekateri v tej dvorani smatrate, da je to izsiljevanje,
               izsiljevanje Poslanske skupine DeSUS pri sprejemanju interventnega zakona. Nikakor ne
               smatrajte, da je to izsiljevanje. Gre za nek pošten, nagnjen in pošten nagib, ki ga
               ne čutimo samo mi v Poslanski skupini DeSUS. Slišim, da ga čutite tudi drugi, da na
               ta minimalni del in z minimalno potezo ob sprejemanju interventnega zakona pomagamo
               in poskrbimo na nek način tudi za ta del, ki ga predstavljajo upokojenke in
               upokojenci. Predvsem pa tisti, ki so danes na robu eksistence in pa življenjskega
               minimuma. Tisti, ki zagovarjate, da je 25 % usklajevanje zadostno za njih, si pojdite
               pogledat pred Karitas, pojdite pred Rdeči križ, kjer stojijo naši upokojenci in
               čakajo na razdeljevanje hrane in finančnih pomoči. Tega nas mora biti strah oziroma
               to nas mora zaskrbeti. Potem pa verjetno ne bo več vprašanje, ali 25 % ali pa 50 %
               uskladitev. Seveda zavedamo se, da je država v težkem položaju in da je to breme
               vsekakor je treba razporediti. Pa naj se porazdeli na tiste, o katerih ste danes
               govorili. Na tiste, kjer je kaj porazdeliti in katere lahko obremenimo. Pokojnine in
               obremenjevanje pokojnin je možno takrat, ko je dovolj denarja, takrat, ko so
               pokojnine visoke. Danes, ko so pokojnine take, kot so, pa jaz mislim, da je vsaka
               poteza, ki bi zmanjševala te pokojnine in povečevala razkorak med pokojninami in pa
               rastjo plač, popolnoma nesmiselna in nespremenljiva.</p>
               <p>Zato Poslanska skupina DeSUS skupaj z ostalimi, ki ste danes razpravljali o tem
               amandmaju k 4. členu, upravičeno pričakuje in upa na vašo razsodnost in vašo
               konstruktivnost tudi, ko gre za to ciljno skupino, ki jo nekako pripisujete nam. Ne,
               ne, upokojenci so naši, so od vseh nas, ne samo od Poslanske skupine DeSUS in tako je
               bilo prav, da to razumete in tudi v takem smislu potrdite ta amandma k 4. členu.
               Hvala.</p>
            </sp>
            <sp xml:id="SDZ5-Redna-22-2010-11-16.sp101">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Klasinc.</p>
            </sp>
            <sp xml:id="SDZ5-Redna-22-2010-11-16.sp102">

               <speaker>JANJA KLASINC:</speaker>

               <p>Spoštovani gospod podpredsednik, spoštovani predstavniki Vlade, spoštovane kolegice
               in kolegi!</p>
               <p>Jaz popolnoma razumem stališča stranke DeSUS, ker je to stranka upokojencev. Razumem,
               da želijo upokojencem najboljše. Ampak povejte mi enega poslanca v tem Državnem
               zboru, ki upokojencem in vsem prebivalcem te Slovenije ne želi najboljše. Ta vlada se
               od samega začetka maksimalno trudi predvsem za to, da poboljša življenje
               najrevnejšim. Ko se je začela kriza, spomnimo se vsi in takrat ste tudi vi, kolegi iz
               DeSUS-a, soglašali, da je ta vlada sklenila, da bo bistveno povečala sredstva za
               socialne transferje. To je zelo redko katera vlada v Evropski uniji naredila. Vsi so
               reševali banke, vsi so reševali razno razne združbe tistih, ki so povzročili to
               krizo, ki je v celem svetu.</p>
               <p>Sedaj pa poglejmo, kakšna je situacija v Evropi in širše v svetu. Povsod v javnem
               sektorju se plače znižujejo. Povsod se v javnem sektorju odpuščajo ljudje. Povsod se
               znižujejo pokojnine. Pri nas pa ne. Pri nas se pa nič ne znižuje, nič ne odpušča,
               ampak se skuša uskladiti, to se pravi, delno povišati. In vi pravite, da bi morali še
               bolj povišati kot lahko. 32 milijonov evrov, to so vam povedali že moji kolegi pred
               menoj. Ni 32 milijonov evrov, ampak pomnožimo z vsemi tistimi, ki jih morajo prav
               tako dobiti. Recimo, navajali ste te najnižje pokojnine. Mi smo v pripravi tega
               proračuna tudi predlagali, da bi pomagali tistim z najnižjimi, da bi reševali samo
               tiste z najnižjimi pokojninami, pa ni bilo soglasja. Ne, vse pokojnine je treba. Vam
               bom povedala, nekateri, tudi v moji širši družini, imajo na račun pokojnine, in hvala
               bogu, da je tako, dobro pokojnino, ki je bistveno višja od plač ljudi z visoko
               izobrazbo v javnem sektorju. Niso vse pokojnine problematične. Najnižje so
               problematične. In tukaj se strinjamo tudi mi in smo pripravljeni pomagati. Ampak tak
               amandma, razumite nas, ne moremo podpreti.</p>
               <p>In konec koncev slišala sem iz opozicije opozorila na tajkune. Dragi kolegi, tajkuni
               se v našem mandatu počasi, za moj okus prepočasi, procesirajo prek policije, prek
               tožilstva, prek drugih pristojnih organov. V vašem mandatu so se dogovarjali za svojo
               delitev dobičkov v kabinetu predsednika Vlade.</p>
            </sp>
            <sp xml:id="SDZ5-Redna-22-2010-11-16.sp103">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač. Imate repliko?</p>
               <p>Izvolite, gospod Vizjak.</p>
            </sp>
            <sp xml:id="SDZ5-Redna-22-2010-11-16.sp104">

               <speaker>MAG. ANDREJ VIZJAK:</speaker>

               <p>Poglejte, spoštovana poslanka je pravkar izrekla, da se sedaj ti tako imenovani
               tajkuni procesirajo preko tožilcev, organov pregona. Da pa so se v nekem mandatu
               prejšnje vlade pa seveda, kako bi rekel, svobodno gibali in razvijali. Jaz bi vas
               opozoril na afero in nenazadnje tudi na proces Čista lopata. V mandatu prejšnje vlade
               so bili tisti, ki so na račun preplačanega avtocestnega križa olastninili ključna
               gradbena podjetja v tej državi, sedaj pa za te iste gospod Pahor hodi lobirat za
               posle v Libiji. Očiščenje, ne samo to. Proces nikamor ne steče in še več, začel se je
               proces proti tistim, ki so začeli ta proces. Proti tistim, ki so preiskovali in
               nenazadnje tudi priprli udeležence afere Čista lopata, tisti so sedaj v preiskavah.
               In gospodje, ki so predmet in bi morali biti že zdavnaj za zapahi, so deležni
               posebnih bonitet in obravnave.</p>
               <p>Torej, spoštovani, to želim replicirati, da ta navedba gospe pred menoj ni niti v
               približni korelaciji s kakršnimikoli dejstvi ali resnico.</p>
            </sp>
            <sp xml:id="SDZ5-Redna-22-2010-11-16.sp105">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač.</p>
            </sp>
            <sp xml:id="SDZ5-Redna-22-2010-11-16.sp106">

               <speaker>ZVONKO ČERNAČ:</speaker>

               <p>No, jaz mislim, da bi bili vsi veseli, če bi se v Pahorjevem kabinetu pogovarjali o
               tem, kako bodo delili dobiček v državnih podjetjih, pa se očitno ne. Se ne
               pogovarjajo, žal. Zaradi tega imamo tudi danes na tej mizi ta zakon, ker je povsod
               izguba. In tudi tam, kjer je ni, boste s temi policijskimi nastavitvami direktorjev
               počasi to izgubo ustvarili ali pa bodo dobički odtekli v druge sfere.</p>
               <p>Ko poslušam danes to razpravo med posameznimi poslanskimi skupinami vladajoče
               koalicije, predvsem v tistem delu, ko gre za stari DeSUS pa novi DeSUS, se spominjam
               tistih besed predsednika DeSUS, ko je pred volitvami govoril, da če imajo nekateri
               100 tisoč evrov plače, si pa tudi upokojenci zaslužijo tisoč evrov minimalne
               pokojnine. In bi danes s te strani pričakoval, da boste vložili amandma, ki bo
               govoril o tem, da tisti, ki imajo manj kot tisoč evrov, če glede na razmere, ki jih
               ustvarjate z načinom vladanja, ni mogoče, da bi imeli minimalno tisoč evrov, da se
               vsaj tistim, ki imajo manj kot tisoč evrov pokojnine, le-ta normalno usklajuje še
               naprej ali pa vsaj 50 %, kot ste zapisali v interventni zakon za lansko leto. Toda
               tega niste storili. Populistično stari DeSUS zagovarja, da ostane tisto, kar ste
               sprejeli lani, novi DeSUS pravi, "ne, zdaj je treba tudi pri tem stisniti pas in
               nositi breme te krize". Moram reči, da je to dokaj neresno in neverodostojno. Javnost
               je pa očitno kar nasedla na te vaše igrice. Ne vem, v katerem kabinetu ste se to
               dogovorili, ampak očitno nekje je ta deal moral biti dogovorjen, ker točno veste, da
               bo ta zakon šel skozi in da je vse skupaj okrog tega neka predstava za javnost, preko
               katere si neka politična opcija malo bolj utrjuje pozicijo v javnosti in nič več.</p>
               <p>Druga zadeva. Mislim, da je bilo letos septembra, ko je premier v Državnem zboru
               odgovarjal na vprašanja poslancev in je med drugim izjavil, da se ne strinja z
               navedbami, ki smo jih poudarjali, da bo letos slabše, kot je bilo lani. Rekel je, da
               bo letos boljše, kot je bilo lani, in da tisti, ki govorimo, da bo slabše, nimamo
               prav. Pa smo ga spomnili na realizacijo 1–6 letos, iz katere izhaja, da se je v
               državni proračun nateklo za 120 milijonov evrov manj kot lani v enakem obdobju in
               odteklo iz njega 200 milijonov evrov več kot lani v enakem obdobju. In smo
               ugotavljali, da bo na podlagi vsega, kar nam je znano, letos slabše. Zdaj vas
               vprašam: Če bi bilo boljše, kot je povedal premier, čemu potem tak, slabši zakon?
               Lani je bilo 50 % usklajevanje pokojnin, letos ste ga najprej dali na 0 %, no, zdaj
               pa zagovarjate četrtinsko uskladitev. Prepričan sem, da bi danes z enako vehemenco
               vsi tisti, ki zdaj govorite, "ne, ne, saj je 25 % uskladitev dobra", zagovarjali tudi
               0 % uskladitev. To ni najbolj resen pristop. Zaradi tega sem tudi v stališču
               Poslanske skupine Slovenske demokratske stranke povedal, da takega pristopa ne moremo
               podpirati, ker kakorkoli obračamo, so se trgi okrog nas odprli, se odpirajo in to bo
               imelo pozitivne posledice tudi v Sloveniji. In namesto da bi ta trenutek Vlada
               izkoristila in prišla z ukrepi, ki bi vsaj delno nadoknadili zamujeno, kar ni storila
               lansko leto, poleg nekih restrikcij, vendar ne na teh področjih, kjer niso potrebne,
               je prišla z interventnim zakonom, kjer je najprej zabetonirala, nič se ne more
               usklajevati, ker je drugače krah, ker je to 450 milijonov evrov letno. Zdaj pa smo že
               ugotovili, da se pa nekaj da. Mogoče, če bi se še malo bolj pogajali, bi se dalo še
               nekaj več. Vsaj kar se pokojnin tiče in njihovega usklajevanja, ta znesek, ki je tu
               predviden, ne bo v ničemer ne ogrozil ne rešil javnih financ. Pristop pa kaže na to,
               da ste pripravljeni po tej poti iti tudi v letu 2013 in 2014. Do kdaj še? Vendarle bi
               bil že čas, da se naredi nekaj na prilivih v vse državne blagajne. Da se sprejmejo
               ukrepi, ki bodo preko povečanja gospodarske rasti in ustvarjanja novih delovnih mest
               omogočili, da bo več prilivov v vse državne blagajne in preko tega omogočena sredstva
               za izplačevanje tako transferjev kot vsega tistega, kar te blagajne zadeva. Pri čemer
               smo tudi že večkrat povedali, da v tistem delu, ko govorimo o odpravljanju slabosti
               rigidnih sistemov, ki jih imamo na vseh področjih praktično, v upravi, na
               zdravstvenem področju, v šolskem sistemu, da smo seveda tisti, ki te stvari, ki bodo
               odpravile te slabosti, podpiramo, tudi kar se tiče ustvarjanja reda pri socialnih
               transferjih in tako naprej. Vendar pa ne na tak, najbolj eleganten in birokratski
               način, kot ste se ga poslužili v lanskem letu, kar je bilo še mogoče nekako
               razumljivo. Vendar zdaj smo konec leta 2010, nismo priča takšnim številkam glede
               gospodarske rasti, ko smo bili priča lansko leto. Vi kljub vsemu prihajate oziroma
               vaša Vlada s še bolj restriktivnim zakonom kot v lanskem letu. In ocena finančnih
               posledic s 100 % zamrznitvijo pokojnin je okoli sto milijonov evrov, za 50 % okoli
               petintrideset in za 25 % okoli dvanajst. Zdaj pa poglejte, zdaj bi bilo pa res
               zanimivo videti te številke, če bi se res dali na nek nivo 500 evrov ali pa 600, kjer
               je nekje ena meja za neko dostojno življenje, in bi se te stvari ne usklajevale samo
               tistim, ki imajo več. Te številke bi bile potem relativno nizke, minorne pa tudi ne
               več problematične. Drži to, kar je bilo rečeno, ko so takšne razmere, ko je potrebno
               pristopiti k stvarem, je treba pristopati tudi selektivno. Nekomu, ki ima tisoč 500
               evrov pokojnine, pomeni 50 evrov nekaj drugega kot tistemu, ki ima samo 300 evrov. Za
               tistega, ki ima 300 evrov, je 50 evrov ključnega pomena, za tistega, ki ima pa tisoč
               500 pa ne. In enako velja pri plačah in pri vsem ostalem.</p>
               <p>Tudi ta pristop, ki je tukaj ubran, ni dober. Zaradi tega smo tudi predlagali, če je
               že tako in če je letos boljše kot lani, kar pravi vaš premier, potem ostanimo na
               tistem zakonu, ki ste ga sprejeli lani, 50 % usklajevanje, če je letos res boljše in
               bi naj bi bilo boljše v naslednjem in v naslednjih letih. Na dolgi rok bo ta zakon
               imel tudi psihološko zelo slabe posledice, ker zaradi te potuhe, ki se jo zdaj greste
               s to redukcijo tam, kjer se jo da najlažje narediti z nekim administrativnim ukrepom,
               ki je spisan v nekaj urah, ne bo vseh drugih ukrepov, ki bi bili nujni in bi jih bilo
               treba nujno sprejeti, če želimo na dolgi rok priti do tega, da se bodo javne finance
               stabilizirale in da se bo ta država nekako počasi preoblikovala v neko moderno,
               sodobno državo z učinkovitim državnim aparatom in sistemi, ki bodo normalno
               funkcionirali preko racionalizacije pri tistih, ki izvajajo te storitve, omogočili
               tudi najbolj kvalitetne usluge uporabnikom. Govorim o vseh teh sistemih, o katerih
               sem govoril prej. Zaradi tega bi bilo tudi s tega razloga prav, da se takšen zakon,
               kot ga imamo sedaj na mizi, ne sprejme. In istočasno, ko je govora o tem, da je treba
               pri tistih, ki so stisnili zadnjo luknjo na pasu, varčevati. Pred nekaj časa, ni
               dolgo tega nazaj, ste sprejeli 150 milijonov evrov za nek projekt na Darsu, ki je
               popolnoma nepotreben v teh razmerah, neko cestninjenje, satelitsko ali ne vem kakšno,
               ki ga nima še nobena država v Evropi. Slovenija je majhna tranzitna država, vinjetni
               sistem je tisti, ki je relativno poceni in najbolj ugoden za takšno državo, kot je
               Slovenija. 150 milijonov evrov – pa vam ni bilo problem tega sprejeti. Za Novo
               Ljubljansko banko očitno tudi ne bo problem sprejeti 200 milijonov evrov. Da ne
               govorimo o vseh drugih elementih, ki pomenijo neko gospodarjenje z javnimi sredstvi,
               pa da ne omenjam spet tega nesrečnega letala falcona, ki je samo v teh dveh letih
               požrl približno toliko, kot se bo prihranilo tukaj pri otrocih, na vrtcih.</p>
               <p>Iz tega razloga mislimo, da bi bilo prav, da se ohrani, kar se pokojnine tiče, takšno
               stanje, kot ste ga sprejeli že v lanskem letu, vsaj takšno stanje, če že drugega ni
               mogoče sprejeti. Hvala.</p>
            </sp>
            <sp xml:id="SDZ5-Redna-22-2010-11-16.sp107">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite repliko?</p>
               <p>Izvolite!</p>
            </sp>
            <sp xml:id="SDZ5-Redna-22-2010-11-16.sp108">

               <speaker>FRANC JURŠA:</speaker>

               <p>Hvala lepa, gospod podpredsednik.</p>
               <p>Mislim, da je prav, da tudi jaz enkrat repliciram, ker mislim, da se mi ne zdi niti
               korektno niti pošteno, da govorimo o tisoč evrih pokojnine, da je nekdo to obljubil
               in to se tiče predsednika DeSUS-a Karla Erjavca. Vsi točno vemo, ki hočemo vedeti,
               kaj je on rekel takrat, da, če imajo nekateri tajkuni v tej državi lahko milijonske v
               stotih milijonih ali pa tudi milijardah zneske kapitala, ki so si ga na takšen ali
               drugačen, predvsem pa nekorekten in tudi nepravilen način pridobili, imajo lahko
               takrat tudi vsi upokojenci tisoč evrov pokojnine. Prosim, bodite konkretni in pošteni
               in poskusite na takšen način o tem tudi razpravljati, kot je bilo rečeno. Vsi radi
               politično to izkoriščate in govorite laži. Če smo politiki, nam ni dano, da lahko
               lažemo. Moramo govoriti konkretno in pošteno in tako se mi tudi zdi prav. Tisti, ki
               ste omogočali, ki ste bili na oblasti, da so se ustvarili ti tajkuni, bi morali
               takrat, ko ste imeli v rokah žezlo, potegniti bremzo in zabremzati. Eni in drugi,
               dragi moji, eni in drugi ste imeli situacijo v svojih rokah. Lepo prosim, tako bi
               počeli, da tega ne bi bilo.</p>
               <p>Ker pa imam besedo, bom še rekel, ena četrtinka uskladitve pokojnin, spoštovani
               kolegi in kolegice, pomeni v povprečju en časopis Dela na mesec na upokojenca. Kaj to
               pomeni? En dan upokojenec ne bo bral časopisa. Če vam je to všeč, potem naj bo ta ena
               četrtinka. Mi smo predlagali usklajevanje na polovički, ker se zavedamo, da je ta
               država v težki gospodarski situaciji.</p>
               <p>Zakaj vežete zadevo na javne uslužbence in na toliko in toliko 100 milijonov?
               Dejansko nekaterim posameznikom, ki vodijo določene skupine upokojencev, tega ne bi
               smeli delati. Poskrbeti je treba za številko 253 tisoč upokojencev, ki živijo pod
               pragom revščine. V moji uvodni besedi, ko sem obrazložil stališče poslanske skupine,
               sem rekel, da me je zelo zabolelo včeraj, ko sem na televiziji videl, ko je en gospod
               v letih rekel takole – še enkrat ponavljam, ker vas takrat ni bilo veliko v tej
               dvorani – ko pogleda pokojnino in ko pomisli, da mora preživeti mesec, pomisli na to,
               da bi najraje umrl. Ampak teh ljudi, dragi moji, ni tako malo v tej državi. In to je
               zdaj tisto, za kar se ta stranka zavzema. Ne samo ta stranka, saj se tudi nekatere
               druge za to zavzemate, ampak, če se zavzemamo, če želimo tem ljudem pomagati, potem
               se z nekim korakom odločimo, da jim bomo pomagali, ne pa všečno govoriti.</p>
            </sp>
            <sp xml:id="SDZ5-Redna-22-2010-11-16.sp109">

               <speaker>PODPREDSEDNIK FRANCE CUKJATI:</speaker>

               <p> Gospod Jurša, čas za repliko je žal potekel.</p>
            </sp>
            <sp xml:id="SDZ5-Redna-22-2010-11-16.sp110">

               <speaker>FRANC JURŠA:</speaker>

               <p>Bom končal. Ne bom naprej diskutiral, če me omejujete, ampak vseeno mislim, da je
               bilo prav, da sem na to zadevo opozoril.</p>
            </sp>
            <sp xml:id="SDZ5-Redna-22-2010-11-16.sp111">

               <speaker>PODPREDSEDNIK FRANCE CUKJATI:</speaker>

               <p>Naslednjič se prijavite k razpravi pa boste imeli več časa. Ni replike na repliko.
               Imate proceduralni predlog?</p>
               <p>Izvolite!</p>
            </sp>
            <sp xml:id="SDZ5-Redna-22-2010-11-16.sp112">

               <speaker>ZVONKO ČERNAČ:</speaker>

               <p>Hvala lepa.</p>
               <p>Spoštovani predsedujoči, replika ni bila namenjena pojasnilu napačnih navedb, ampak
               če sem poslušal kolego Juršo, sem dal približno tako primerjavo, kot jo je on
               povedal. Res, da nisem primerjal milijonov, pa tisočev minimalne pokojnine, ampak sem
               primerjal 100 tisoč evrov s tem, da si upokojenci zaslužijo v takem primeru 100
               evrov. Moja izjava je bila glede vsebinskega konteksta popolnoma identična temu, kar
               je njihov predsednik takrat dejal.</p>
               <p>Ker sem pa ravno pri besedi, DeSUS je bil seveda del te vladajoče koalicije v
               prejšnjem mandatu. Hvala lepa.</p>
            </sp>
            <sp xml:id="SDZ5-Redna-22-2010-11-16.sp113">

               <speaker>PODPREDSEDNIK FRANCE CUKJATI:</speaker>

               <p>Hvala. To ni bil ravno proceduralni predlog. Besedo ima gospod Jelinčič
               Plemeniti.</p>
               <p>Prosim!</p>
            </sp>
            <sp xml:id="SDZ5-Redna-22-2010-11-16.sp114">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Najprej bi pohvalil gospod Janjo Klasinc, ki je rekla, da se pa letos tajkune
               procesira. Res je. Moram reči, da me je prav razveselilo pred dnevi, ko sem videl, ko
               so v preiskovalni zapor peljali očeta dveh otrok, ker je eno leto 40 kriminalistov
               preiskovalo njegovo delo v Avto-moto zvezi in odkrilo, da je v žep vtaknil 250 evrov.
               Bravo. Velik uspeh slovenske policije. Velik uspeh notranje ministrice. Prav je, da
               je zaprt, kajti morda bi v tem času lahko vtaknil v žep še 5 evrov. Krasno, me zelo
               veseli, da se tako razvijata vaša demokracija in vaše lovljenje tajkunov.</p>
               <p>Se mi pa nekaj dozdeva, zdaj smo dobili na mizo en dokument, ki pravi: "Umikamo
               amandma k 11. členu, ki smo ga vložili danes, 16. 11." Podpisan je tudi vodja
               Poslanske skupine DeSUS, kar me nekako spominja na to, da gre tukaj za dobro uigrano
               in dobro premišljeno znotrajkoalicijsko igro. Kajti nekaj se vloži, nekaj se potegne
               ven in potem smo vsi zdravi, lepi in ljudje nam bodo ploskali. Seveda bodo upokojenci
               vedeli, da smo delali za njih, ampak na koncu nismo nič naredili. DeSUS bo ta amandma
               sicer zagovarjal, potem bo ugotovil, da amandmaja ni noter, bo zelo užaloščen, ampak
               na koncu bodo glasovali za zakon. Potem bodo pa rekli, naredili smo vse za vas, dragi
               upokojenci, in zagotavljamo vam, da boste še naprej imeli tisoč evrov penzije na
               mesec.</p>
               <p>Če vzamemo naprej, danes je bilo rečeno tudi, da smo dali Grčiji poroštvo. Ja, tudi
               poroštvo smo dali. Ampak dali smo ji tudi skoraj 400 milijonov evrov kredita in glede
               na to, da bi bilo v proračunu treba zagotoviti, v kolikor ne bi bil sprejet ta zakon,
               približno 400 milijonov evrov, se človek vpraša, zakaj smo pa dali Grčiji približno,
               tam je 450 milijonov, tukaj pa 400 milijonov evrov, zakaj smo pa Grkom dali, če sami
               za svoje ljudi nimamo. Zato, ker bomo svoje ljudi še naprej vlekli za nos, spoštovana
               koalicija. Jih vlečete in jih boste vlekli, ne vem do kdaj, dokler se bodo pustili.
               Slovenski narod zelo rad pusti, da se ga vlači za nos in vleklo se ga je za nos v
               avstro-ogrski monarhiji, pa potem med časom okupacije, pa potem po drugi vojni,
               najprej v prvi Jugoslaviji pred vojno, pa okupacija, pa druga Jugoslavija. Zdaj pa
               spet, s to razliko, da smo imeli takrat izgovore, da nas vlečejo za nos in tepejo po
               glavi tujci. Kaj bomo pa danes rekli? Res je, da večini teh ljudi, ki danes tolče po
               lastnih državljanih, lahko rečemo tujci. Morda nekateri tudi bodo tujci, ker, ko se
               bo spremenila oblast, bodo hitro pobegnili v tiste kraje, kamor so že poslali veliko
               denarja.</p>
               <p>Ampak, da se vrnem na to preljubo Grčijo. Država bo vzela kredit, da bo dala puf
               Grčiji. Tega denarja zagotovo ne bomo videli. Ampak ne to, mi smo šli, še huje, šli
               smo v poroštvo v višini 2 milijard 73 milijonov evrov in vsak pameten navaden kmet
               ve, da je poroštvo najhujša oblika finančne zaveze, ki poroka praviloma spravi na
               kant. Teh primerov je kolikor hočete. Ampak naše države to ne zanima. Kajti verjetno
               bo treba ta poroštva izplačevati, ko jih ne bo plačala Grčija pa v kratkem Irska pa
               Italija pa Portugalska pa da ne naštevam naprej, bo ta denar šel. Mi ga bomo dali,
               najemali bomo pa kredite, ki jih bomo plačevali po silni obrestni meri in bomo še tam
               izgubljali. Razen, če ne bomo šli v kakšno tako finančno transakcijo, kot je zdaj ta
               Nacionalni preiskovalni urad, kjer se bo že našla ena finta, da se bo koga
               ogoljufalo. Žalost je to, da se tukaj goljufa samo slovenske državljane. Evrope se ne
               bo dalo ogoljufati.</p>
            </sp>
            <sp xml:id="SDZ5-Redna-22-2010-11-16.sp115">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite!</p>
            </sp>
            <sp xml:id="SDZ5-Redna-22-2010-11-16.sp116">

               <speaker>DR. FRANC KRIŽANIČ:</speaker>

               <p>Hvala lepa. Spoštovani!</p>
               <p>Dovolite mi, da predstavim najprej okvir, potem pa odgovore na nekaj dilem, ki so se
               odprle ob razpravi na temo amandmaja ob tem členu.</p>
               <p>Prvič. Kaj se pravzaprav godi? Kaj se godi? Živimo v obdobju po koncu finančne krize,
               ki jo je povzročilo eno obdobje pet, šestletne hitre konjunkture s poceni denarjem in
               neučinkovitim plasiranjem vsaj dela investicijskih sredstev po svetu in pri nas, bolj
               v nekaterih bolj razvitih, najbolj razvitih državah, najmanj v relativno manj
               razvitih gospodarskih državah. Mi smo bili tu nekoliko vmes. Pričakovati je bilo, da
               se bodo dala ravnovesja v svetu, ki so se kazala zlasti v presežkih. Na eni strani na
               primer Kitajska, izvoznica nafte in drugih surovin, in primanjkljajih na drugi strani
               zlasti v Združenih državah Amerike z velikim zunanjetrgovinskim in javnofinančnim
               primanjkljajem, da se bo to izravnalo, da bo to potekalo skozi neko turbulenco,
               vendar v sodobnem svetu ni bilo pričakovati globlje krize. Ta se je zgodila po 15.
               septembru 2008, ko je prišlo do realizacije sistemskega tveganja in je velika
               sistemska svetovna banka Lehman Brothers zašla v težave, ki jih država ni reševala.
               In ko jih ni reševala, je prišlo do demonstracijskega učinka, "spill-over učinka", po
               vsem svetu, do strahu pred varnostjo plasiranja. Kreditni trgi so zamrznili. To je
               bilo ravno v trenutku, ko je nastopala nova vlada, kot se spomnite, in temu je
               sledila potem kriza globokega padca povpraševanja, za nas padca izvoza, nato padca
               gospodarske aktivnosti, zaposlenosti in potem je končno sledila sinhronizirana akcija
               držav. Ta se je odvijala v posebnem paketu stimulacij. Mi smo imeli dolžnost, da
               poleg tega, da je prišlo do precejšnjega upada javnofinančnih prilivov, do povečanja
               izdatkov za socialne transfere, potrošimo še 1,2 % bruto domačega produkta, razdelili
               smo ga, ta delež, slabih 400 milijonov, na akcije na trgu dela, s katerim smo
               zadržali karseda dosti delovnih mest in zlasti izvoznih podjetij v dobri kondiciji.
               Danes lahko že rečemo, da sta bila ta dva ukrepa, financiranje skrajšanega delovnega
               časa in financiranje ljudi, ki čakajo na delo, zelo uspešna, da sta zagotovila
               ustrezno kondicijo podjetjem, ki sedaj uspešno prodirajo na izvozne trge in
               povečujejo svoje tržne deleže, ne samo obsega svoje dejavnosti. Obenem smo drugi,
               manjši del, namenili za financiranje razvojnega preobrata. Tu smo imeli dejansko
               velik primanjkljaj, več deset let neaktivne razvojne politike. Tu nismo imitirali,
               oponašali najboljših praks malih odprtih gospodarstev, Finske, deloma tudi Avstrije,
               začeli smo že na koncu prejšnjega mandata in intenzivno na začetku tega mandata. Prvi
               rezultati se kažejo tudi v izboljšanih tehnologijah, dodatno izboljšani
               konkurenčnosti, ne na cenovnem področju, ampak na področju kakovosti, s katero je moč
               potem doseči večje tržne deleže in ustvarjati tudi večjo dodano vrednost.</p>
               <p>Padec javnofinančnih prilivov zaradi padca povpraševanja, povečanje transferjev za
               socialne izdatke kot sama spodbuda gospodarske rasti, ki je bila uspešna – pripeljala
               je do te rasti – je pa privedlo v velike primanjkljaje javnih financ. Mi imamo
               zgodovinsko velike primanjkljaje javnih financ, pa ne samo mi, ampak večina ostalih,
               tudi tisti, ki imajo manjše, ki jih v preteklosti skorajda niso imeli. In sedaj sledi
               obdobje sanacije teh javnih financ, zopet vzpostavljanja ravnotežja in to pač terja
               prihranke. Ustvariti te prihranke – možnih je več variant. Ena bi bila lahko izrazita
               s povečanjem davkov, vendar bi s tem ogrozili konkurenčnost. Druga bi bila z
               laissez-faire sistemom, da bi fiskalno pravilo, ki ga dejansko uporabljamo za
               uravnavanje javnofinančnega ravnotežja, zagotovili s spuščanjem cele vrste
               institucij. Tu bi bili prizadeti brez dvoma zlasti nekateri kraji, kjer se nahajajo
               institucije, ki bi se v procesu sinergijskih učinkov koncentrirale v večjih centrih.
               Saj vam je verjetno jasno, o čem govorim, pa ne bom direktno povedal, ker imam slabe
               izkušnje, če direktno povem, kakšne nevarnosti se vse godijo. Se pravi, mi ohranjamo
               s temi prihranki, ki so dejansko narejeni zato, da se zagotavljajo stabilni viri in
               se celo nekoliko povečajo, se pa ne povečajo v celoti, ker tega ni mogoče financirati
               v okviru fiskalnega pravila. Ohranjamo celotno bistvo socialne države in s tem
               namenom so ti ukrepi tudi oblikovani ali dizajnirani. Toliko za manjši uvod.</p>
               <p>Zdaj pa nekaj o odprtih dilemah. Prvič, Agencija za upravljanje kapitalskih deležev
               države je javni organ. Dejansko se bo financirala iz javnih virov. V to agencijo
               prenašamo oziroma se seli z Ministrstva za finance, z Oddelka za upravljanje s
               kapitalskimi deleži države oziroma z javno lastnino sedem zelo kvalificiranih kadrov,
               od tega dva izjemno močna, dva skorajda najmočnejša. Mi nismo nič, kako bi rekel,
               poskušali umikati kadrov. Najboljša na drugem mestu, dejansko pošiljamo tej agenciji
               kvalitetne ljudi. Pričakujemo, da bodo s 1. decembrom tam skupaj s svojo elektronsko
               opremo. Že sedaj sodelujejo, kar v prostorih ministrstva se odvija dejavnost te
               agencije. Mislim, da smo izbrali dobro vodstvo, da je kader kakovosten in da bo kos
               svojim nalogam.</p>
               <p>Drugič. Vprašanje različnih akcij države na kapitalskem trgu. To so akcije, kot je
               bilo pravilno ugotovljeno, kjer država vzame določen kredit, ga plasira naprej z
               višjim donosom in s pozitivnim učinkom za davkoplačevalce in za bilanco. Taki so
               krediti v Grčiji. tam imamo približno 2 % točki neto donosa. Tak bo učinek
               dokapitalizacije ljubljanske, mariborske banke, v kolikor se bomo lastniki za njo
               odločili. Verjetno se bomo. Potekala bo po knjižni vrednosti, ko se bo prodajalo, bo
               to dvakratnik ali 2,4-kratnik. Odprto je bilo vprašanje cestninjenja. Cestninjenje se
               ne financira, niti infrastruktura za morebitno elektronsko cestninjenje se ne bo
               financirala iz javnih financ. Morda bo za to potrebna garancija države, morda ne,
               odvisno od tega, kako se bo predlagatelj odločil.</p>
               <p>Potem sama raven pokojnin vendarle za 430 milijonov je večja oziroma bo večja v letu
               2011, kot je bila oziroma raven transferjev, ki jo namenjamo za socialne zadeve, ne
               samo pokojninske, tudi ostale, bo za 430 milijonov večja 2011, kot je bila 2008. Tudi
               tistega dela, ki odpade samo na pokojninsko blagajno, Kad iz svojih profitov oziroma
               dohodkov ne bi mogel pokriti.</p>
               <p>Končno je še vprašanje nekaterih patološko visokih nagrad, ki so bile izplačane v
               letu 2008, kjer je prišlo do nekaterih presenetljivih formul in potem realizacija teh
               formul ob najbolj neugodnem času za ustvarjanje našega medsebojnega zaupanja. To smo
               reševali oziroma je ta visoki zbor rešil z uvedbo posebnega davka, tako da je 90 %
               teh ekstremnih ekscesnih dohodkov izplačanih lani, tudi obdavčenih. Hvala lepa.</p>
            </sp>
            <sp xml:id="SDZ5-Redna-22-2010-11-16.sp117">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žerjav.</p>
            </sp>
            <sp xml:id="SDZ5-Redna-22-2010-11-16.sp118">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Dobro bi bilo povedati ob vsem tem zagovarjanju tega zakona še, kako naj ti ljudje z
               manj kot 500 evri preživijo mesec. Samo še to bi bilo treba povedati pa bi rešili vse
               probleme. Da ne bom pretiraval, ker imajo nekateri veliko manj kot 500 evrov na
               mesec. Samo še to moramo v Državnem zboru povedati, kako naj ljudje preživijo z manj
               kot 500 evri na mesec, pa mislim, da smo rešili vse. In to je odgovor na tisto, zakaj
               ne morejo participirati vsi. Zato, ker eni preprosto ne morejo participirati pri tem.
               Ne morejo. Ne gre. Jaz ne vem, kaj se dogaja v vaših poslanskih pisarnah, ampak jaz
               vam povem, da prihajajo v mojo poslansko pisarno v zadnjem času ljudje z dvema
               problemoma. Eden, ki je izpostavljen, so pokojnine, drugi problem, ki je, so delovna
               mesta. Ljudje prihajajo k meni, da bi jim pomagal iskati službo. In tisti, ki se
               zgražajo nad tem, da preprosto s to pokojnino, ki jo dobijo, ne morejo preživeti, na
               Murskem valu imamo pomurski poslanci vsak prvi ponedeljek v mesecu kontaktno oddajo,
               kjer lahko poslušalci kličejo nas poslance in nas tudi malo stresejo, kot se temu
               reče. Ampak na zadnjo oddajo je klicala gospa, gospod Göncz, boste potrdili, je
               povedala približno takole: "Tristo evrov imam plače, rada bi si kupila kurjavo, drva,
               ne morem, ne morem plačati položnic!" In tako, kot je gospod Jurša rekel, je tudi
               zaključila: "Najraje bi umrla." Jaz vem, da nam je nerodno, pa zdaj vsi gledamo v
               tla, ampak to je realnost te države. In ni prav, da štedimo na teh ljudeh. Jaz se
               strinjam z gospodom Žnidaršičem, ko je dejal, da bi bilo prav narediti razlike.
               Absolutno, ker so tudi take pokojnine, ki niso problematične, je pa žal veliko
               takšnih, ki pa so problematične in delamo sedaj tu res po dolgem in počez. Za
               razliko, ko pa se pogovarjamo o predlogu amandmaja, ki smo ga nekajkrat predlagali v
               Slovenski ljudski stranki, da bi pa po dolgem pa počez porezali porabo po nekaterih
               proračunskih porabnikih, to se pa ne da. To pa ne gre. Tam pa ne moremo posekati po
               dolgem in počez. Tu v tem primeru pa lahko zamrznemo vse in nikome ništa, kot se temu
               reče.</p>
               <p>In še nekaj na temo poroštva, pa je bilo že veliko rečenega. Bojim se, glede na to,
               kar se sliši sedaj v zadnjih dneh, da je bila situacija v Grčiji in je še veliko
               veliko slabša, kot je bila prikazana nazadnje, ko je bilo rečeno, da je grozno. Da bo
               iz tega poroštva nastala resna obveznost za ta proračun. Kaj bomo pa tedaj? In jaz ne
               bi kar tako zamahnil z roko ob tem poroštvu. Na koncu nas bo za to poroštvo še hudo
               hudo bolela glava.</p>
            </sp>
            <sp xml:id="SDZ5-Redna-22-2010-11-16.sp119">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rožej.</p>
            </sp>
            <sp xml:id="SDZ5-Redna-22-2010-11-16.sp120">

               <speaker>VITO ROŽEJ:</speaker>

               <p>Hvala lepa za besedo, predsedujoči. Kolegice in kolegi, ostali prisotni!</p>
               <p>Sicer se nisem mislil oglasiti, ampak mislim, da je prav, če že poslušamo demagogijo,
               da na drugi strani poslušamo tudi še kakšno drugo dejstvo. Jaz moram reči, da pri
               treh amandmajih, ki so vloženi k temu členu, moram pravzaprav priznati, da so
               amandmaji SDS-a in SLS-a konsistentnejši kot pa amandma koalicijskega DeSUS-a iz
               razlogov, ki jih je najbolje opisal že kolega Žnidaršič. Konsistentni so, ker pač
               skratka nikomur ne privoščijo, da bi mu karkoli umanjkalo oziroma od nikogar od tukaj
               navedenih v tem zakonu ne pričakujejo, da bi moral participirati pri bremenu te krize
               za razliko od DeSUS-a, ki pač meni, da mlade družine lahko participirajo, upokojenci
               pa manj. Jaz nisem čisto prepričan, da pa je tudi pri obrazložitvah SDS-a in SLS-a
               pravilno navedeno, da gre v primeru upokojencev za najbolj ranljivo skupino. Del med
               njimi je najbrž tak. Tudi kolega Žerjav je opisal tak primer. So pa seveda še druge
               ranljive skupine. Nihče izmed teh, ki ste utemeljevali, zakaj so upokojenci najbolj
               ranljiva skupina, dotikali ste se zgolj pokojnin, niste se dotikali ostalih socialnih
               prejemkov in niste se dotikali ene pomembne stvari, lastnine. Posredno se jo je
               dotaknil kolega Urh, ko je rekel, da so se iz pokojninske blagajne nekdaj gradila
               stanovanja, pa Karavanški predor. Jaz ne vem, kako je bilo s tem Karavanškim
               predorom. Vem, da jaz še zmeraj plačujem in da bodo moji otroci najbrž tudi plačevali
               cestnino za ta predor.</p>
               <p>Glede stanovanj, ki si jih je generacija, nekdaj aktivna, zgradila morda tudi iz
               sredstev ZPIZ-a, pa točno vem, da si jih je tudi ta ista generacija po Jazbinškovem
               zakonu lepo razdelila med seboj v enem aktu največje znotraj generacijske
               solidarnosti, ki jo je ta narod kdaj videl, in s tem ostale generacije, ki smo prišle
               za njo, prikrajšala. Ampak v redu. Na to smo nekako pozabili, čeprav mene seveda vsak
               mesec, ko moram plačati svoj obrok hipotekarnega kredita, pogreje in se spomnim na
               to.</p>
               <p>Tudi tisti, ki trdite, da bi se dalo rešiti breme te krize na način varčevanja,
               mislim, da tukaj niste pravilno predstavili vseh podatkov. Če je res, da je
               nepobranih prihodkov za 840 milijonov dolžnikov ZPIZ-u, je seveda treba vedeti, da ta
               znesek ne zadostuje niti za izplačilo pokojnin za tri mesece.</p>
               <p>Skratka, o čem mi sedaj tu govorimo? O kakšnih rezervah, ki bi se jih dalo narediti?
               Tudi težko razumem govorjenje in nasvete o tem varčevanju s strani nekoga, ki je svoj
               čas vodil prometno ministrstvo ali pa je vsaj njegova stranka desetletja dolgo to
               področje obvladovala, vodila in sodelovala pri njem. Vemo, kakšni so bili tam
               prihranki oziroma kakšne so bile tam investicije in poroštva države, ki jih bom jaz
               in tudi moji otroci najbrž da še vedno odplačevali.</p>
               <p>Ravno tako velja omeniti te nasvete najboljšega bivšega ministra za gospodarstvo o
               tem, kako bi bilo treba spodbuditi gospodarstvo, da bi se viri proračuna povečali.
               Najbrž, ne vem, podobno kot na način ukinitve davka na plače, za katerega vemo, da ga
               je več kot polovica šla v menedžerske odkupe, v povišanje profitov, le manjši delež
               pa v investicije. Na tak način očitno ni šlo. Zato bom tudi te nasvete vzel z veliko
               veliko rezervo.</p>
               <p>Govoriti, da je pri nas 120 tisoč brezposelnih, ravno tako ni res. Nekaj čez 100
               tisoč jih je. To kolega Pojbič kot podpredsednik Odbora za socialo seveda ve.
               Govoriti o tem, kakšno odpravnino je dobil gospod Kramar, je nesmiselno ob tem, da
               smo vsi tukaj sedeli v tej dvorani in sprejeli tudi zakon, ki je to odpravnino zelo
               omejil. Kolega Trofenik je ta zakon predlagal. Govoriti o tem, da ta vlada nič ne
               naredi za varčevanje. Zakaj se pa potem tako krešejo mnenja o smiselnosti in
               smotrnosti naložbe v TEŠ 6? Zato, ker je to ogromna naložba, ogromna naložba, ki bo
               obremenila državljane te države še za desetletje naprej. Smiselno se je prepričati,
               da gre za pravo naložbo in bodo sredstva pravilno naložena in se bodo obrnila in ne
               bo treba čez desetletje obžalovati, da smo se lotili take naložbe. Zato je treba
               dobro premisliti.</p>
               <p>Jaz moram reči, da sem bil mnogo bolj kot pri tem amandmaju v skušnjavi, da podprem
               amandma, ki govori o brezplačnih vrtcih. Ker se mi zdi, če kje, moramo seveda
               nalagati v svojo bodočnost. Vztrajati pa pri amandmaju, ki bo zgolj samo upokojencem
               dvignil pokojnine za polovico, vse ostale transferje pa pustil na tistem mestu, kjer
               so, je pa skrajno nesolidarno.</p>
               <p>Pred leti sem zasledil, da je DeSUS nastopil pod sloganom Za vse generacije. Pa kaj
               še, za vse generacije, lepo vas prosim! Če bi bilo temu tako, bi se morali vložiti
               amandmaje k vsem členom tega zakona, pa primer žal ni tak. Ob varčevalnih ukrepih, ki
               so najbrž možni in dajanju Grčije in našega poroštva njej, za primer se mi zdi hecno
               to poslušati od ljudi, ki najbrž bodo ravno tako morali priznati, da so prednosti
               skupnega evropskega trga in odprtega gospodarstva in skupne valute mnogokrat večje
               kot pa to jamstvo in poroštvo, ki smo ga morali dati.</p>
               <p>Kdor pa v to ne verjame, naj si pogleda primer ozkotirnega razmišljanja o
               gospodarstvu. Recimo, nujnost, da bom tako rekel, slovenskega lastništva obeh
               največjih slovenskih pivovarn in kam nas je to pripeljalo - kako zdaj stojita ti dve
               pivovarni, v kakšnih škripcih in zaradi česa in kdo je največ od tega profitiral in
               kdo je hotel imeti tudi politično in medijsko korist od tega. Iz teh zgodb bi se
               morali nekaj naučiti, preden začnemo deliti levite.</p>
               <p>Tudi govoriti o tem, da bodo višje pokojnine spodbudile domačo potrošnjo in da bo
               potem gospodarstvo lažje teklo naprej. Zelo kratkovidno. Če bi bilo to tako
               enostavno, bi zvišali vse socialne transferje in bi se ta denar zavrtel. Ampak stvari
               v ekonomiji ne funkcionirajo tako enostavno. Govoriti tudi o tem, da so višje
               pokojnine nujne zato, da bodo upokojenci lahko pomagali tudi ostalim generacijam, ki
               še vedno visijo na njihovih plečih - seveda visijo. Za vsak evro več, ki gre za
               pokojnine, je evro manj za vrtce. Za vsak evro več, ki gre za pokojnine, je evro manj
               za najemna stanovanja za mlade družine. In dokler bodo morale biti pokojnine višje v
               primerjavi z ostalimi socialnimi transferji in se bodo morale usklajevati več, kot pa
               se bodo ostali socialni transferji, bodo ljudje tudi po 30. letu še živeli doma. To
               so predstavniki političnih upokojencev pravzaprav želeli, saj zato pa so upokojencem
               dali nekaj denarja več, da bodo lahko skrbeli še za te otroke, da jih bodo ohranjali
               v odvisnosti.</p>
               <p>Ko je kolega Jurša govoril o primeru starejšega gospoda, ki bi ob pogledu na svoj
               izpisek iz pokojnine najrajši umrl, je treba povedati, da je takih primerov več tudi
               v drugih starostnih skupinah. V primeru mladih ljudi, ki zaslužijo povprečno plačo,
               pa to pomeni, da imajo dobro plačo. Ker povprečna plača za mladega človeka je prej
               redkost kot kaj drugega. Treba je povedati, ko mlad človek odšteje stroške za
               hipotekarni kredit ali pa za najem stanovanja in ostale življenjske stroške, pogleda,
               kaj mu je ostalo, in se odloči namesto za otroka, raje za kontracepcijsko sredstvo,
               ker samo toliko mu je še ostalo. In ravno tako, v tistem trenutku vsakič najbrž z
               grenkobo pomisli, da on sicer ne umira, njegov rod za njim pa, ker denarja za tak
               luksuz, kot so otroci, ni. Tako, da jaz srčno upam, da tak amandma ne bo šel skozi,
               ker, če bo šel, bomo, boste na tak način pojedli prihodnost svojih otrok, vnukov,
               pravnukov. Če se komu to zdi dobro, naj se mu v grlu zatakne čim prej.</p>
            </sp>
            <sp xml:id="SDZ5-Redna-22-2010-11-16.sp121">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa ministrica.</p>
            </sp>
            <sp xml:id="SDZ5-Redna-22-2010-11-16.sp122">

               <speaker>MARIJAN POJBIČ:</speaker>

               <p>Replika.</p>
            </sp>
            <sp xml:id="SDZ5-Redna-22-2010-11-16.sp123">

               <speaker>PODPREDSEDNIK FRANCE CUKJATI:</speaker>

               <p>Izvolite, imate repliko.</p>
            </sp>
            <sp xml:id="SDZ5-Redna-22-2010-11-16.sp124">

               <speaker>MARIJAN POJBIČ:</speaker>

               <p>Spoštovani gospod predsednik, hvala lepa za besedo.</p>
               <p>Ker sem bil z imenom in priimkom omenjen, moram povedati gospodu kolegu, ki me je
               omenjal, da bi bilo dobro, da bi bil včeraj zvečer v parlamentu, ko sem postavljal
               poslansko vprašanje v zvezi z brezposelnostjo v tej državi, kjer sem tudi navedel
               razloge, zakaj trdim, da je v Sloveniji več kot 120 tisoč brezposelnih. Ampak, ker je
               verjetno spal doma, namesto da bi bil tukaj v parlamentu, tega odgovora ni mogel
               slišati.</p>
               <p>Druga stvar. Ni mogoče razumeti, da lahko nekdo izmed poslancev razpravlja na tak
               način, ko trdi, da je en evro več za pokojnine evro manj za otroke, evro manj za
               družine in tako naprej. To je neokusna razprava. Dejstvo je, da, če bi ta država
               racionalno upravljala z državnim proračunom, bi bili lahko vsi zadovoljni. Res pa je,
               da bi ta država morala vedeti, kaj je prioriteta. Za to državo, za to državo, to
               vlado in to koalicijo zagotovo ne bi smela biti prioriteta vse tisto, kar smo danes
               našteli. Zapravljanje denarja za tajkunizacijo, zapravljanje denarja za Ljubljansko
               banko, zapravljanje denarja za Grčijo, zapravljanje denarja za letalske vozovnice,
               zapravljanje denarja za Dimičevo in tako naprej. Cel kup je takih razlogov, da smo
               lahko tisti poslanci, ki se s tako razpravo ne strinjamo, zaskrbljeni. Če bomo tako
               razmišljali v tej državi in Državnem zboru, je velikansko vprašanje, kam bo prišla ta
               država in koliko časa bodo državljani še lahko normalno živeli v tej državi.</p>
               <p>Po vseh teh odločitvah te vlade in po vseh teh odločitvah o zamrznitvi in tako
               naprej, na koncu koncev lahko z vso verjetnostjo trdim, da je že marsikdo v tej naši
               državi Republiki Sloveniji zelo zelo ogrožen. To je tisto, kar je velikanska napaka
               in kar je, bom rekel, nesprejemljivo za sedanjo vlado in to koalicijo in da
               koalicijski poslanci razpravljajo na tak način, kot je gospod Rožej razpravljal zdaj,
               da je en evro za upokojence evro manj za družino pa manj za otroke. S tem je pa
               presegel vsako mejo dobrega okusa. Zato verjamem, da je v tem parlamentu zelo malo
               takih poslancev, ki bi na tak način razmišljali. Hvala lepa.</p>
            </sp>
            <sp xml:id="SDZ5-Redna-22-2010-11-16.sp125">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite, imate besedo!</p>
            </sp>
            <sp xml:id="SDZ5-Redna-22-2010-11-16.sp126">

               <speaker>IRMA PAVLINIČ KREBS:</speaker>

               <p>Spoštovani podpredsednik, spoštovane poslanke, poslanci!</p>
               <p>Seveda odraža razprava poslank in poslancev tudi ob tem amandmaju in ob tem zakonu
               vzdušje, ki smo mu priča ravno med našimi ljudmi, ravno zaradi tovrstnega
               razpravljanja nas, ki imamo odgovornost v odločevalskem procesu, da v razmerah, v
               katerih smo, v tej državi najdemo uravnotežene rešitve. Vsak ima svoj pogled, svoje
               potrebe, svoja prizadevanja in najbolj odgovorna je Vlada in najbolj odgovorna je
               koalicija, da najde ravnotežje med temi različnimi interesi.</p>
               <p>Ob tem amandmaju je bilo izrečenih veliko besed, glede katerih bi želela v
               nadaljevanju izreči par pojasnil, ki postavljajo te besede v drugo luč. Mislim, da bo
               jutri nesporno priložnost, da bomo vsem vam pristojni ministri pokazali, da ne samo,
               da smo izjemno veliko morali varčevati tako na materialnih stroških, kot na
               prioritetnih projektih, ampak mogoče programski proračun take slike ne pokaže, zato
               je na nas in vsaj jaz se bom jutri zelo potrudila, da boste videli, koliko pravzaprav
               smo morali od leta 2008 do leta 2010 na posameznih proračunskih postavkah zmanjšati
               potrebna sredstva pa jih usmeriti v tisti del, ki lahko, rečemo, da bodo pomenila
               dodano vrednost pri delu. Tako, da ne o tem, želim seveda polemizirati s tistim
               delom, ki je danes absolutno želel zanikati in na en način predstaviti situacijo
               zamegljeno.</p>
               <p>Spoštovane poslanke in poslanci! Pol tega zakona se dotika plač in prejemkov javnih
               uslužbencev. Besede, ki so jih spoštovani kolegi, predstavniki DeSUS-a, izrekali, da
               upokojenci ne bodo žrtve javnega sektorja, se slišijo izpred pol leta, ko smo
               napovedali program varčevanja nujnega na področju politike plač v javnem sektorju, da
               javni uslužbenci ne bodo žrtve realnega sektorja. Hujskanje ene skupine proti drugi,
               kjer so seveda vse te skupine porabniki proračunskih sredstev, je slabo. Ni dobro.
               Javni uslužbenci glede na ukrepe, ki so v tem interventnem zakonu, seveda ne delijo
               usode upokojencev, so glede na stabilne prihodke upokojencev v slabšem položaju.
               Kajti politika plač za leto 2011 je v interventnem zakonu za funkcionarje, vsi točno
               veste, nadaljevanje znižanja plač funkcionarjev za 4 % od leta 2009, 2010 in 2011.
               Tudi v letu 2011 je to edina kategorija, ki se jim dejansko osebni prejemki vključno
               s pravosodnimi funkcionarji plače znižujejo še naprej. Glede javnih uslužbencev. V
               letu 2011 ne bodo deležni 2 % sredstev za redno delovno uspešnost. Zmanjšan bo obseg,
               ki ga bodo imeli proračunski uporabniki na razpolago za plačilo povečanega obsega
               dela. Plačna nesorazmerja ne bodo odpravljena. Kar spomnite se, spoštovani
               predstavniki DeSUS-a, za 50 milijonov smo deset dni v tej državi trpeli stavko
               javnega sektorja, ker je Vlada sporočala, da ne more zagotoviti sredstev za povišanje
               plač v tem obsegu in da ni pravično in pošteno glede na situacijo, ki je v tej
               državi, in kup drugih argumentov. Pet mesecev smo vodili socialni dialog. Torej, ne
               samo neizvedba povišanja plač, regres bo že tretje leto nižji, kot je v Zakonu o
               delovnih razmerjih določen kot minimalni regres, pa so javni uslužbenci na to v
               5-mesečnih pogajanjih vendarle pristali. Ne samo ta del, ki pomeni slabši položaj
               javnih uslužbencev glede na v zakonih določene pravice, v kolektivni pogodbi
               dogovorjene pravice, proračunski uporabniki bomo morali na stroških dela, takšni so
               danes naši proračuni, znižati le-te še za dodatnih 5 %. Ko smo mi na našem
               ministrstvu naredili analizo, kako lahko to dosežemo, vam bom predstavila jutri, da
               boste videli, kako kruto je varčevanje, če želiš ohraniti razvojne prioritete
               ministrstva, moraš pa znižati te stacionarne stroške. In takšne proračune imamo danes
               na področju javnega sektorja. In to ni prvo leto, spoštovane poslanke in poslanci.
               Spomnite se lani in poglejte si, danes je Umar napovedal rast plač v javnem sektorju
               v letu 2010. Za 350 milijonov evrov smo lani ustavili naraščanje stroškov dela zaradi
               plačne reforme in ostalih v zakonu določenih pravic z dogovorom s sindikati javnega
               sektorja. Za 350 milijonov so se že v lanskem letu javni uslužbenci čutili
               prikrajšane glede na zakonsko določene in dogovorjene pravice. Rast plač je 0,9 % v
               javnem sektorju glede na zadnjo napoved Urada za makroekonomske analize in razvoj
               glede na varčevalne ukrepe. Napovedana je bila, če ne bi ukrepali, krepko čez 7, 8 %
               rast plač. Javni uslužbenci imajo seveda občutek, da so neupravičeno žrtve razmer v
               realnem sektorju, ker takih razmer niso povzročili. In to drži. Prenapihnjeni
               kapitalski trgi in kapital, ki je vseobsegajoč, pravzaprav drži v šahu svet, drži v
               šahu gospodarstvo, drži v šahu znižanje gospodarskih moči. In temu smo v Sloveniji
               priče še zaradi drugih stvari, ki jih ni zakrivila ta vlada, in je to današnje
               politično obračunavanje vizavi sporočilu državljanom bistveno manj primerno.</p>
               <p>In še enkrat, torej, polovica tega zakona, spoštovane poslanke in poslanci, za tiste,
               ki ga boste zavrnili, je posledica 5 mesecev trajajočih pogajanj vendarle uspešno
               sklenjen dogovor z javnimi uslužbenci. Pred tednom dni smo objavili, da se je od 163
               tisoč 708 javnih uslužbencev, za katere velja kolektivna pogodba za javni sektor, z
               ukrepi, ki so danes pred vami, v zakonu, del pa je bil seveda, ker se je nanašal na
               kolektivno pogodbo, objavljen kot aneks številka 4 h kolektivni pogodbi, glede na
               predložene pristopne izjave, ki smo jih prešteli, strinjalo 75 tisoč 675 članov
               reprezentativnih sindikatov, tako s področja pravosodja, delavcev univerze, delavcev
               zdravstvene nege, zdravstvenega, socialnega varstva, policijskega sindikata
               Slovenije, delavcev v vzgoji, izobraževalni in raziskovalni dejavnosti ter delavcev v
               izobraževanju, znanosti in kulturi Slovenije. Ti ukrepi v interventnem zakonu kažejo
               na izjemno razumevanje javnih uslužbencev, da ni mogoče rasti, višati in tudi ne v
               tem delu usklajevati plač z rastjo življenjskih stroškov, vsaj ne v letu 2011. Smo pa
               ves čas v teh zahtevnih pogajanjih, spoštovane poslanke in poslanci, s strani Vlade
               zagotavljali... <stage>/ nemir v dvorani/</stage></p>
            </sp>
            <sp xml:id="SDZ5-Redna-22-2010-11-16.sp127">

               <speaker>PODPREDSEDNIK FRANCE CUKJATI:</speaker>

               <p>Gospa ministrica, samo moment.</p>
               <p>Prosil bi poslanke in poslance, pa tudi goste, ki niso poslanke in poslanci, če
               želite razpravljati, prosim, da stopite na hodnik.</p>
            </sp>
            <sp xml:id="SDZ5-Redna-22-2010-11-16.sp128">

               <speaker>IRMA PAVLINIČ KREBS:</speaker>

               <p>V delu pogajanj se je Vlada z vso resnostjo zaradi načela enakega obravnavanja v
               odnosu do ostalih velikih prejemnikov transferjev iz javnih blagajn zavezala, če bi v
               parlamentarni obravnavi na kakršenkoli način glede usklajevanja posameznih odhodkov
               prišlo do drugačne obravnave, da bo tako obravnavo zagotovila tudi za javne
               uslužbence. Oni so se namreč v procesu usklajevanja za leto 2011 strinjali, da
               usklajevanja ni. Tako da zaveza Vlade je tu jasna. Mislim, da je tudi pravilna.
               Kajti, kot je bilo danes že povedano, več kot 4 tisoč javnih uslužbencev dobiva
               minimalno plačo. Razumevanje tudi teh za tako politiko plač, kot je danes v
               interventnem zakonu in kot je bila v aneksu številka 4, torej v spremembi kolektivne
               pogodbe, je izkaz velikega razumevanja pomembnega dela slovenskih prebivalcev,
               zaposlenih v javnem sektorju, za razmere, v katerih smo.</p>
               <p>Spoštovane poslanke in poslanci, prosim, da, kot ste velikokrat rekli, spoštujete
               socialni dialog tudi s tem, da potrdite besedilo interventnega zakona. Hvala lepa.
            </p>
            </sp>
            <sp xml:id="SDZ5-Redna-22-2010-11-16.sp129">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Godec, v naslednjem trenutku se lahko prijavite, niste pa bili citirani. Aha,
               imate proceduralni predlog.</p>
               <p>Izvolite!</p>
            </sp>
            <sp xml:id="SDZ5-Redna-22-2010-11-16.sp130">

               <speaker>JOŠKO GODEC:</speaker>

               <p>Spoštovani gospod podpredsednik, prosil bi vas, če lahko gospo ministrico opozorite,
               naj drugič pride malo prej, pa bo imela splošno razpravo takrat, ko smo vsi skupaj,
               zdaj smo pri amandmajih. Kajti vse tiste primerjave, ki jih je navedla o poslanski
               skupini, so bile prej v številkah mojih poslanskih kolegov dobro izrečene in
               povedane. Zdaj smo pa pri amandmajih, ki imajo čisto malo drugo vsebino.</p>
               <p>Gospodu Jelinčiču bi zdaj samo še toliko povedal, da je bil na 19. strani 11. člen
               napačno tehnično realiziran in 21. člen je bil izpuščen, tudi 39. člen, zaradi tega
               je bil dan umik tega iz moje strani. Hvala lepa.</p>
            </sp>
            <sp xml:id="SDZ5-Redna-22-2010-11-16.sp131">

               <speaker>PODPREDSEDNIK FRANCE CUKJATI:</speaker>

               <p>Želi še kdo razpravljati o 4. členu in treh amandmajih k temu členu? Ja, vidim roke.
               Odpiram prijavo. Prijava teče.</p>
               <p>Gospod Grill, izvolite, imate besedo.</p>
            </sp>
            <sp xml:id="SDZ5-Redna-22-2010-11-16.sp132">

               <speaker>IVAN GRILL:</speaker>

               <p>Hvala lepa.</p>
               <p>Da ne pozabim, glede na to, da ministra Križaniča ni tukaj, mi bo mogoče v
               nadaljevanju gospa državna sekretarka odgovorila, kajti v svoji razpravi je gospod
               Križanič navedel, da je bil sprejet tisti zakon, ki naj bi visoke odpravnine tudi
               obdavčil. Pa me zdaj zanima, vsaj tega podatka nisem zasledil, ali je gospod Kramar,
               ki je dobil milijon evrov odpravnine, od tega milijona plačal davek oziroma koliko mu
               je ostalo. Kajti ravno ta gospod Kramar je eden tistih najbolj odgovornih, da se
               danes sooča Nova Ljubljanska banka s potrebo po dokapitalizaciji, kajti on je bil
               tisti, ki je odobraval kredite tajkunom, vsem tistim nasedlim naložbam, vsem tistim,
               ki so v bistvu poskušali oplenit tisto, kar je ta družba ustvarjala desetletja in
               desetletja. Če bi bilo kaj pravično, bi bilo to, da bi ta vlada v teh dveh letih, če
               ne kaj drugega, pripravila takšen interventni zakon, ki bi ga, verjamem, da bi ga,
               podprli vsi tukaj, da bi vsako tako premoženje, ki je bilo ustvarjeno na
               netransparenten način, brez nekih dokazljivih sledi ali ozadij, bilo možno vzeti. Jaz
               sem prepričan, da se danes ne bi soočali s težavami, ali našim upokojencem zagotoviti
               takšno pokojnino, da bi jim omogočala vsaj tisti minimum preživetja, in pa seveda
               tudi vsem tistim, ki so danes na robu socialnega dna.</p>
               <p>Žal je bilo v preteklosti vedno tako in očitno je tako danes in bo tudi v prihodnje,
               da se najlažje jemlje tistemu, ki se lahko najmanj brani. "Udri po siromaku," so
               rekli včasih. Takšna skupina so upokojenci, tisti, ki so že zdaj prepuščeni sami
               sebi, da res komaj preživijo iz meseca v mesec, ne vedo, ali bodo preživeli, ali se
               res lahko ponavljajo, da je bolje, da bi umrli. Ampak to je do njih krivično. Delali
               so desetletja in desetletja, pravično plačevali v blagajno, danes pa nimajo take
               pokojnine, da bi jim omogočala preživetje. Ampak žal niso samo upokojenci tisti. Jaz
               sem bil danes zgrožen, ko sem zasledil v časopisu, da zaposleni v Vegradu, ki naj bi
               dobili neko izplačilo iz jamstvenega sklada na svoje račune, pa se jim je ta račun v
               trenutku spraznil, ko je banka pobrala vse tiste obveznosti, ki so jih imeli do
               takšnih ali drugačnih kreditov, ki jim jih je Vegrad v času njihovega dela seveda
               odtegoval, ni pa posredoval naprej. In to je res tista katastrofa, da ta družba, ta
               vlada, ta koalicija nima volje, moči, seveda tudi želje, da bi sprejela takšne
               ukrepe, takšno zakonodajo, ki bo tiste, ki so za to odgovorni, poklicala na
               odgovornost. Danes pa gospa Hilda Tovšak verjetno v tistih svojih palačah, z jahtami,
               z ne vem koliko premoženja, seveda z neke distance opazuje katastrofo vseh teh ljudi.
               In rešitev vsega tega s tem interventnim zakonom danes, če bi bila to res neka končna
               rešitev, bi mogoče človek še celo razumel, ampak jaz se bojim, da to ne bo dovolj.
               Danes jemljemo še nekaj mogoče upokojencem in tistim najnižjim, ki so. Kaj bomo pa
               vzeli drugo leto? Gospodarske napovedi, kakršne so za naslednje leto, so še
               slabše.</p>
               <p>Zato, spoštovana Vlada, spoštovana koalicija, začnimo razmišljati ali pa predvsem vi
               imate to odgovornost, kako spremeniti trend v prihodkovnem delu proračuna oziroma
               vseh treh blagajn. Tam moramo iskati rešitev. Jaz bi bil presrečen, pa verjetno
               marsikdo, da bi danes imeli interventni zakon, ki bi obravnaval, koliko bomo na novo
               zaposlili ljudi, in ni samo 110 tisoč nezaposlenih v Sloveniji, kot statistika
               prikazuje, pa že to je katastrofa. Dajmo mi v tej kvoti 110 tisoč upoštevati tudi
               tiste zaposlene, ki so na papirju še zaposleni, ki že od maja meseca niso dobili
               plače, pa bo verjetno ta številka takšna, kot jo je Vlada napovedala, da naj bi bilo
               konec leta 2010 140 tisoč nezaposlenih. In danes oziroma večkrat je moč slišati,
               kakšen je bil uspeh te koalicije, te vlade, da nimamo 140 tisoč nezaposlenih, da jih
               imamo samo 100 tisoč. Lepa tolažba je, da si zastaviš nek res katastrofalen cilj,
               potem pa, ko ga dosežeš, je mogoče nekoliko boljše, ampak še zmeraj katastrofalen, se
               pa v bistvu na ta način skušaš izkazovati za nekega odrešitelja tega naroda. Zato še
               enkrat, dajte razmišljati, koalicija, predvsem pa Vlada, sprejemajte takšne
               interventne zakone, ki bodo zagotavljali nova delovna mesta. To je tisto, da bomo mi
               blagajne na ta način lahko polnili, kajti potem ne bo moč več nobenemu nič vzeti, če
               se bo takšen trend nadaljeval. Ali pa bo naslednje leto interventni zakon, da bodo
               upokojenci imeli prepoved iti v trgovino, da ne bodo mogli še tistih nekaj evrov, če
               jim bo ostalo, zapraviti.</p>
               <p>Zato mislim, da je takšen amandma, ki smo ga mi predlagali, pošten, res pošten do
               upokojencev. Pustimo, da imajo vsaj tisti minimalen znesek, ki ga še prejemajo, pa že
               to imajo težave s preživljanjem, da se jim ne bi še tisto vzelo, kar je. Pa seveda
               tudi tistim, ki dobivajo transfere na upravičen način, pa mogoče nekoliko več
               pozornosti za tiste, ki pa dobivajo transfere na nepravičen način. Koliko je takšnih?
               Veliko. Res je, da jih je težko dokazati, ampak z dobro voljo bi se marsikaj dalo. Pa
               že danes sem enkrat omenil, koliko sive ekonomije imamo v Sloveniji. Pokažite tam nek
               napredek, da se tam pobere denar, kjer je. Poglejte, kje je. Tudi lestvica stotih
               najbogatejših, ki je v Menedžerju objavljena, jaz sem prepričan, da jih je vsaj 50
               takih, ki bi se jih z neko sistemsko zakonodajo dalo prevetriti, pa marsikakšen, ne
               samo milijon evrov, mogoče nekaj 100 milijonov evrov bi se dalo dobiti od tam, kjer
               je bilo odvzeto. In ko bomo enkrat to dosegli, mislim, da bo ta družba mogoče res
               imela nek optimizem za naprej, da bomo postali demokratična država. Hvala lepa.</p>
            </sp>
            <sp xml:id="SDZ5-Redna-22-2010-11-16.sp133">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javila gospa sekretarka.</p>
               <p>Izvolite.</p>
            </sp>
            <sp xml:id="SDZ5-Redna-22-2010-11-16.sp134">

               <speaker>MATEJA VRANIČAR:</speaker>

               <p>Hvala lepa za besedo.</p>
               <p>Postavljeno mi je bilo konkretno vprašanje in bi želela odgovoriti. Žal je moj
               odgovor lahko zgolj načelne narave. Podatki o plačilu davka posameznika so namreč
               davčna tajnost, zato s temi podatki ne razpolagam in vam ne morem odgovoriti
               konkretno na vprašanje, ali je gospod Kramar davek plačal ali ne. Zagotovim pa lahko,
               da zakon o plačilu tega posebnega davka na izjemne prejemke zahteva izpolnjevanje
               dveh pogojev za to, da je davek treba obračunati. Po eni strani mora izplačevalec
               dohodka, torej podjetje, imeti koristi oziroma biti udeleženo v ukrepih, ki jih je za
               blažitev gospodarske krize sprejela država. Po drugi strani mora biti odpravnina
               višja od nekih običajnih standardov, ki so bili z zakonsko določbo postavljeni. In v
               primeru Nove Ljubljanske banke lahko ugotovimo, da je bil prvi pogoj izpolnjen in
               tudi v bistvu drugi pogoj glede na v javnih občilih postavljene oziroma objavljene
               podatke.</p>
               <p>Želela pa bi opozoriti, da je bilo v isti sapi, ko ste govorili, gospod Grill, o
               odpravninah, ste omenjali tudi institut odvzema neupravičeno pridobljenega
               premoženja. Gre za dva popolnoma različna instituta, dva popolnoma različna primera,
               ki jih je treba tudi ločeno obravnavati in tudi tega drugega odvzema neupravičeno
               pridobljenega premoženja se je Vlada lotila in bo predvidoma v naslednjem letu
               predstavila Državnemu zboru konkretne predloge ukrepov. Hvala lepa.</p>
            </sp>
            <sp xml:id="SDZ5-Redna-22-2010-11-16.sp135">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Luka Juri, izvolite, imate besedo.</p>
            </sp>
            <sp xml:id="SDZ5-Redna-22-2010-11-16.sp136">

               <speaker>DR. LUKA JURI:</speaker>

               <p>Hvala lepa.</p>
               <p>Uvodno se je treba spomniti, da v Sloveniji k sreči živimo v sistemu, kjer velja
               solidarnost v pokojninskem sistemu, kjer tisti, ki trenutno delamo, polnimo
               pokojninsko blagajno za tiste, ki so trenutno upokojeni. Marsikje drugje velja sistem
               skladov in v času te krize so drugje ljudje izgubili tudi polovico denarja, ki so ga
               z leti privarčevali, da so si lahko izplačevali pokojnino, ker so pokojninski skladi
               kot drugi vzajemni skladi izgubili na vrednosti. Denar, ki je bil tam vložen v
               papirju, je izpuhtel in kar naenkrat so imeli samo še polovico tiste pokojnine, za
               katero so varčevali desetletja. Medtem ko se torej drugod ljudje soočajo s takšnimi
               težavami, da je od tiste vreče, ki so jo nakopičili v celotnem delovnem obdobju,
               sedaj kar naenkrat ostala le še polovica, se v Sloveniji pogovarjamo o tem, za koliko
               bomo poviševali pokojnine. Ker pri tem amandmaju se pogovarjamo o tem, za koliko bomo
               povišali pokojnine – ali za toliko, kolikor je v času krize predlagala Vlada, torej
               ali bomo usklajevali le za 25 % ali za 50 %, kot smo slišali s strani opozicije, ali
               pa morda za več. Ne pogovarjamo se več niti o zamrznitvi, ampak le o tem, za koliko
               bomo povišali pokojnine.</p>
               <p>Ni treba, da kolegi iz opozicije odkimavate z glavo, dejstvo je, da se pogovarjamo o
               tem. In v kolikor se ne pogovarjamo o povišanju pokojnin z usklajevanjem, pa prosim
               na to repliciranje. Predsedujoči, izzivam kolege in povejte, da se ne pogovarjamo o
               tem, da se bodo pokojnine povečale. Točno o tem se pogovarjamo! Seveda lahko potem
               interpretiramo tako, kot želimo, ampak dejstvo je, da se pogovarjamo o tem, da bo
               pokojnina višja, in vprašanje je, za koliko. In o tem se pogovarjamo še vedno v letu,
               ko počasi izhajamo iz krize. In da se lahko o tem na takšen način pogovarjamo, je
               tudi zasluga te vlade, ki trenutno vodi Slovenijo, te vlade, ki je uspela močno
               zajeziti socialne razlike oziroma jih je uspela zmanjšati, in te vlade, ki je v času
               krize uspela zmanjšati nivo revščine v naši državi.</p>
               <p>Vidim, da se kolegi iz opozicije s tem ne strinjajo, ampak to so dejstva. Jaz
               razumem, da so morda lahko moteča, jaz ne vem, zakaj. Jaz mislim, da se lahko vsi
               veselimo tega, da je tej vladi uspelo zmanjšati nivo revščine v tej državi, kot je
               prejšnji vladi uspelo marsikaj dobrega. In takrat, ko je uspelo kaj dobrega, smo se
               lahko vsi veselili. Mislim, da bi bilo dobro in da bi ta država potrebovala nekaj
               pozitivnosti tudi s strani opozicije, da bi se tudi z nami lahko veselila takšnega
               uspeha.</p>
               <p>Rad bi pa poudaril zanimivost, da, medtem ko izgubljamo ure in ure časa, je prav, da,
               ker konec koncev, saj smo Državni zbor in smo za to, da se o tem pogovarjamo, o
               vprašanju pokojnin, kjer je seveda veliko ljudi, ki nas najverjetneje tudi sedaj
               gledajo, ki so upokojeni in ki sodelujejo na volitvah, torej prinašajo glasove, pa
               nismo porabili sekunde časa za to, da bi se pogovarjali o drugem, prav tako pomembnem
               členu in amandmaju, ki ga je predlagala opozicija, in to je vprašanje zamrznitve
               glede zakona o vrtcih. Ker se o tem amandmaju trenutno ne pogovarjamo, vem, da me bo
               predsedujoči na to opozoril, zato bom kmalu zaključil s to povezavo. Ampak je
               zanimivo. Zakaj? Zato, ker štiri- ali petletni otroci, ki se nahajajo v 3. členu tega
               zakona, nimajo volilne pravice in zato so zelo nezanimivi za ljudi, ki sedimo v
               Državnem zboru, medtem ko pa so upokojenke in upokojenci bistveno, bistveno
               zanimivejši.</p>
               <p>Slišali smo, da je treba zagotoviti vsaj tisti minimum preživetja, brez da bi
               postavili določeno osnovo in da bi argumentirali, kaj ta minimum preživetja je.
               Najverjetneje, če bi se pogovarjali, kot smo se lani, o uskladitvi na 50 %, bi
               slišali, da je treba zagotoviti najmanj minimum preživetja pri 75 %. Če bi se
               pogovarjali o 75 %, bi slišali iz opozicije, kot je seveda razumljivo v neki
               dinamični dialektiki, da je treba zagotoviti 100 % usklajevanje. In tako naprej. Tako
               da predlagam, da pustimo takšne demagoške razprave in si raje odgovorimo na
               vprašanje, na kakšen način bomo, točka ena, zagotovili stabilnost našega proračuna,
               točka dve, zagotovili uspešen izhod iz krize, in točka tri, zagotovili socialno
               kohezivnost in nadaljnje zmanjšanje revščine v naši državi. Ko bomo na te tri točke
               odgovorili, mislim, da bomo naredili največ, kar lahko v tej današnji razpravi. Hvala
               lepa.</p>
            </sp>
            <sp xml:id="SDZ5-Redna-22-2010-11-16.sp137">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Majhenič.</p>
            </sp>
            <sp xml:id="SDZ5-Redna-22-2010-11-16.sp138">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Glejte, ni se pobralo davkov za 320 milijonov, 130 tisoč delavcem se ni plačalo
               prispevkov v pokojninsko blagajno. Z vloženimi depoziti v Ljubljansko banko gre za
               prikrito sanacijo. Reševanje problema Grčije in stabilnost evra, razna poroštva,
               nedosledno izvajanje finančne discipline. Gospodarski kriminal je letos oškodoval
               državo za več kot pol milijarde evrov. Korupcija je lani Slovenijo stala več kot
               milijardo evrov. Vse to in še marsikaj se ne bi smelo zgoditi.</p>
               <p>Zamrznitev pokojnin ni tisto, kar rešuje državo iz krize, je pa tisti del, ki bo iz
               revežev naredil prave siromake. To, da se na revežih lomijo kopja, je odraz
               neodgovorne socialne politike. Vlada se loteva stvari na napačnem koncu. Imamo za 320
               milijonov neplačanih prispevkov, ki bi jih pravna država morala pobrati. In kaj
               pomaga zviševanje starostne dobe za upokojitev, če podjetja ne plačujejo prispevkov,
               če ni nadzora in jim ne pride do živega noben zakon. Dokler nas bodo spremljale
               zgodbe, da se v nekem podjetju že 15 let ne plačuje regresa in da so tako
               prestrašeni, da si o tem niti ne upajo govoriti, in da se več mesecev ne plačuje
               plač. Kako je mogoče, da imajo delavke v nekem podjetju več let že 1. julija preko
               200 nadur, da delajo po 16 ur na dan in da se jim nadur ne izplačuje? Vedno bolj se
               zamegljuje in prikriva odločitve, ki posegajo v milijardne številke, z zgodbicami, ki
               se pri narodu pač na nek način primejo.</p>
               <p>Zdaj je aktualen TEŠ 6, za katerega se tako ognjevito borita kar dve koalicijski
               stranki, za katerega je bila projektantska vrednost 602 milijona evrov in z možnostjo
               vlaganja zasebnega kapitala v energetiko, vendar to ni bilo sprejemljivo, kajti
               takrat bi morala obveljati cena v predvideni kalkulaciji. Gre le za ozek interes
               ljudi, ki zastopajo gospodarsko, socialno, razvojno in okoljsko zgrešen projekt, ki
               energetsko ni nujen, za državo pa je nesprejemljiv.</p>
               <p>Kar se tiče upokojencev, pa ugotavljam, da jim vsi želimo dobro in lepe pokojnine.
               Edino ne vem, zakaj se jim tudi ne pomaga do boljših pokojnin in dostojnega
               življenja, ko smo pa vsi enotni. Očitno nekdo laže in drži figo v žepu, kar pa
               sigurno ne velja za Slovensko nacionalno stranko.</p>
            </sp>
            <sp xml:id="SDZ5-Redna-22-2010-11-16.sp139">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo o 4. členu in amandmajih k temu členu? Ne. Potem prehajamo na 11. člen.
               Tu imamo 3 amandmaje. Želi kdo razpravljati? Vidim roke. Odpiram prijavo o 11. členu
               in treh amandmajih k temu členu. Prijava teče.</p>
               <p>Gospod Ribič, izvolite, imate besedo.</p>
            </sp>
            <sp xml:id="SDZ5-Redna-22-2010-11-16.sp140">

               <speaker>JANEZ RIBIČ:</speaker>

               <p>Hvala za besedo, spoštovani. Spoštovane poslanke in poslanci!</p>
               <p>V predlogu zakona o interventnih ukrepih zaradi gospodarske krize je predlog uvedbe
               11. člena predloga, ki določa, ne glede na drugi odstavek 21. člena Zakona o
               financiranju občin, se del sredstev za sofinanciranje investicij občin iz prvega
               odstavka 21. člena navedenega zakona zagotavlja v letih 2011 in 2012 v višini 4 %
               skupne primerne porabe občin. Zakon o financiranju občin pa v drugem odstavku 21.
               člena določa, da se del sredstev za sofinanciranje investicij v lokalno javno
               infrastrukturo in investicije posebnega pomena za zadovoljevanje skupnih potreb in
               interesov prebivalcev občine, ki so uvrščene v načrte razvojnih programov občinskih
               proračunov, občinam za vsako proračunsko leto zagotovi v višini 6 % skupne primerne
               porabe občin. Nadalje Zakon o financiranju občin v svojih prehodnih in končnih
               določbah v 39. členu določa prehodno obdobje, po katerem se občinam v letu 2011
               sredstva za sofinanciranje investicij zagotavljajo v višini 5 % skupne primerne
               porabe, od leta 2012 pa, kot je določeno v 21. členu, torej v višini 6 %.</p>
               <p>Na sestanku za usklajevanje višine povprečnine, ki je potekal 16. 9. 2010 na
               Ministrstvu za finance, je bilo predstavnikom lokalnih skupnosti predlagano, da se
               povprečnina, temeljni prihodek občin za izvrševanje z zakonom določenih nalog, zniža
               za kar slabih 10 evrov na prebivalca v odnosu na prvotno predviden znesek. Na
               sestanku je bila predlagana tudi rešitev, ki jo predvideva 11. člen Predloga zakona o
               interventnih ukrepih. Občine so omenjenemu predlogu ostro in odločno
               nasprotovale.</p>
               <p>Zaradi trenutne gospodarske situacije bodo tudi lokalne skupnosti trpele občutne
               finančne izgube, ogroženo bo izvajanje zakonskih nalog, v kolikor se uresniči napoved
               znižanja povprečnine za leto 2011. Skrajno nedopustno pa je tudi dejstvo, da država
               predstavnikov lokalnih skupnosti ne jemlje s potrebno resnostjo in odgovornostjo.
               Samo v letošnjem letu je država na občine z zakoni različnih resornih ministrstev
               prenesla veliko obveznosti brez zagotovitve potrebnih finančnih sredstev. Ob tem
               sedaj predlaga še občutno zmanjšanje investicijskih sredstev, kar vodi v neizogiben
               kolaps sistema lokalne samouprave.</p>
               <p>Spoštovane poslanke, poslance ter ostale odgovorne v državi vljudno opozarjam, da so
               občine prezadolžene in več ne zmorejo financiranja najosnovnejših aktivnosti. V
               izogib dodatnemu poslabšanju že tako slabega finančnega stanja v slovenskih občinah
               ostro protestiram proti dodatnemu znižanju finančnih sredstev za investicije, ki v
               skladu z 21. členom Zakona o financiranju občin, občinam pripadajo. Takšna rešitev je
               za občine kot nosilce lokalnega razvoja nesprejemljiva, zato vas pozivam, da se
               predlagani 11. člen zakona o interventnih ukrepih črta, kot predlagamo v Slovenski
               ljudski stranki. Hvala lepa.</p>
            </sp>
            <sp xml:id="SDZ5-Redna-22-2010-11-16.sp141">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Barovič, izvolite.</p>
            </sp>
            <sp xml:id="SDZ5-Redna-22-2010-11-16.sp142">

               <speaker>BOGDAN BAROVIČ:</speaker>

               <p>Hvala lepa.</p>
               <p>Jaz mislim, da ta amandma oziroma amandmaji, toliko jih je danes že bilo za 11. člen,
               da več ne vem, kateri velja, in kateri ne. V bistvu gre pa tu za vitalno vprašanje.
               Namreč 210 občin imamo in verjamem, da vsaka občina zase načrtuje svoj razvoj, ne
               samo iz danes na jutri, ampak da ima veliko občin načrt razvojnih programov, ki sega
               v leto 2010 in tudi v leto 2011 in so že začete investicije. Ko so planirale ali bodo
               planirale oblikovanje proračuna za 2011–2012, so občine že računale na določen
               odstotek skupne primerne porabe v Zakonu o financiranju občin. Ta je bil jasen, 5 % v
               letu 2011 in 6 % v letu 2012. To prinese določen denar, ki pa je skorajda, verjamem,
               v vsaki drugi občini že v funkciji v razvojnih programih. In če se sedaj zgodi, da bi
               bil ta zakon sprejet in bi obveljalo 4 % skupne primerne porabe do, recimo, 2013, si
               zares ne predstavljam funkcioniranja občin. Ampak veste, občina ni neko podjetje, ki
               je neodvisno od države, od funkcioniranja države. Občine skupaj so tako kot vsak prst
               zase, ki ni dovolj močan, deset prstov sta pa dve močni pesti. In občine ogromno
               naredijo, hvala bogu, s pomočjo države, ampak tudi namesto države. Marsikdaj
               prevzamejo številne obveznosti z manj denarja, kot bi bilo, in se potem same
               znajdejo. Sprašujem se v imenu svojih kolegov v Slovenski nacionalni stranki, kakšen
               smisel bi imelo v nasprotju s stališči Združenja občin Slovenije, Skupnosti občin
               Slovenije, recimo, sprejeti ta zakon, sprejeti 4 % skupne primerne porabe, ko pa vsi
               dobro vemo, da bodo vsi župani, tako koalicijski kot opozicijski skozi zadnja ali
               stranska vrata prihajali, tako kot smo vedno vsi, do ministrov in terjali nek denar,
               ki ga bo morala ta država že spet malo tukaj vzeti, malo tam vzeti, skratka, to bo
               začaran krog. Ta trenutek bomo mogoče rekli, če bo ta zakon sprejet o. k., smo
               prišparali 450 milijonov evrov. Ampak s tem bomo naredili veliko škodo v lokalni
               skupnosti, ki bo prišla ta denar iskati nazaj in čez tričetrt leta bomo imeli spet
               povečano javno porabo, ker so določene stvari, ki se v občinah morajo narediti, bog
               ne daj še kakšne poplave, in ko ne bo dovolj denarja v skladu za poplave in v
               rezervnih skladih in tako naprej. Zato opozarjam v zvezi s tem amandmajem, da me čudi
               ali ne vem, zakaj ni dejansko prišlo do nekega dogovora s Skupnostjo občin in
               Združenjem občin Slovenije za res vitalno delo občin. 210 jih je, poudarjam. In tisti
               razvojni načrti, ki se že odvijajo, lahko padejo. Lahko se zadeve zaostrijo in
               nastali bodo politični problemi in ministrstva bodo morala iskati dodatne vire po
               raznih postavkah oziroma se bodo pa mogoče kakšne druge postavke spet ukinile na ta
               račun, da se bo nekje ena zadeva – to je neka veriga, ki potegne za seboj neko škodo
               v enem ali drugem primeru. Zato se mi ne zdi dobro, da tega dogovora ni bilo in ne
               zdi se mi dobro, da je v ta predlog zakona o interventnih ukrepih ta ukrep tudi
               vključen. Še posebej zato, ker je v Zakonu o financiranju občin natančno določeno,
               kakšen je bil dogovor. Mislim, da bi bilo dobro, mogoče bomo tudi s strani Vlade
               slišali, kako bi se lahko, ali kako bo pomagala občinam, ki ne bodo mogle uresničiti
               že sprejetega načrta razvojnih programov.</p>
            </sp>
            <sp xml:id="SDZ5-Redna-22-2010-11-16.sp143">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gumzar.</p>
            </sp>
            <sp xml:id="SDZ5-Redna-22-2010-11-16.sp144">

               <speaker>MILAN GUMZAR:</speaker>

               <p>Hvala za besedo.</p>
               <p>Seveda želim osebno uvodoma povedati, da bi najrajši podprl amandma k 11. členu, tako
               Slovenske ljudske stranke, kot tudi seveda SDS. Res pa je, da bom podprl amandma k
               11. členu Poslanske skupine SD, ki je sicer seveda bistveno boljši, kot je bil
               napisan v samem predlogu zakona, saj bi s tem na nek način, če bi tako sprejeli, kot
               je v zakonu napisano, omejili ali vzeli suverenost občinam in bi občinam predpisali,
               katere projekte morajo v nadaljevanju financirati oziroma izvajati po tem zakonu.
               Prav tako pa bi seveda potem bilo skorajda nesmiselno, da imamo svoje proračune in
               svoje občinske svete, če nam Državni zbor dirigira, kaj naj delamo. Ker je seveda
               gospodarska kriza v Sloveniji tukaj, kjer je, bi sicer se dalo gospodarsko krizo
               ublažiti tudi na ta način, da bi občinam dali več denarja, da bi bil ta denar
               razpršen po celotni Sloveniji. S tem bi na nek način krepili nove investicije in
               neposredno tudi seveda nova delovna mesta. Ker pa to ni mogoče in moramo biti
               solidarni seveda tudi v lokalni skupnosti, bomo na nek način morali tudi to sprejeti.
               Res pa je, ne samo to, da ne zvišujemo iz 4 na 6 % oziroma 5 % primerne porabe, na ta
               sredstva smo dejansko v občinah več ali manj že računali, saj smo v sredini priprav
               proračunov za leto 2011 in 2012, tako da bomo morali seveda tudi to upoštevati, to
               novo dejstvo. Strinjam se pa tudi s tistimi, ki seveda pravijo, da je izračunana
               glavarina napram stroškom, ki jih imamo v občini, premajhna. Hvala lepa.</p>
            </sp>
            <sp xml:id="SDZ5-Redna-22-2010-11-16.sp145">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javila gospa sekretarka.</p>
               <p>Izvolite.</p>
            </sp>
            <sp xml:id="SDZ5-Redna-22-2010-11-16.sp146">

               <speaker>MATEJA VRANIČAR:</speaker>

               <p>Hvala lepa za besedo.</p>
               <p>Dovolite mi nekaj pojasnil v zvezi z 11. členom in pa amandmajem k 11. členu. 11.
               člen določa, da se v letih 2011 in v letu 2012 ohrani investicijski transfer v
               lokalne skupnosti na nivoju 4 % primerne porabe, kar pomeni 42 milijonov evrov.
               Torej, te investicijske transfere občinam še vedno zagotavljamo v enakem obsegu, kot
               so bile zagotavljanje doslej. Če pogledamo nekoliko podatke o prihodnih občin in pa
               tudi projekcijo odhodkov, predvsem investicijskih odhodkov v občinah, potem moramo
               ugotoviti, da je rast davčnih prihodkov v občinah v letu 2010 oziroma prvih devet
               mesecev 2009 na prvih devet mesecev 2010 precej ugodna, 110 %. Torej 10 % več so
               prejele občine davčnih prihodkov v letošnjem letu kot v lanskem obdobju. Za
               primerjavo, državni proračun je pridobil 2 % manj. Projekcije, ki so bile
               pripravljene na podlagi dosedanjih realizacij in pa globalnih makroekonomskih
               kazalcev, kažejo, da bodo v letu 2011 investicijski odhodki občin v celoti znašali 1
               milijardo evrov. Govorim v nekoliko zaokroženih številkah. In v to 1 milijardo evrov
               so vključena tudi evropska sredstva in znotraj te 1 milijarde je vključenih tudi 42
               milijonov evrov, ki jih kot investicijske transferje zagotavljamo iz državnega
               proračuna v občinske proračune. Upoštevaje te številke se ne morem strinjati z
               razpravljavci, ki trdijo, da pomeni v bistvu ta varčevalni ukrep za občinske
               proračune veliko škodo oziroma velik problem. Ja, pomeni zategovanje pasu, pomeni
               nepriljubljen ukrep, pa vendar, če pogledamo varčevanje na drugih področjih – in naj
               spomnim, da varčevanje ne pomenijo samo ukrepi, ki so vključeni v interventni zakon,
               ampak tudi vsi tisti ukrepi, ki so razvidni skozi predlog proračuna za leto 2011 in
               2012, o katerih bo več govora v nadaljevanju. V tem zakonu so vključeni samo tisti
               izjemni interventni ukrepi, ki jih skozi sistemske ukrepe ne moremo zagotavljati za
               leto 2011 in 2012.</p>
               <p>Upoštevaje navedeno, mi dovolite, da se opredelim do predloga amandmajev. Kot Vlada
               lahko podpremo amandma, ki ga je k 11. členu vložila Poslanska skupina SD in pomeni
               pravzaprav člen, kakršnega je Vlada v prvotnem predlogu zakona tudi vložila. Hvala
               lepa.</p>
            </sp>
            <sp xml:id="SDZ5-Redna-22-2010-11-16.sp147">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker vidim še interes, odpiram prijavo za razpravo o 11. členu in amandmajih k temu
               členu. Prijava teče.</p>
               <p>Gospod Barovič, izvolite, imate Besedo.</p>
            </sp>
            <sp xml:id="SDZ5-Redna-22-2010-11-16.sp148">

               <speaker>BOGDAN BAROVIČ:</speaker>

               <p>Jaz sem pozorno poslušal gospo sekretarko, ne samo danes, tudi zadnjič. Del tega je
               tudi danes ponovila. Vsi smo tudi slišali, da občine niso bile prizadete z
               gospodarsko krizo, kar je tudi res, veliko manj kot vsi drugi subjekti. Omenili ste
               evropska sredstva. Vam bom povedal samo en primer, kako se na tem področju dela. Ko
               greš v projekt, ki je zelo uraden, v katerem nastopajo Evropa, država in občina,
               podpišeš pogodbo, v kateri jasno piše, da DDV, davek, ni, zdaj težko že mislim, ni
               opravičen strošek oziroma je opravičen strošek. Takšno pogodbo podpišeš, projekt je
               vreden, na pamet bom rekel, 5, 6 milijonov evrov, čez dve leti si nekdo izmisli in
               dobiš račun za 600, 700 tisoč evrov, "plačaj od koder češ, smo si premislili", davek
               ni opravičil – prej je zdaj pa ni. Zdaj iz lufta rodi, stvori 700 tisoč evrov. Poleg
               tega je tukaj namesto dogovorjenih 5 % skupne primerne porabe 4, še en odstotek manj.
               In potem bo neka občina, ki ni ne vem kako razvojno močna, imela, na pamet bom rekel,
               velikosti 17 tisoč prebivalcev, proračuna 14 milijonov evrov, od tega bo imela
               obveznosti pa 18 milijonov evrov. Kako jih bo poravnala? Pa ne po svoji krivdi. Ne po
               svoji krivdi, ker pogodba, ki jo je podpisala, je bila jasna. Nekdo je to spremenil
               in ni pardona. Se lahko na glavo postaviš. Edino če gremo v tožbo, tožba bo pa
               trajala 10 let. Zdaj mi razložite, kje naj poleg vseh teh težav, ki so, ki niso
               pravične, ampak so, kje naj še dobimo ta denar, ki se v tem primeru... ja, sem pa za
               to, vsi moramo varčevati, tudi občine. Jaz se ne sekiram več, nisem več župan,
               sekiram se pa, ker imam rad občino. Ja, bomo varčevali, v dogovoru, s tem, da župani,
               ki bodo, ki nastopajo zdajle, ki oblikujejo proračune, da bi vedeli, da naj računajo
               na 4 %, da naj računajo ali pa, da naj si nekje eno rezervo naredijo za svoja začeta
               dela. In jaz vem, da bo marsikdo v veliki zagati, sploh v tistih srednjih in malo
               večjih občinah, tudi mestnih občinah, tudi kolegi iz koalicijskih strank so župani,
               pa bodo imeli težave, če bo res temu tako. Zato ni nasprotovanje kar tako na pamet,
               prehitro, kar tako smo se zbudili čez noč, smo prišli na 4 %. Brez dogovora, jaz
               mislim, da bi bilo boljše, da bi ostali pri dogovoru tako, da je v letu 2011 5 %, in
               da za 2012 in 2013 ostane na 5 % namesto na 6 % kot je v pogodbi napisano, pa bi se
               uskladili. Nek dogovor. Nek dogovor, tako kot bi se našel dogovor na drugih
               področjih, pa ne bi danes razpravljali pet ali šest ur o zakonu o interventnih
               ukrepih zaradi gospodarske krize, ker vsi vemo, da je napisan na hitro roko, da je
               napisan zato, ker se je ugotovilo, da toliko in toliko denarja manjka, in je bil pač
               takole narejen. Vem pa, da bi se lahko zadeve rešile drugače. Sem prepričan, ampak
               dobro, zdaj smo tukaj, kar je, tukaj je. Tako da, ja, občine, varčevati, bodo, ampak
               v vsaki občini živi toliko in toliko tisoč ljudi, ki imajo pa res pravico do
               dostojnega življenja, do vodovoda, kanalizacije in relativno urejenih cest, vsaj to.
               In če so si to začrtali za 2015, pustimo jim 5 %, vsakemu veliko to pomeni, pa jim po
               dogovoru za leto 2012, magari še za 2014, pustimo še kar na 5 % pa se bo ravno tako
               privarčevalo. To je naša presoja.</p>
            </sp>
            <sp xml:id="SDZ5-Redna-22-2010-11-16.sp149">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Bogovič.</p>
            </sp>
            <sp xml:id="SDZ5-Redna-22-2010-11-16.sp150">

               <speaker>FRANC BOGOVIČ:</speaker>

               <p>Lep pozdrav vsem zbranim!</p>
               <p>Pri tem amandmaju govorimo o financiranju občin in pa o položaju slovenskih občin in
               sam sem globoko prepričan, da delamo napačno odločitev, da zmanjšujemo ta
               investicijska sredstva. Kajti vsi ukrepi za gašenje in odpravo gospodarske krize
               gredo v bistvu v smer nekega defenzivnega delovanja, nič pa ne razmišljamo, kje bi se
               tudi ustvarjalo delo, ki bi se investiralo in kje bi se tudi naredili zagon v
               gospodarstvu. V Nemčiji so v lanskem letu, to, mislim, sem že v tem visokem domu
               enkrat povedal, sredi leta dobili jasno navodilo in tudi sredstva, da podvojijo
               investicijska sredstva, kajti ocena Angele Merkel je bila, da je treba na lokalnih
               nivojih dvigniti nivo investiranja. Poznam primer kolega iz Obriheima, ki je s temi
               sredstvi uredil energetsko učinkovitost občinskega objekta, objekta, kjer je
               knjižnica. Njihov pogoj je bil, da mora v lanskem letu ta denarni tok steči. In vemo,
               kaj se dogaja danes v Nemčiji, da je v bistvu ta prehod iz te krize že odšel. Danes
               se nam na občinskih nivojih dogaja to, da se vsled gospodarske krize cela vrsta
               odhodkov povečuje, teh tako imenovanih tekočih odhodkov, kot so razlika v ceni
               vrtcev, ki je odvisna od prihodkov staršev, obvezno zdravstveno zavarovanje oseb brez
               prejemkov, subvencioniranje stanarin za socialno ogrožene, pomoč na domu kot
               naslednji ukrep, padli so tudi kapitalski prihodki tam, kjer se poskuša s kakšnimi
               odprodajami v poslovnih conah in podobno. Zato se občine vsled takšnih odločitev, da
               se zmanjšuje povprečnina, po drugi strani pa se tudi ne nadaljuje z rastjo teh
               investicijskih odhodkov, kot je bilo planirano, spravlja v nek nezavidljiv položaj.
               Prepričan sem, da to ni pravi signal za ukrepe, da zmanjšujemo javnofinančni
               primanjkljaj, ampak da tudi naredimo zagon gospodarstva v tej družbi.</p>
               <p>Prejšnji teden smo bili trije poslanci v Evropskem parlamentu, kjer je bilo posebej,
               eksplicitno rečeno, da je treba ob izhodih iz krize paziti na socialno kohezivnost v
               družbi. O tem smo govorili pri ukrepih, ki so vezani na pokojnine, na plačila v
               vrtcih, na socialne transfere, tudi tu posegamo v to smer in gremo mimo teh navodil
               in usmeritev. Na drugi strani pa ne naredimo niti tega prepotrebnega koraka, da bi
               občinam omogočili, da bi investirale in da bi se ta kriza gasila praktično na
               lokalnih prostorih, in da bi se po celotni Sloveniji cela vrsta investicij izvedla.
               Pri podatkih, ki govorijo o investicijskih izdatkih občin, je treba povedati, da gre
               v veliki meri tudi za sredstva, ki so pridobljena iz transfernih prihodkov iz
               evropskih sredstev, in da je večina slovenskih občin že tudi skoraj do konca porabila
               tudi tiste limite okoli zadolževanja, da so lahko v tem času tudi prepotrebne
               investicije naredile in tudi skrbele za gospodarski zagon po celotni Sloveniji. Ta
               ukrep gre v napačno smer in mislim, da bi bilo zelo prav, da poslanke in poslanci
               podpremo ta amandma in da dopustimo, da kljub temu, da se za teh nekaj milijonov ta
               javni dolg, kot se rado reče, poveča, da se pa na drugi strani ustvari tudi toliko
               delovnih mest, ki se odvijejo in se posledično tudi v proračun zbere cela vrsta
               prihodkov.</p>
               <p>Mislim, da bi bilo prav, da se ta amandma podpre.</p>
            </sp>
            <sp xml:id="SDZ5-Redna-22-2010-11-16.sp151">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač.</p>
            </sp>
            <sp xml:id="SDZ5-Redna-22-2010-11-16.sp152">

               <speaker>ZVONKO ČERNAČ:</speaker>

               <p>Pri tem amandmaju govorimo o relativno majhnih številkah. V Slovenski demokratski
               stranki predlagamo, da ta sredstva ostanejo tako, kot določa zakon, na ravni 5 % v
               letu 2011 oziroma 6 % v letu 2012 primerne porabe. Ta interventni zakon pa jih
               ohranja oziroma omejuje na ravni 4 % tako, kot to velja v letošnjem letu. Gre za
               sredstva za investicije, za investicijski del torej, približno 10 milijonov evrov
               letno bi ta številka pomenila. Tu lahko vidimo ta razkorak med posameznimi porabniki
               in med restriktivnostjo na enem področju in nerestriktivnostjo na drugem. Medtem ko
               se tukaj želi nekaj privarčevati, relativno majhen znesek, pa je Državni zbor,
               vladajoča koalicija nedavno tega brez problema sprejela 150 milijonov evrov Darsu za
               cestninjenje, za nek projekt, popolnoma nepotreben v tem obdobju. 150 milijonov
               evrov. Tukaj gre pa za nekaj 10 milijonov evrov sredstev, ki bi bila razporejena v
               vseh 210 slovenskih občin, za investicije. Obe združenji sta temu nasprotovali, tako
               Združenje občin Slovenije, kot Skupnost občin Slovenije. Številne občine so
               individualno izrazile protest proti tej nameri.</p>
               <p>Prej sem govoril o tem, da bi bilo treba na vladni strani nekaj narediti na
               prihodkovni strani. Tukaj je premalo aktivnosti in premalo napora. Samo en podatek,
               ki bi ga lahko tudi v tem primeru uporabili, so sredstva iz skladov Evropske unije.
               220 milijonov v prvi polovici porabljenih od preko milijarde načrtovanih v letošnjem
               letu. Verjetno, da bo realizacija ob koncu leta približno 50 %. Pol milijarde
               načrtovanih in neporabljenih sredstev zaradi birokratskih polen, ki jih ta država
               meče tistim, ki želijo kandidirati za ta sredstva, pod noge. In eden izmed
               mehanizmov, kjer bi se lahko porabila, so tudi te investicije, ki jih predvideva 11.
               člen tega zakona.</p>
            </sp>
            <sp xml:id="SDZ5-Redna-22-2010-11-16.sp153">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o 11. členu in amandmajih k temu členu? Ne. Potem
               zaključujem razpravo in prehajamo na glasovanje o amandmajih.</p>
               <p>Glasovanje bo potekalo po pregledu amandmajev, ki ste ga prejeli na klop. Najprej bi
               prosil, da pregledate glasovalne naprave, če gori oranžna lučka.</p>
               <p>Prehajamo na 2. člen oziroma na glasovanje o amandmaju, ki ga podpirata dve različni
               poslanski skupini, in sicer se glasi, "člen se črta".</p>
               <p>Glasujemo. Glasovanje teče. Navzočih je 71 poslank in poslancev, za jih je glasovalo
               27, proti 41.</p>
               <p><stage>(Za je glasovalo 27.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na 3. člen, in sicer bomo najprej glasovali o amandmaju oziroma sta samo
               dva amandmaja, ki sta enaka, in se zopet glasita, "člen se črta".</p>
               <p>Glasujemo. Glasovanje o amandmaju teče. Navzočih je 76 poslank in poslancev, za jih
               je glasovalo 28, proti 42.</p>
               <p><stage>(Za je glasovalo 28.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo na 4. člen. Najprej bomo glasovali o amandmaju, ki ga podpirata dve
               poslanski skupini. Glasi se, "člen se črta". Če bo ta amandma sprejet, je amandma pod
               številko 3 brezpredmeten.</p>
               <p>Glasujemo. Glasovanje teče. Navzočih je 76 poslank in poslancev, za jih je glasovalo
               24, proti 46.</p>
               <p><stage>(Za je glasovalo 24.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Zato prehajamo na glasovanje o amandmaju pod številko 3, ki ga predlaga Poslanska
               skupina Demokratične stranke upokojencev.</p>
               <p>Glasujemo. Glasovanje o amandmaju teče. Navzočih je 77 poslank in poslancev, za jih
               je glasovalo 30, proti 41.</p>
               <p><stage>(Za je glasovalo 30.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na glasovanje o amandmajih k 11. členu. Najprej imamo amandma, ki ga
               podpirata dve poslanski skupini. Glasi se, "člen se črta". Če bo ta amandma sprejet,
               potem je amandma pod točko 3 brezpredmeten.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo 24,
               proti 44.</p>
               <p><stage>(Za je glasovalo 24 članov.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Zato prehajamo na glasovanje o amandmaju pod število 3. Glasujemo. Glasovanje teče.
               Navzočih je 76 poslank in poslancev, za je glasovalo 40, proti 10.</p>
               <p><stage>(Za je glasovalo 40 članov.)</stage> <stage>(Proti 10.)</stage></p>
               <p>Ugotavljam, da je amandma sprejet.</p>
               <p>Ugotavljam, da je zbor v drugi obravnavni sprejel amandma k 11. členu dopolnjenega
               predloga zakona, zato sprašujem kvalificirane predlagatelje, ali nameravajo k temu
               členu vložiti amandmaje? Ne. Potem ugotavljam, da k predlogu zakona za tretjo
               obravnavo ni bilo vloženih amandmajev. Obveščam vas, da me Zakonodajno-pravna služba
               oziroma Vlada nista obvestili, da bi bil zaradi amandmajev, sprejetih v drugi
               obravnavi, predlog zakona neusklajen. Zato prehajamo na odločanje o predlogu zakona o
               celoti.</p>
               <p>Obrazložitev glasu v imenu poslanske skupine? Še kdo?</p>
               <p>Gospod Černač, izvolite, imate besedo.</p>
            </sp>
            <sp xml:id="SDZ5-Redna-22-2010-11-16.sp154">

               <speaker>ZVONKO ČERNAČ:</speaker>

               <p>V Poslanski skupini Slovenske demokratske stranke tega zakona ne bomo podprli.</p>
               <p>Glede na vsebino tega zakona in glede na to, da so v njem večje restrikcije kot v
               interventnem zakonu za letošnje leto 2010, je popolnoma jasno, da Pahorjeva vlada
               načrtuje v letih 2011 in 2012 bistveno težje in bistveno bolj krizne razmere kot v
               letošnjem letu. Na drugi strani Pahorjeva vlada ni začela sprejemati nobenih ukrepov,
               ki bi pospešili gospodarsko rast in preko tega povečali zaposlenost in s tem povečali
               prihodke v vse državne blagajne. Ta zakon torej na eni strani stiska pas pri tistih,
               ki imajo najmanj, na drugi strani pa na noben način ne kaže signala za povečanje
               prihodkov v državnih blagajnah. Vlada tudi ne varčuje tam, kjer bi bilo varčevanje
               nujno potrebno in dobrodošlo. V zadnjih dveh letih ta vlada troši bistveno več, kot
               je trošila prejšnja vlada v obdobjih konjunkture, saj znaša državna poraba na letni
               ravni skoraj 10 milijard evrov, prihodki pa se znižujejo pod 8 milijard evrov. V
               obdobju 2011 in 2012, ko bo ta interventni zakon veljal, zakon, ki varčuje pri tistih
               z najnižjimi pokojninami, pri tistih, ki imajo 200, 300, 400 evrov pokojnine, in na
               enak način varčuje pri njih kot pri tistih, ki imajo tisoč 500 ali več pokojnine.
               Torej v tem obdobju večina držav v Evropski uniji že napoveduje ogrevanje in
               pospešitev gospodarske rasti, s tem pa seveda preko povečevanja števila zaposlenih
               tudi več prelivov v državni proračun in v državne blagajne. In takšnih ukrepov bi
               seveda pričakovali tudi v Sloveniji.</p>
               <p>V Sloveniji bi se morali danes namesto o tem interventnemu zakonu pogovarjati
               predvsem o tem, kako in na kakšen način bomo okrepili gospodarsko rast, kako bomo na
               drugi strani omejili nepotrebne izdatke preko racionalizacije in reforme javnega
               sektorja, predvsem državne uprave, in ne o varčevanju pri tistih, ki so stisnili
               zadnjo luknjo na pasu. Skrajni čas bi že bil, da bi se ta vlada streznila in
               pripravila celovit, konsistenten in operativno razdelan program, ki bi imel jasne
               cilje, nosilce in roke, ki bi na eni strani pocenili delovanje države in na drugi
               strani omogočili perspektivo za ustvarjanje novih delovnih mest in s tem seveda tudi
               povečanje prilivov v vse državne blagajne. Ob takšnem scenariju, kot ga predvideva ta
               zakon, bomo verjetno priča še dodatnim restrikcijam in varčevanju pri tistih, ki ne
               morejo več varčevati.</p>
               <p>V poslanski skupini takšnega pristopa ne podpiramo in bomo glasovali proti.</p>
            </sp>
            <sp xml:id="SDZ5-Redna-22-2010-11-16.sp155">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Obrazložitev glasu v imenu poslanske skupine.</p>
               <p>Gospod Urh, izvolite.</p>
            </sp>
            <sp xml:id="SDZ5-Redna-22-2010-11-16.sp156">

               <speaker>ANTON URH:</speaker>

               <p>Hvala lepa za besedo.</p>
               <p>Poslanska skupina DeSUS je vložila amandma k 4. členu. Ker ta amandma ni bil
               izglasovan, Poslanska skupina DeSUS tudi ne more podpreti zakona v celoti. Namreč, ta
               amandma je predvideval, da se pokojnine v letu 2011 usklajujejo s polovično rastjo
               plač. Na žalost, koalicijski poslanci tega amandmaja niso podprli, zato tudi
               Poslanska skupina DeSUS ne bo podprla tega zakona. Hvala lepa.</p>
            </sp>
            <sp xml:id="SDZ5-Redna-22-2010-11-16.sp157">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>V imenu poslanske skupine je dvignil roko tudi gospod Žerjav.</p>
               <p>Izvolite, obrazložitev glasu.</p>
            </sp>
            <sp xml:id="SDZ5-Redna-22-2010-11-16.sp158">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Tudi Slovenska ljudska stranka tega zakona ne bo podprla. Kot smo večkrat dejali, ne
               vidimo razlogov, da bi to breme finančne in gospodarske krize v tako veliki meri
               nosili tudi tisti, ki so socialno najbolj ogroženi. Tu imamo nekaj primerov, gre za
               zamrznitev socialnih transferjev, gre za področje mladih družin, torej vrtcev, gre za
               področje zamrznitev pokojnin in tudi sofinanciranje investicij v lokalno javno
               infrastrukturo. Mi se s tem ne strinjamo. Menimo, da je lahko ta sredstva, ki so
               namenjena za te kočljive namene, privarčevati pri mnogih proračunskih porabnikih,
               tistih proračunskih porabnikih, ki niso neposredno povezani s finančno in gospodarsko
               krizo, ki pravzaprav nimajo ničesar s to finančno in gospodarsko krizo in bi lahko
               svojo porabo prilagodili ali pa zmanjšali na nivo tistih časov debelih krav iz leta
               2008, jo po možnosti še znižali in bi privarčevali bistveno, bistveno več, kot bomo
               tokrat s tem, ko bomo tudi tistim, ki imajo pokojnino pod 500 evrov, vzeli tistih 10
               ali 20 evrov, kolikor bi jim pripadalo za uskladitev.</p>
               <p>Mi bomo glasovali proti. Hvala lepa.</p>
            </sp>
            <sp xml:id="SDZ5-Redna-22-2010-11-16.sp159">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi kdo v svojem imenu obrazložiti glas? Ne vidim roke, zato prehajamo na glasovanje
               o zakonu v celoti.</p>
               <p>Navzočih je 78 poslank in poslancev, za je glasovalo 42, proti 34.</p>
               <p><stage>(Za je glasovalo 42.)</stage> <stage>(Proti 34.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje prekinjene <title>17. točke dnevnega reda – obravnava Predloga
                  sprememb proračuna Republike Slovenije za leto 2011.</title>
               </p>
               <p>Prehajamo na razpravo o predlogu sprememb proračuna. Razpravljali bomo o posameznih
               delih predloga sprememb proračuna in vloženih amandmajih. Kot posebni del so šteti
               splošni del, posebni del in načrt razvojnih programov. Vodenje pa prepuščam kolegu,
               gospodu Miranu Potrču.</p>
            </sp>
            <sp xml:id="SDZ5-Redna-22-2010-11-16.sp160">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Nadaljujemo torej s 17. točko dnevnega reda, to je s Predlogom sprememb proračuna
               Republike Slovenije za leto 2011.</p>
               <p>Prehajamo na razpravo o predlogu sprememb proračuna, in sicer najprej na razpravo o
               splošnem delu. Želi kdo besedo o splošnem delu proračuna? <stage>(Nihče.)</stage> Zaključujem
               razpravo o splošnem delu proračuna.</p>
               <p>Prehajamo na razpravo o posebnem delu proračuna.</p>
               <p>Želi kdo besedo? <stage>(Ne želi.)</stage> Zaključujem razpravo o posebnem delu proračuna.</p>
               <p>Prehajamo na razpravo o vloženih amandmajih, ki jo bomo opravili na podlagi pregleda
               vloženih amandmajev z dne 16. novembra 2010.</p>
               <p>V zvezi z amandmajema Poslanske skupine Slovenske ljudske stranke in poslanskih
               skupin Socialnih demokratov, Zares in Liberalne demokracije Slovenije vas želim
               opozoriti, da se nanašata na spremembo višine sredstev pri posameznih podprogramih v
               okviru različnih uporabnikov, zato se o teh dveh amandmajih razpravlja v okviru
               prvonavedenega uporabnika. Pri amandmaju Poslanske skupine Slovenske ljudske stranke
               je to uporabnik 1212, Državni svet, pri amandmaju poslanskih skupin Socialnih
               demokratov, Zares in LDS pa je to uporabnik 1911, Ministrstvo za obrambo.</p>
               <p>Prehajamo torej na razpravo o amandmaju Poslanske skupine Slovenske ljudske stranke k
               proračunskemu uporabniku 1212, Državni svet in drugi uporabniki. Matični odbor in
               Vlada amandmaja ne podpirata.</p>
               <p>Želi o tem amandmaju kdo besedo?</p>
               <p>Gospod Žerjav, izvolite.</p>
            </sp>
            <sp xml:id="SDZ5-Redna-22-2010-11-16.sp161">

               <speaker>MAG. RADOVAN ŽERJAV:</speaker>

               <p>Hvala lepa za besedo, gospod podpredsednik.</p>
               <p>Mislim, da je treba malo bolj počasi, ker je sedaj malo nemira znotraj dvorane. Pa
               vendarle nekaj besed o amandmaju, ki ga v Slovenski ljudski stranki pravzaprav ves ta
               dvoletni mandat vedno znova ob obravnavah proračuna vztrajno in veselo ponavljamo, pa
               se ob tem zavedamo, da ni pravzaprav nobenih možnosti za to, da bi bil sprejet, pa
               vendarle s tem želimo opozoriti na neko drugo logiko, na logiko, ki obstaja v
               slovenskem gospodarstvu in ne neko birokratsko logiko, ki temelji na tem, "pač, vzemi
               si toliko, kolikor potrebuješ". S tem amandmajem želimo vrniti porabo tistih
               proračunskih porabnikov, za katere menimo, da niso ključni pri ubadanju s to finančno
               gospodarsko krizo, ki niso tisti, ki morajo v teh težkih časih odigrati pomembno
               vlogo pri blaženju te finančne in gospodarske krize, da tistim proračunskim
               porabnikom vrnemo njihovo porabo na nivo iz leta 2008 in da jo znižamo za 5 %. Gre
               za, seveda, se strinjam, radikalni rez, gre za radikalni rez po dolgem in po čez,
               tako kot smo imeli to v primeru prejšnjega zakona, ko smo pravzaprav vsem upokojencem
               zamrznili pokojnine, tako predlagamo, da bi vsem tem proračunskim porabnikom, ki jih
               je ogromno, ne bom jih našteval, po dolgem in počez zamrznili porabo, lahko temu
               rečemo. Tako naredijo vsi normalni menedžerji, normalni direktorji podjetij, ki se
               znajdejo v kriznih situacijah, takrat se pač stroški zamrznejo na trdo, na silo, če
               je treba, da se tudi koga zamenja v tem primeru, če ni pripravljen znižati stroškov.
               Menim, da smo v časih, ko bi bilo tudi v državni upravi treba razmišljati popolnoma
               enako. Skratka, v vseh tistih uradih, agencijah in tako naprej preprosto postaviti
               okvire, toliko lahko porabite in konec. Če tega niste v stanju, je pa treba zamenjati
               direktorja ali šefa, kot se temu reče. Na ta način smo zbrali, da temu tako rečem,
               mislim, 191 milijonov, slabih 200 milijonov za leto 2011 in jih nismo razporedili.
               Torej, za toliko bi pravzaprav zmanjšali primanjkljaj, ki je ogromen, milijardo in
               pol. Lahko bi pa ta privarčevana sredstva namenili tudi za kakšne investicije ali pa
               spodbudo v gospodarstvo, če bi to bil interes vladne koalicije.</p>
               <p>Mi s tem ponovno opozarjamo, da je treba na tistih področjih, ki ne dajejo dodane
               vrednosti, ki se ne ukvarjajo s finančno in gospodarsko krizo, zategniti pas do konca
               in še več. Ni časa za trošenje, ni časa za razmetavanje, kot se temu reče, pa sem
               danes dal lep primer tudi v naši hiši. Pred časom smo dobili vsi nove monitorje. Meni
               je stari monitor dobro deloval in ni bilo nobenega razloga, da sem dobil pravo
               televizijo na mizo. Jaz menim, da bi podobno lahko razmišljali tudi drugi proračunski
               porabniki, ker se najbrž tudi kje drugje podobno razsipniško obnašamo.</p>
               <p>Jaz predlagam, da se ta predlog sprejme, da zmanjšamo porabo za 200 milijonov in s
               tem tudi primanjkljaj. Hvala lepa.</p>
            </sp>
            <sp xml:id="SDZ5-Redna-22-2010-11-16.sp162">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Irma Pavlinič Krebs, ministrica, izvolite.</p>
            </sp>
            <sp xml:id="SDZ5-Redna-22-2010-11-16.sp163">

               <speaker>IRMA PAVLINIČ KREBS:</speaker>

               <p>Hvala lepa.</p>
               <p>Zdaj seveda je mesto in primeren čas za razpravo, spoštovani gospod Žerjav.</p>
               <p>Kot sem rekla prej, bi želela pokazati na primeru našega ministrstva, kaj smo na
               področju varčevanja storili in kako se to kaže v bistveno zmanjšanem obsegu
               javnofinančnih izdatkov in usmerjanju zgolj in samo v tisti del, ki mu seveda vi
               upravičeno rečete in pričakujete, da bo imel dodano vrednost. Če pogledamo najprej
               tiste mehke dele, na katere ciljate, in rečete, "dajte zmanjšati število zaposlenih,
               racionalizirajte", in nato v drugi točki seveda, "ustavite rast plač, znižajte
               plače". Če pogledate leto 2008, kako se gibljejo sredstva za plače na našem
               ministrstvu, za 289 zaposlenih v letu 2008 je bilo porabljenih 9 milijard 900 evrov
               in še nekaj. V letu 2009 je bilo potrebnih zaradi prenosa vpliva izvedbe plačne
               reforme v septembru 2008 in povišanja plač, 10 milijonov 403 tisoč in še nekaj. V
               letu 2010, ko je bil prvi paket varčevalnih ukrepov in je bilo dejansko zaustavljeno
               zaposlovanje oziroma smo znižali število zaposlenih za 5, smo uporabili samo 50 tisoč
               evrov več kot v letu 2009, torej 10 milijonov 460 tisoč. V letu 2011 imamo samo še 10
               milijonov evrov. Tako da v tem delu, gospod Žerjav, delimo usodo vseh proračunskih
               uporabnikov, predvsem neposrednih, ko sredstva oziroma maso za plače zmanjšujemo za 5
               %. Ta predpostavlja zamrznitev prejemkov posameznikov. Kje bomo privarčevali še
               ostalih 5 %? Z novelo Zakona o sistemu plač v javnem sektorju – spomnite se, ko smo
               želeli urediti to anomalijo, to so dežurstva – smo znižali tudi položajne dodatke. Ta
               zakon je zdaj začel veljati, po uredbi moramo znižati položajne dodatke, združevali
               smo direktorate, ne bomo nadomeščali nikogar, ki gre v pokoj, obseg del in nalog pa
               se je dejansko povečal. Torej z manj plačanih ljudi bomo morali narediti enako
               oziroma več. Stroški dela torej kažejo, da se dejansko od leta 2010 na leto 2011, ko
               smo lahko mi že vplivali, znižujejo za 5 %.</p>
               <p>Če v nadaljevanju pogledam integralna sredstva, ki so bila v letu 2008 zagotovljena
               za delo Ministrstva za javno upravo, preko 65 milijonov evrov je bilo, v letu 2011
               imamo za svoje delovanje zgolj še 50 milijonov evrov. Torej se integralna sredstva za
               delo našega ministrstva znižujejo za več kot 23 %. Drži pa, da smo lani spremembo
               programov črpanja sredstev Evropske unije povišali, in to so edina sredstva, ki jih
               povišujemo, sredstva za informatizacijo v okviru projekta E-sociala in v okviru
               projekta Enotne vstopne točke iz 3,5 milijonov evropskih sredstev na 11 milijonov in
               500. Hkrati pa moramo vzdrževati informacijski sistem državne uprave z 10 % manj
               sredstev, potrebe pa so veliko večje. Ampak smo vse pogodbe dejansko pregledali,
               izpogajali bolj razumne in nižje cene in torej naredili vse, da torej
               privarčujemo.</p>
               <p>Če vam povem, kaj se nam je v tem obdobju dogajalo z materialnimi stroški. V letu
               2008 je bilo za delo tega ministrstva porabljenih milijon in pol evrov. V letu 2009
               smo že znižali materialne stroške in bomo porabili milijon 257 tisoč evrov. V letu
               2010 samo še milijon evrov. Torej, od leta 2008 do danes smo znižali materialne
               stroške, stroške potrebne za delo našega organa za 30 %. S čim smo to dejansko lahko
               naredili? Z absolutnim znižanjem potovanj, z absolutnim znižanjem dela preko
               podjemnih pogodb, dela preko študentskega servisa. Dejansko smo omejili tudi
               strokovno izobraževanje in intenzivno uvajamo brezplačno izobraževanje, kjer
               sodelavci delijo znanje drug drugemu. Zmanjšali smo število zaposlenih. Telefonske
               stroške smo morali zelo omejiti. Skratka, za 30 % manj.</p>
               <p>Na področju dela Direktorata za investicije in nepremičnine lahko povem, da v letu
               2011 zaradi res intenzivnega varčevanja tu dejansko ohranjamo samo še stroške, ki so
               potrebni za plačilo najemnin za prostore potrebne za delo ministrstev in organov, ki
               jih seveda plačujemo iz našega proračuna. Imamo še investicijo v Pesnici, da opremimo
               novo upravno enoto in 500 tisoč evrov je za pripravo projekta za Jesenice. To je vse
               v smislu investicij. Skratka, v proračunu ministrstva na Direktoratu za investicije
               in nepremičnine v integralnih sredstev beležimo od leta 2008 dejansko 64 % padec
               integralnih sredstev, namenjenih investiranju v zadovoljevanje prostorskih potreb za
               delo državne uprave, kjer ni nujno, kjer torej stavbe še zadovoljujejo potrebam za
               delo. Investicij v tem obdobju ni. Torej zgolj še najemnine, lizingi in tekoče
               vzdrževanje. Na vsa področja, kjer ne ogrožamo programov, ki so pa nujni in pomenijo
               povečanje konkurenčnosti našega gospodarstva, to je področje intenzivnega merjenja in
               odprave administrativnih bremen, tja ciljamo evropska sredstva, potem ciljamo
               evropska sredstva v tiste informacijske investicijske projekte, ki bodo pomenili
               debirokratizacijo in manj stroškov za naše državljane, na področju razvoja projekta
               e-Sociala nadgrajujemo projekt e-VEM zaradi znižanja stroškov podjetjem. Samo ta del
               ima pri nas povečana sredstva, in to zgolj s prerazporeditvijo evropskih sredstev.
               Gre dejansko za krčenje v izjemno, izjemno velikem obsegu, ki ga na ministrstvu še
               nikoli nismo beležili. Delamo pa to postopno. Ampak to je ta del, ki je razviden pri
               vsakem proračunu, ko se moramo znati obrniti takoj, kot v gospodarstvu. O strukturnih
               reformah seveda na tem mestu ne želim razpravljati. Jih je pa veliko, ki ravno tako
               pomenijo optimizacijo državne uprave in združevanje in centralizacijo podpornih
               služb, ampak mislim, da zdaj to ni tema. Glede upravnih enot, kjer so bili amandmaji
               vloženi tudi za zmanjšanje sredstev za delo upravnih enot. Gre za državne upravne
               enote, ki upravljajo upravne storitve na prvi stopnji za veliko ministrstev. Tako
               skrajno racionalno, kot so obravnavane te upravne enote z okoli 2 tisoč 757
               zaposlenimi, v letu 2008 jih je bilo 2 tisoč 835, in tudi tam se ne nadomešča.
               Materialni stroški, potrebni za njihovo delo, so v večini zgolj in samo namenjeni
               stroškom poštnin, stroškom materialov in tistim nujnim posodobitvam informacijske
               opreme, kajti največji problem je, če informatizirana javna uprava ažurno in
               vsakodnevno ne deluje in pride do izpadov sistemov. Upravne enote so skrajno, skrajno
               varčevalne. V letu 2011 je bil kolegij načelnikov upravnih enot, kjer so dejansko po
               vseh postavkah naredili velik napor in dejansko privarčevali sredstva, kajti
               izdatkov, kot so bili v preteklosti, si enostavno ne moremo privoščiti. Hvala
               lepa.</p>
            </sp>
            <sp xml:id="SDZ5-Redna-22-2010-11-16.sp164">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za razpravo sta se prijavila gospod Žerjav in gospod Pukšič. Sprašujem, ali želi še
               kdo razpravljati. Predstavniki Vlade.</p>
               <p>Gospod Žerjav, izvolite.</p>
            </sp>
            <sp xml:id="SDZ5-Redna-22-2010-11-16.sp165">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Spoštovana gospa ministrica, jaz se z vami strinjam v tistem delu, ko govorite o
               svojem ministrstvu. Če bi vsi ministri v tej vladi storili toliko na varčevanju, kot
               ste storili vi, bi danes ne bilo tega amandmaja, ampak privarčevali bi pa po moji
               oceni ne 200 milijonov, ampak 400 milijonov. Minimalno. Po mojih podatkih ste vi v
               letu 2008 znižali porabo za 8 % in ne za 5 %, kot jaz predlagam v tem amandmaju za
               vse ostale proračunske porabnike. Torej to je že treba priznati in sem vam vedno
               znova priznal, kar se tiče konkretno vašega ministrstva. Ampak žal je pa ministrstev,
               ki so znižali porabo glede na leto 2008, samo 4. Samo 4 so takšna ministrstva. Razvoj
               in evropske zadeve, zunanje zadeve, javna uprava in obramba. Vsa ostala ministrstva
               bodo v letu 2011 porabila bistveno, bistveno, bistveno več. Pa so vmes tudi takšna
               ministrstva, ki nimajo nič s to finančno in gospodarsko krizo. In so vmes tudi takšni
               porabniki, ki nimajo nič s to finančno in gospodarsko krizo. To pa je vendarle treba
               poudariti. In z nečim, s čimer se ne strinjam, v tem amandmaju pa je zajetih kar
               nekaj upravnih enot, kar pomeni, da če zasledujemo logiko 2008 minus 5 %, so najbrž
               rezerve tudi na upravnih enotah in da so rezerve tudi na sodiščih, tako ali drugače.
               Amandma je bil pripravljen za vse tiste uporabnike, ki po naši oceni nimajo ničesar
               opraviti s to finančno gospodarsko krizo in tem lahko po neki gospodarski logiki
               omejimo porabo, tako kot to delajo v gospodarstvu vsi normalni menedžerji in vsi
               normalni direktorji. Ko zaškripa, se pač stisne in konec. In ni debate in ni
               razprave. Pravim, delno se strinjam z vami, dajem vam priznanje za tisto, kar ste
               naredili na svojem ministrstvu, kot to nedvomno drži. In prav bi bilo, da bi isto
               logiko zasledovali tudi vsi ostali ministri v tej vladi, pa bi nam bilo bistveno
               bolje.</p>
            </sp>
            <sp xml:id="SDZ5-Redna-22-2010-11-16.sp166">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Pukšič.</p>
            </sp>
            <sp xml:id="SDZ5-Redna-22-2010-11-16.sp167">

               <speaker>FRANC PUKŠIČ:</speaker>

               <p>Hvala lepa. Kolegi, kolegica, ministrica in sodelavci!</p>
               <p>Ta amandma pri proračunu bi bilo zelo enostavno ali pa ga je pravzaprav zelo
               enostavno nadomestiti, bi ga bilo, tako bom rekel, nadomestiti, se boste verjetno z
               menoj strinjali ministrica, s črpanjem evropskih sredstev. Se strinjate? Včeraj se je
               tu predsednik skoraj razjokal, rekel je, "res nisem zadovoljen, kaj se dogaja in kako
               se dogaja pri črpanju evropskih sredstev". Premalo je, če se razjoče, pa ni
               zadovoljen. Mora po mizi udariti in reči: "Dekline in fantje, ali bomo začeli ali pa
               ne!" V čem je osnovni problem? Osnovni problem vsega tega je, da enostavno ni
               razpisov. In ker ni razpisov, potem ne prihaja do vseh ostalih faz. Namreč, najprej
               mora biti razpis, potem mora biti sklep o odobritvi sredstev, torej nekdo se mora
               prijaviti, ko imaš sklep o odobritvi sredstev, moraš tudi operacijo izvesti, narediti
               jo moraš, potem jo moraš certificirati oziroma najprej plačati iz proračuna, če so to
               lokalne skupnosti, so lokalne skupnosti, če so drugi subjekti, so drugi, ko je to
               narejeno, pa zahtevati povračilo iz državnega proračuna in potem lahko RS zahteva za
               povračilo iz bruseljske blagajne in ko zahtevo, dobi certificirano in vrnjeno v
               proračun.</p>
               <p>Ampak poglejte, ministrica, 31. decembra 2008, koliko časa je imela prejšnja vlada,
               da je lahko izvedla instrumente razpisa in potrditev pogodb. Glede na to, da so bili
               vsi trije operativni programi izpogajani z Evropsko komisijo od junija do novembra,
               torej dva junija, eden novembra leta 2007, to pomeni, da je samo eno leto imela bivša
               vlada časa. In v tistem letu je ta vlada po podatkih iz vaših evidenc – Ministrstva
               za finance, vrednost potrjenih instrumentov kumulativa je bila za eno milijardo 289
               milijonov, torej okroglo eno milijardo tristo. Če je v enem letu to naredila, potem
               bi sedaj pričakoval, da bo nova vlada to tudi vsako leto približno toliko potrdila
               teh instrumentov. Ampak jih je v letu 2009 790 milijonov, v letošnjem letu 2010,to je
               res, moram biti korekten, do 31. 8., 680 milijonov. Koliko bo do 31. 12., bomo
               videli, verjetno bo še kakšnih 10, 20 ali pa mogoče celo 100 milijonov zraven. Ampak
               kakorkoli, že v prvem letu imate primanjkljaja 500 milijonov, v drugem letu v tem
               trenutku 600 milijonov. Če boste še za 100 milijonov, boste imeli zopet 500 milijonov
               primanjkljaja. Kaj lahko potem pričakujete? Posredovani zahtevki za povračilo na
               organ za potrditev – letošnje leto je 560 milijonov. Zakaj? Zato, ker je bilo leta
               2007 toliko instrumentov, potrebnih instrumentov za možnosti črpanja. Potem pa v tej
               tabeli desno imamo porast v zadnjih 8 mesecih. In potem pogledaš, mašinca, pri
               kumulativi je certificiranih zahtevkov 75 %! Kakšna manipulacija s številkami! Če sem
               jaz predsednik Vlade, pa dobim takšno poročilo na mizo, vse tiste, ki so to
               pripravili, naženem! Naslednje jutro imajo delavske knjižice in naj gredo domov in se
               naj "zajebavajo" s svojimi otroki. Z otroki se naj "zajebavajo" doma, ne pa s
               proračunskim denarjem, ki je v tem trenutku edini na razpolago tako rekoč za
               investicije. Če bi to ne bilo tako, kot je prikazano, verjamem, da predsednik Vlade
               celo misli, da, ne vem, pogleda, saj to je pa v redu. Seveda, če ne greš vsega
               tistega drobnega tiska brati in potem vidiš, kje se ustavlja.</p>
               <p>Da je stvar resnično kritična, kažejo tudi bolj detajlni podatki za januar–avgust
               2010, kjer se vidi, da edino na skupni kmetijski in ribiški politiki smo do konca
               avgusta izkoristili 61 % tega črpanja, torej približno 160 milijonov od 260, in tu
               bomo verjetno dosegli to. Gre pa za ostala dva vira, tako strukturne sklade kot
               kohezijski sklad, kjer pa je katastrofa. V 8 mesecih smo na strukturnih skladih
               počrpali 25 % ali 133 milijonov od 535 milijonov. Ja, bog pomagaj, kaj šele na
               kohezijskem skladu! Na kohezijskem skladu pa 7 %, od 200 milijonov 14 milijonov. Ne
               da je to zaskrbljujoče, to je tako alarmantno stanje, da bi morali goreti vsi
               Pahorjevi rdeči semaforji, kar se tega tiče. Ja, pa saj drugega pravzaprav nima! To
               so sredstva, ki jih ima ta država, drugega nima kot samo to. In zakaj se nam vse to
               dogaja? In potem, jasno, posredujemo z amandmajem v proračun, da bi vendarle ublažili
               te gromozanske primanjkljaje. In tudi ti primanjkljaji, ki jih planirate za leti 2011
               in 2012, pravzaprav temeljijo, ministrica, prav na moči črpanja evropskih sredstev.
               In ne bo jih! Ja, zakaj jih ne bo? Zato, ker enostavno ni bilo potrjenih instrumentov
               za možnost tega črpanja. Ne sedaj razlagati ali pa razmišljati, da bi se dalo leta
               2012 še kaj rešiti. Ne bo se dalo! Čeprav je formula 2-7-13 plus 2, do leta 2015. Ali
               si vi predstavljate, da boste šli leta 2012 z razpisi? Kdaj jih boste potem
               certificirali? Kdaj boste prišli do tega, da boste dali zahtevek za povračilo iz
               evropske blagajne? Enostavno bo to nemogoče.</p>
               <p>Zakaj se vse to dogaja? Žal zaradi tega, ker so nekateri imeli prevelike apetite po
               tem, da bi jih delili kar tako, po svoje, tako kot se je na koncu koncev, če hočete,
               zgodilo – definitivno se je zgodila nepravilnost delitve sredstev pri Stožicah, kjer
               je bila diskriminacija glede na operativne programe očitna. Potem se zgodi sprememba
               teh operativnih programov, kjer recimo za železniško infrastrukturo Slovenija
               predlaga ponovno oceno vrednosti prioritetnih projektov, Evropska komisija pa
               odgovori, da mora Slovenija zagotoviti, da se bodo projekti res izvedli. In Evropska
               komisija zapiše, da jo zelo skrbi počasna implementacija projektov. Če vam že to
               Evropska komisija zapiše, potem mora biti zelo jasno zadnjemu tukaj v državi, doma,
               da očitno tega denarja ne bomo počrpali. Imeli ste srečo ali pa dovolili ste si, da
               so vam formulo, tako je bilo rečeno, jaz upam, da to drži, pisno seveda nismo videli,
               niste nam dali nobenega dokumenta, minister je zadnjič na Odboru za lokalno
               samoupravo povedal, da se je formula N+3 podaljšala na N+4. To pomeni, da zapade
               pravica do črpanja po treh oziroma sedaj po četrtem letu, to pomeni 31. 12. naslednje
               leto. Ampak če bi šli v smislu možnosti črpanja, bi letos smeli počrpati cca 2,2
               milijardi v kumulativi, mi pa jih bomo mogoče letos konec leta 1,2 ali 1,3 milijarde,
               kar pomeni dejansko eno celo milijardo minusa. In si predstavljate kaj bo, ko bomo
               razpravljali čez dve leti mogoče še o kakšnem rebalansu za leto 2012, ko bomo isto
               ugotavljali. In to bo katastrofa, ki jo bo Slovenija težko požrla. Ampak s čim boste
               odgovarjali, kolegice in kolegi, zakaj tega ne izvajate? S tem, da ste slabo
               upravljali s to državo, ko ste imeli zaupanje volivk in volivcev, da morate z državo
               upravljati in vsako leto sproti vas opozarjamo. Vsako leto sproti. Leta 2009 ste
               zamudili za pol milijarde evrov, leta 2010 – v tem trenutku zamujate za 600 milijonov
               evrov, sploh možnosti instrumentov za črpanje. Seveda iz tega posledično pa izhaja,
               da ne bo certificiranih zahtevkov. V letošnjem letu glede na proračun za leto 2010
               oziroma na rebalans proračuna 2010 v tem trenutku je tam okrog 50 %, pa me popravite,
               če sem se dosti zmotil. Zato so pa potem takšne neumne tabele prikazovanja po rasti v
               primerjavi s prejšnjim letom ali pa v zadnjih osmih mesecih popolnoma nesmiselne.</p>
               <p>Kar se mene tiče, bom ta amandma podprl in verjemite, da bo od njega marsikaj odvisno
               tudi v življenju te naše države v letu 2011, ki prihaja.</p>
            </sp>
            <sp xml:id="SDZ5-Redna-22-2010-11-16.sp168">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Mateja Vraničar, državna sekretarka na ministrstvu za finance.</p>
               <p>Izvolite.</p>
            </sp>
            <sp xml:id="SDZ5-Redna-22-2010-11-16.sp169">

               <speaker>MATEJA VRANIČAR:</speaker>

               <p>Hvala lepa za besedo.</p>
               <p>Želela bi se odzvati na dve trditvi, ki sta bili postavljeni v zvezi z obrazložitvijo
               tega predloga amandmaja. Najprej naj omenim in obrazložim, da Vlada amandmaja ne
               podpira. Amandma pomeni drastičen rez v stroške oziroma v pokrivanje stroškov
               najrazličnejših institucij. To ne pomeni samo rez v stroške dela oziroma
               zagotavljanje sredstev za stroške dela in pa za materialne stroške, ampak v nekaterih
               primerih pomeni tudi poseg v druge odhodke, tudi nekatere investicijske odhodke. Kot
               rečeno, bi se rada odzvala predvsem na dve trditvi. Najprej na trditev, da se
               zmanjšujejo sredstva tistim institucijam, ki v povezavi z gospodarsko krizo ničesar
               ne prispevajo oziroma pri njihovem delovanju v zvezi z bojem proti finančni in
               gospodarski krizi ni dodane vrednosti. Naj opozorim, da so v tem amandmaju v
               pomembnem deležu zmanjšana sredstva inšpekcijskih služb na najrazličnejših področjih:
               Inšpektoratu za delo, Davčni upravi, Carinski upravi, Uradu za preprečevanje pranja
               denarja, vrsti drugih nadzornih inštitucij, za katere smo tudi danes pa tudi v
               prejšnjih razpravah v okviru najrazličnejših zakonodajnih projektov, o katerih je
               razpravljal Državni zbor, ugotavljali, da jih je treba okrepiti, da je treba
               zagotoviti njihovo učinkovito delo. Če se omejim na področje, ki ga najbolj poznam,
               to je na področje, ki sodi tudi v pristojnost Ministrstva za finance, to je na
               področje Davčne uprave. Samo danes je bilo nekajkrat omenjeno, da moramo poskrbeti za
               učinkovitejše pobiranje javnih dajatev, da jih ne bo treba povečevati. In zato je, ne
               glede na to, kakšno je bilo stanje v letu 2008, treba čim prej okrepiti Davčno
               upravo, pa ne z dodatnimi ljudi, ampak s sodobno informacijsko podporo, ki bo
               omogočila učinkovito pobiranje dajatev in s tem tudi večje prilive v državni
               proračun. In naj omenim, da si od tega projekta, ko bo zaključen, obetamo tudi do sto
               milijonov dodatnih davčnih prihodkov v državni proračun.</p>
               <p>Druga trditev, na katero bi se želela odzvati, je navedba, da pri vseh ministrstvih
               povečujemo odhodke glede na stanje odhodkov v letu 2008, razen pri štirih navedenih
               proračunskih uporabnikih. Mislim, da je treba pogledati strukturo teh odhodkov in pri
               nobenem ministrstvu se ne povečujejo odhodki za stroške dela in ne povečujejo odhodki
               za pokrivanje materialnih stroškov, ampak se povečujejo odhodki za različne vsebinske
               namene. Če se omejim na Ministrstvo za finance, povečujemo odhodke z naslova obresti
               za financiranje javnega dolga za 300 milijonov in za področje dodatnih transferov v
               pokojninsko blagajno za 100 milijonov evrov. Tudi pri drugih ministrstvih bi lahko
               navajali podobne podatke, še posebej pri tistih ministrstvih, ki so ključna za
               vodenje prioritetnih politik, ki jih je Vlada določila v izhodni strategiji in
               dodatno potrdila tudi z ustrezno dodelitvijo sredstev za vodenje teh politik v
               spremenjenem proračunu za leto 2011 in v nadaljevanju tudi za leto 2012.</p>
               <p>Povsem na kratko še o črpanju evropskih sredstev. Zavedamo se težav, ki na tem
               področju obstajajo in težave rešujemo. Težave nastajajo na različnih področjih in se
               jih je treba lotevati z različnimi ukrepi pri posameznih porabnikih evropskih
               sredstev in pri nadzornih organih. Paziti pa moramo na to, da ne bomo v želji po čim
               hitrejšem črpanju evropskih sredstev zašli v zanko in preveč lahkotno odobravali
               posameznih projektov, ker nas bo potem še bolj bolela glava zaradi sredstev, ki jih
               bo treba vračati. Tako kot na drugih področjih poskušamo tudi na tem stanje
               izboljševati, hkrati pa moramo zagotavljati zelo natančen nadzor nad porabo teh
               sredstev, da ne zaidemo v še večje težave. Hvala lepa.</p>
            </sp>
            <sp xml:id="SDZ5-Redna-22-2010-11-16.sp170">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi pri amandmaju Slovenske ljudske stranke še kdo razpravljati?</p>
               <p>Gospod Bogovič, izvolite.</p>
            </sp>
            <sp xml:id="SDZ5-Redna-22-2010-11-16.sp171">

               <speaker>FRANC BOGOVIČ:</speaker>

               <p>Zelo na kratko.</p>
               <p>Očitno o proračunu nima smisla govoriti, vsaj tako kaže udeležba v tej dvorani, kajti
               ta proračun se ne sprejema v parlamentu, se sprejema nekje drugje. In tudi ta
               amandma, ki ga je vložila Slovenska ljudska stranka, bomo zelo pošteni, nismo imeli
               velikega upanja po kakšnem sprejetju, tako kot ni bil tudi lansko leto že dvakrat,
               trikrat. Gre pa za poizkus prikaza, da je treba v naših javnih financah zagotovo
               nekaj storiti, in da ta pot, po kateri gremo, ni prava pot. To je pot, zaradi katere
               nas bo v nekaj letih zelo bolela glava. Zato je treba narediti kaj več, kot priti v
               parlament s proračunom pa z amandmaji na proračun, ki, če pridejo iz opozicije, tako
               nimajo nobene možnosti za sprejetje, ampak bi bilo treba v strukturnih ukrepih v
               državi nekaj prej postoriti in tudi potem skozi proračunski dokument to zapisati.</p>
               <p>Kar se tiče porabe teh sredstev in rabe sredstev v naši družbi in organiziranju
               družbe, mislim, da bi na področju ugotavljanja kriminalnih dejanj, ugotavljanja tudi
               tistih, ki ne plačujejo v proračun, bistveno več postorili, če bi imeli ustroj države
               narejen tako, kot je bil 20 let nazaj, ko se je večina dogodkov na horizontalni ravni
               urejala, nadzirala v regionalnih okoljih, za razliko od današnjega časa, ko smo
               državo tako centralizirali, da ima že vsako ministrstvo slehernega inšpektorja
               urejenega tako, da je po tej navpični liniji direktno odgovoren tistemu, ki je v
               tistem trenutku njegov minister ozirom šefu inšpekcij, dejansko pa na lokalnem
               nivoju, na lokalno-regionalnem nivoju nič več ne delujejo ob medsebojni povezavi. Sam
               mislim, glede na to, da je bilo rečeno, kako je treba povečevati ta sredstva, da smo
               na napačni poti, ker povečujemo sredstva zato, da gradimo neke tudi represivne
               objekte, objekte, v katerih so represivni organi tu v Ljubljani, počasi pa pomikamo
               in črpamo tudi ljudi s terena, iz okolja. Sedaj poteka v okviru Ministrstva za
               notranje zadeve nek proces reorganizacije policijskih uprav, kjer nekdo ocenjuje, da
               ta najbolj kvaliteten kader ni več potreben v takih regijah, kot so Posavje, Koroška
               ali pa Notranjska. Govorim o tem pri proračunu zato, ker mislim, da imamo napačen
               pristop in vsi mislimo, da bomo s centralizacijo države to državo rešili. In tudi v
               pomanjkanju delovnih mest, ki jih je treba sedaj v javni upravi zagotovo okrniti in
               ne povečevati, se nam dogaja ravno to. Zaradi centralizacije se povečuje število
               delovnih mest v samih središčih, počasi pa ta delovna mesta s periferije prihajajo
               proti centru države. Podobno se dogaja pri črpanju evropskih sredstev, tudi spremembe
               operativnih programov gredo v tej smeri, da se z državnih cest umika, da se s
               kakšnega gradu umika in se gre zopet v neke velike projekte, za katere se bojim, da
               če bodo uspešni, bodo dali rezultat šele čez kakšnih 5, 10 let, kaj šele, da bi dali
               na kratek rok, kot so bila v preteklosti predvidena sredstva, tudi črpanje z
               evropskega nivoja.</p>
               <p>V Slovenski ljudski stranki smo ta amandma dali v velikem zavedanju realnosti
               slovenskega političnega prostora, da ima zelo, zelo malo možnosti za sprejetje,
               hkrati smo pa želeli tudi opozoriti na politiko, ki se v državi vodi, za katero
               ocenjujemo, da ni pravilna.</p>
            </sp>
            <sp xml:id="SDZ5-Redna-22-2010-11-16.sp172">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Žerjav, izvolite.</p>
            </sp>
            <sp xml:id="SDZ5-Redna-22-2010-11-16.sp173">

               <speaker>MAG. RADOVAN ŽERJAV:</speaker>

               <p> Hvala lepa.</p>
               <p>Jaz ne vem, gospod podpredsednik, ali se kaj pomembnega dogaja v Državnem zboru,
               glede na to, da nas je tukaj zdaj ob tako pomembni točki, kot je proračun za leto
               2011, 9 poslancev. Z vami 10, se opravičujem. Nekaj je narobe v tej državi. Resnično.
               10 poslancev na točki proračun za leto 2011. Prosim? Z vsem spoštovanjem do dveh
               poslank, absolutno. Ampak to je ključni dokument, na katerem se lomi, če prav razumem
               to, kar berem iz medijev, koalicija ali bo ostala ali ne bo ostala. In zdaj ključna
               razprava o amandmajih, o dokumentu, tukaj pa nas je 10 poslancev. Ampak dobro, želel
               sem nekaj drugega povedati.</p>
               <p>Jaz se strinjam z gospo državno sekretarko, treba je pogledati strukturo posameznih
               postavk proračunskih porabnikov, ampak tudi na to sem večkrat opozoril. Zgodila se je
               sprememba tega proračuna, oblikovana sprememba. Šli smo v neki smeri programskega
               proračuna, kjer so navedeni programi. In imamo program proizvodnje telefona in
               program proizvodnje nalivnih peres. Za program telefonov bomo namenili 100 enot, za
               program nalivnih peres pa 50 enot. V tem proračunu ne vidimo, koliko od teh 100 enot
               za ta telefon bomo namenili za stroške dela, koliko bomo namenili za surovino, koliko
               bomo namenili za energijo, koliko bomo namenili za financiranje zalog etc., etc.,
               etc. Prav tako ne vemo, kaj se bo dogajalo s proizvodnjo tega nalivnega peresa. In če
               bi to bilo navedeno tako, kot je to bila navada, bi se seveda lažje pogovarjali tudi
               o amandmajih, tudi o učinkovitosti in porabi za posameznega proračunskega porabnika v
               tem proračunu. Tako pa je programski in znotraj programa tiste grozne številke , ki
               so tam navedene za posamezni program, je skrito vse notri. Človek dobi občutek, da je
               to narejeno namerno, da bo še bolj megleno, da bo še bolj netransparentno in se bodo
               še težje spremljale posamezne postavke v proračunu. Jaz bi takšno obliko proračuna
               razumel kot prilogo, kot zanimiv pogled, prilogo k neki osnovi, kjer imaš pač vse
               stroške jasno navedene za posamezno postavko. Koliko so stroški dela v Državnem
               svetu, pri Varuhu človekovih pravic etc., etc., v posameznem programu ne nazadnje.
               Meni nič ne pomaga, da pravite, da bomo, ne vem, za aktivno politiko zaposlovanja
               namenili, govorim na pamet, 100 milijonov evrov, če pa ne vem, koliko je od teh 100
               milijonov dejansko namenjenega aktivni politiki zaposlovanja, koliko pa servisu, po
               domače rečeno. In to bi bilo dobro videti. In to se ne vidi. Štiri ministrstva so
               takšna, ki imajo nižjo porabo kot v letu 2008, kot v letu debelih krav, kot se je
               velikokrat reklo. Vsa ostala, finance 475 milijonov; delo in družina 435, razumem,
               socialna politika, transferi in tako naprej; visoko šolstvo 162 milijonov evrov več,
               razumem; gospodarstvo 153, pričakoval bi celo več, če toliko govorimo o
               vzpostavljanju oziroma konkurenčnosti in tako naprej; lokalna samouprava 87,
               poslušamo, da črpanje ne gre najboljše, kljub vsem kritikam, ki smo jih bili deležni
               ob nastopu nove vlade, kako smo bili slabi, sedaj ugotavljamo, da ne gre najboljše;
               okolje in prostor 74 milijonov; promet 59; kultura 37 milijonov evrov več kot v času
               debelih krav. Nikoli in nikdar me ne boste prepričali, ker žal mnogi v teh
               ministrstvih nikoli niste bili v kakšne podjetju, nikoli in nikdar se niste srečali s
               tem, da bi morali podjetje reševati, reševati delovna mesta, zagotavljati plače,
               nikoli niste bili v takih pozicijah. Žal. Videli ste podjetja samo iz avta, ko ste se
               peljali po avtocesti.</p>
            </sp>
            <sp xml:id="SDZ5-Redna-22-2010-11-16.sp174">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa ministrica za javno uprav Irma Pavlinič Krebs, izvolite.</p>
            </sp>
            <sp xml:id="SDZ5-Redna-22-2010-11-16.sp175">

               <speaker>IRMA PAVLINIČ KREBS:</speaker>

               <p>Hvala lepa.</p>
               <p>Jaz bi se želela odzvati na izvajanje spoštovanega poslanca gospoda Bogoviča v skrbi,
               da bi prišlo ob strukturnih spremembah ob reorganizacijah do zmanjšanja uradništva v
               tistih delih, kjer zagotavljajo storitve najbližje in najceneje za naše državljane,
               kadar je to treba. Ob natančnem pregledu izhodne strategije, kjer so tiste strukturne
               reforme, kjer ocenjujemo, da je treba narediti največje prihranke, če hočete, boste
               lahko videli, da ciljamo na bolj optimalno organiziranostministrstev. Začeli smo pri
               sebi. Zato so prve analize, ki so bile narejene in so bili pregledani poslovni
               procesi na ministrstvih, tudi v obsegu podpornih služb, če hočete, v obsegu služb, ki
               se ukvarjajo z javnim naročanjem, obsegu služb, ki se ukvarjajo z zagotavljanjem
               prostorov za potrebe delovanja ministrstva, za državno upravo na primarni ravni, za
               katero je posamezno ministrstvo stvarno pristojno, potem za zagotavljanje prostorov,
               ki jih rabimo za izvajanje dejavnosti, ki jih posamezno ministrstvo na podlagi
               delovnega področja, ki ga zakon predpisuje, izvaja.</p>
               <p>Združevanje, centralizacija podpornih služb, ki danes so centralno že v Ljubljani,
               seveda ne pomeni nič drugega, kot da bodo uslužbenci, ki danes to razpršeno
               opravljajo po ministrstvih in strokovno opravljajo enaka dela, pričeli na podlagi
               določil dveh zakonov, ki ste ju sprejeli v parlamentu pred slabim mesecem dni, se
               bodo združili. V okviru teh centralizacij podpornih služb ministrstev je predsednik
               Vlade že večkrat nakazal ambicijo, da pridemo do manjšega števila ministrstev, kajti
               18, kolikor jih je za državo z dvema milijonoma prebivalcev, kaže optimizirati
               delovanje z zmanjšanjem števila le-teh. Ni pa mogoče priti do zmanjšanja števila
               ministrstev, če prej ne analiziraš stanja. In analiza kaže: centralizacija podpornih
               služb, torej na enem mestu vsi opravljajo servis za vsa ministrstva, na ministrstvih
               pa nujno okrepiti tisto, kar je zdaj opešano. V letu 2009 ob sprejetju resolucije o
               normativni dejavnosti, ko vidimo, kako opravljamo, kako izvajamo na vladni ravni
               zakonodajni postopek, kako pripravljamo predpise, smo ugotovili, da je ta del, glede
               na to, da je bilo veliko predpisov danih v pripravo izven ministrstev, zelo
               osiromašil ta potencial, ki se krepi ne samo skozi pripravo predpisa, umanjkal je
               drugi del, to je ocena učinkov predpisov ali evalvacija, ki jo je nemudoma, ko
               predpis začne veljati, treba budno spremljati na ministrski ravni iz enega samega
               razloga, ali smo cilje, ki jih je določil parlament in jih je ciljala Vlada kot
               običajni pripravljavec predpisov, dosegli. Če jih nismo, zakaj jih nismo, in je treba
               predpis spremeniti. V tej krizi so se nam naplavili predpisi, kjer ugotavljamo, da ne
               dosegamo ciljev, da bi bilo dobro, da bi delovali, pa ne delujejo. In tretji del, ki
               ga je treba bistveno bolje organizirati in okrepiti, je intenziven, močan in
               neodvisen nadzor nad izvrševanjem predpisov. Te tri bistvene naloge je v nadaljevanju
               po mnenju stroke po natančni analizi treba okrepiti na resornih ministrstvih. In
               pretežno naj bi ministrstvo v bodoče z močnimi ekipami v sodelovanju z javnostmi
               opravljalo v teh treh enotah: priprava predpisa v sodelovanju s strokovno in ostalo
               javnostjo, evalvacija, analiza učinka predpisa in res učinkovit nadzor. Te službe so
               danes preslabe, okrepiti jih bo treba, združiti tista ministrstva, ki se danes zelo
               težko koordinirajo, kar sami najbolje veste. Najbolje se to vidi v odnosu do
               državljana, ko administracija pošilja ljudi zaradi svoje nepristojnosti od enega
               uradnika do drugega. Tu bi lahko tudi s koncentracijo teh nalog, ki so skupne, ki
               morajo biti koordinirane, z združitvijo pod eno kapo naredili bistveno več. To so
               velike sistemske spremembe, ki jih ni mogoče narediti čez noč. Treba jih je narediti
               po pameti, z enim občutkom in v tej smeri gre pravzaprav izhodna strategija cilja.
               Nikakor nimamo cilja, da bi zmanjšali kvaliteto storitev na vseh naših regijah, kjer
               deluje država s svojimi izpostavami, upravnimi enotami. To absolutno ni cilj in
               zaenkrat ob takem varčevalnem proračunu, če hočete, je ocena Vlade, da še ni treba.
               Hudo je v tistih državah, kjer morajo to narediti nasilno, kjer je enostavno
               ministrstvo postavljeno pred dejstvo 20 % znižanja stroškov. Potem gre nekaj v smeri
               odpuščanj, nekaj v smeri zniževanja plač, zagotovo pa tudi v krčenje programov. Želja
               te vlade je bila, da dokler ne racionaliziramo svojih procesov, ampak predvsem
               najprej pri sebi, ne optimiziramo poslovnih procesov, stroške dela orazumimo, nimamo
               pravice zmanjševati obsega in dostopnosti do javnih storitev pri naših državljanih.
               Ocena je, da ta proračun zaenkrat omogoča to, da še ne posegamo v pravice, ki so jih
               naši državljani vajeni. In še enkrat, na terenu zmanjševanje storitev zaenkrat ni
               predvideno, ob eni vzdržni politiki, upam, da tudi ne bo potrebno.</p>
            </sp>
            <sp xml:id="SDZ5-Redna-22-2010-11-16.sp176">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vidim še željo za razpravo.</p>
               <p>Gospod Bogovič, izvolite.</p>
            </sp>
            <sp xml:id="SDZ5-Redna-22-2010-11-16.sp177">

               <speaker>FRANC BOGOVIČ:</speaker>

               <p>Ministrica, jaz sem vesel te debate. Mislim, da je pogled iz periferije v Ljubljano
               drugačen, kot je iz Ljubljane na periferijo, čeprav ne mislim, da prihajam ravno z
               največje periferije, ampak počasi postajamo, glede na trende, ki se odvijajo v tej
               deželi. Sam govorim o tem, da bi bilo nujno treba ne po tej vertikali povsod in vedno
               slediti, da se zadeva začne in konča pri ministru in pri neki povezavi na vrhu, na
               ministrstvu v Ljubljani, o čemer govorite. Govorim o tem, da smo to državo spravili
               do te mere, da dejansko na pokrajinskih nivojih več ni medsebojnih sodelovanj
               posameznih organov. Naj vam na primeru povem. Ko smo poskušali zaustaviti enega od
               zasebnikov, ki je imel proizvodnjo plastike na nedovoljen način, sem na koncu po
               petih pisanjih na pet različnih ministrstev sam naredil ta korak, da sem vseh teh 5
               inšpektorjev povabil k sebi v pisarno in jih soočil in povedal, "spoštovani kolegi,
               oprostite, tukaj imate pet dopisov, zdaj se pa pred menoj dogovorite, kdo je za kaj
               pristojen in kako lahko problem rešimo". Mislim, da je glavni problem v inšpekcijah
               in da bi te zadeve morale delovati že prej na regionalnem nivoju, da bi se tako kot
               včasih na medobčinskih inšpektoratih med seboj skupaj usedli ti inšpektorji, ne da bi
               jih župan sklical, ker so bili medobčinski inšpektorji in so se znali problema lotiti
               in oceniti, kdaj stopiti eventualno do davčne uprave, kdaj stopiti eventualno tudi do
               kakšnih represivnih organov in problem rešiti. Danes se nam pa dogaja, da se v tej
               vladi enkrat na enem ministrstvu, drugič na drugem dogaja in vsak od ministrov izvaja
               svojo reorganizacijo. Kot ugotavljamo v našem prostoru sedaj v tem trenutku glede
               policijske uprave in dekreta ministrice, ki je pristojna za notranje zadeve.
               Mimogrede ugotovimo, da je mogoče tudi še celo to kje povezano z neko tiho
               reorganizacijo na nekih 6, 8 pokrajin, o katerih nihče ne upa na glas govoriti.
               Podobno se nam dogaja sedaj, da se počasi iz meseca v mesec zdaj na enem organu, zdaj
               na drugem organu, kar nam s svetov načelnic upravne enote jasno povedo, da enkrat
               izgubi neko pristojnost geodetski del, drugič izgubi davkarija in podobno. To mislim,
               da je napak in mislim, da bi morali na nek način, ne trdim, da je potrebna zato tudi
               politična regionalizacija Slovenije. v upravnem smislu pa mislim, da danes plačujemo
               veliko ceno, ker ni na vmesni ravni te koordinacije in se tam, kjer problemi
               nastajajo, vsi skupaj ne lotevamo določenih problemov. Bodisi je to pri kakšnih
               zadevah, kjer so prekrški, ali, če hočete, pri protipoplavni zaščiti ali pa pri
               umeščanju neke regionalne trase, ki jo je treba umestiti na daljšem nivoju. Treh tem
               sem se dotaknil, ampak bi lahko še govoril. V tem delu vam dam prav, da to ni samo
               številka, pa toliko plač, ampak je pri tem javnem aparatu zelo pomembno, koliko je
               učinkovit. Če v občini imaš čas, ko črpaš evropska sredstva, da imaš povečan proračun
               in lahko to koristiš, res ni čas, da bi zmanjševal število ljudi. Če pa tega ni, je
               pa treba to storiti. Mislim, da imamo danes glavni manko v delovanju državne uprave v
               tej učinkovitosti. In po moji oceni je problem zgolj teh povezav, ki se je zgodil v
               teh letih, velik razlog za to neučinkovitost.</p>
            </sp>
            <sp xml:id="SDZ5-Redna-22-2010-11-16.sp178">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Žerjav, izvolite.</p>
            </sp>
            <sp xml:id="SDZ5-Redna-22-2010-11-16.sp179">

               <speaker>MAG. RADOVAN ŽERJAV:</speaker>

               <p>Vem, da sem malo tečen, pa vendarle, ker se mi zdi, da je to pomembna točka, bi
               vendarle še nekaj dodal k razlogu za ta amandma, ki je namenjen varčevanju. Jaz sem v
               Državnem zboru te grafe, ki jih imam sedaj, sicer jih nimam v elektronski obliki,
               tukaj kazal, ampak kažejo ravno na to, da je takšen amandma, ki ga predlagamo,
               pravzaprav upravičen. Tukaj bom prikazal nekaj grafov nekaterih posameznih
               proračunskih porabnikov na postavki Storitve in blago, torej materialni stroški, kako
               se ta poraba giblje po mesecih. Zelo zanimivo je, da je mesec december posebej
               posvečen temu oziroma se v mesecu decembru še posebej na nek način ta potrošnja
               blazno poveča z namenom, da se posamezne postavke v državnem proračunu preprosto
               porabijo in da se s tem zagotovi osnova za naslednji proračun. In tako se je za leto
               2009, jaz bom samo nekatere najbolj izpostavljene proračunske porabnike pokazal, na
               postavki Storitve in blago dogajalo približno tole: Generalni sekretariat je v mesecu
               decembru porabil za 138 % več kot je povprečje od januarja do novembra, Uprava za
               javna plačila meseca decembra za 199 % več kot v povprečju od januarja do novembra,
               Inšpektorat za energetiko 243 % več kot je povprečje od januarja do novembra,
               Inšpektorat za obrambo 264 % več, Urad za nadzor proračuna 404 % več, Urad za enake
               možnosti 800 % več. Se vam zdi to resno? Bom nadaljeval: Ministrstvo za šolstvo in
               šport, ista postavka Blago in storitve, v letu 2009 71 % več, Ministrstvo za zunanje
               zadeve 77 % več, Ministrstvo za obrambo 105 % več, No, gospa ministrica, to je vaše,
               119 %, Ministrstvo za notranje zadeve 147 %. Lahko še pokažem kakšno upravno enoto,
               denimo Žalec, 253 %, Ribnica 278 %, no, Logatec je seveda zmagovalec, 420 %. Jaz
               obljubljam, da bomo to analizo naredili tudi za letošnje leto. Ministru za finance
               sem že na nek način napovedal, da bomo zaprosili za podatke, ker to logiko je treba
               spremeniti. Jaz tega, dokler nisem prišel na ministrstvo, nisem razumel in nisem
               pričakoval, potem sem bil začuden, kaj se dogaja decembra, dajmo, imamo postavko in
               dajmo potrošiti postavko, da bomo v naslednjem letu lahko na to postavko dali še 5, 6
               % in da bomo v naslednjem letu imeli spet več. To je ta potrošniška logika, o kateri
               jaz govorim, ki je popolnoma drugačna, kot je logika v tisti najslabši gospodarski
               družbi. Jaz sem žalosten, da se to ne da na nek način dopovedati ali pa doseči, da bi
               vsi skupaj naredili neko spremembo. To je samo ena postavka, to je postavka Blago in
               storitve. Takih postavk je v proračunu na stotine, da ne bom rekel na tisoče. Če bi
               se nekdo spravil narediti eno analizo, resno, kaj se dogaja, jaz sem prepričan, da se
               dogaja popolnoma enako. In tu so rezerve. Ampak potrebovali bi res malo več
               gospodarske logike, nič drugega. Hvala lepa. Pa ne bom se več oglašal.</p>
            </sp>
            <sp xml:id="SDZ5-Redna-22-2010-11-16.sp180">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo? Zaključujem razpravo o amandmaju k proračunskemu porabniku 1212.</p>
               <p>Prehajamo na proračunskega uporabnika 1911, Ministrstvo za obrambo in drugi
               uporabniki. Poslanske skupine SD, Zares in LDS so k temu uporabniku vložile amandma.
               Ta amandma dajem v razpravo. Ker ne želi nihče razpravljati, zaključujem
               razpravo.</p>
               <p>Prehajamo k proračunskemu uporabniku 1213, Državna volilna komisija, podprogram
               120101, Dejavnost političnih institucij. K temu proračunskemu uporabniku je dal
               amandma Odbor za finance in monetarno politiko. Ta amandma dajem v razpravo. Ker ne
               želi nihče besede, zaključujem razpravo.</p>
               <p>Prehajamo k proračunskemu uporabniku 1516, Urad za narodnosti Vlade Republike
               Slovenije, podprogram 120201, Podpora nevladnih organizacij in civilne družbe.
               Amandma je vložila Poslanska skupina italijanske in madžarske narodne skupnosti. Želi
               kdo razpravljati?</p>
               <p>Dr. Göncz, izvolite.</p>
            </sp>
            <sp xml:id="SDZ5-Redna-22-2010-11-16.sp181">

               <speaker>DR. LÁSZLÓ GÖNCZ:</speaker>

               <p>Hvala lepa za besedo gospod podpredsednik.</p>
               <p>Predvsem želim osvetliti dve zadevi. Ker je že bilo veliko razprave, se v neke
               splošne se ne bom spuščal. Formalno sta tukaj dva amandmaja, vendar med usklajevanjem
               smo se poenotili, da obvelja amandma, ki je tukaj vložen pod zaporedno številko 2.
               Zato smo tudi danes najavili podporo in tudi sedaj najavljam podporo temu amandmaju
               in hkrati ponovno z zadovoljstvom ugotavljam, da je pri tem izredno pomembnem
               vsebinskem vprašanju prišlo do razumevanja s strani predlagatelja proračuna.</p>
               <p>Prvi amandma je pa zato ostal nekoliko ponesrečeno v tem kontekstu, ker je bil vložen
               z neko tehnično napako in smo mi dopolnili in v proceduri je pač ostalo in zdaj ne bi
               o tem več razpravljal. Rad bi pa še dodal, da v primeru tega zneska, s katerim se
               zagotavlja minimalna raven RTV dejavnosti madžarske in pa italijanske narodne
               skupnosti, to res nujno sprejeti, ker v nasprotnem primeru bi prišlo do zmanjševanja
               že zagotovljenega programa, in to bi bilo v neskladju z vsemi obljubami in pa
               dogovori, ki so bili med narodnimi skupnostmi in Vlado in tudi med poslancema narodne
               skupnosti.</p>
               <p>Izražam zadovoljstvo, da je do tega dogovora prišlo in predlagam, da se v proceduri
               potrjevanja amandmajev potrdi amandma pod zaporedno številko 2. Hvala lepa.</p>
            </sp>
            <sp xml:id="SDZ5-Redna-22-2010-11-16.sp182">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo besedo k predlaganemu amandmaju? <stage>(Ne.)</stage> Zaključujem razpravo k
               proračunskemu uporabniku 1516.</p>
               <p>Prehajamo k proračunskemu uporabniku 1611, Ministrstvo za finance. Amandma je vložila
               poslanska skupina DeSUS in poslanske skupine SD, Zares in LDS. Želi kdo besedo?</p>
               <p>Gospa Breda Pečan, izvolite.</p>
            </sp>
            <sp xml:id="SDZ5-Redna-22-2010-11-16.sp183">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Jaz bom seveda z zelo trezno glavo in ob obupnem poizkusu, da bi preklicala gospode,
               ki so prvi amandma vložili – glede na to, da na tem amandmaju pravzaprav gradijo
               zaupanje javnosti v njihovo politično vlogo v Državnem zboru, bi človek pričakoval,
               da bodo prišli sem, ko se razpravlja o teh amandmajih, in povedali ter zelo tehtno
               razložili, da bomo vedeli, zakaj pravzaprav ga vlagajo. Ta amandma govori o stvari, o
               kateri smo prejle poslušali pri intervencijskem zakonu. O tem, da z 38 milijoni evrov
               želijo kolegi iz poslanske skupine, ki predlaga ta amandma, pa še nekateri drugi, ki
               govorijo o podobnih stvareh na podoben način, ljudem dopovedati, da bodo rešili
               problem najnižjih pokojnin oziroma ljudi, ki dobivajo najnižje pokojnine. Z 38
               milijoni bo doseženo tisto, kar oni mislijo, da je treba doseči. To je, da bodo drugo
               leto pokojnine usklajene s 50 % rastjo plač. Pri tem pa ne povedo, da bo ta 50 %
               usklajenost z rastjo plač za tiste, ki imajo tisoč 800 evrov penzije, mislim, da je
               to najvišja, in za tiste, ki imajo 400 evrov penzije. To pomeni, da bodo tisti, ki
               imajo 400 evrov penzije, iz teh 38 milijonov dobili 2 evra na mesec – pretiravam in
               ne vem točno, koliko je to, ampak recimo nekaj takega bo verjetno zneslo. Tisti, ki
               imajo tisoč 800, bodo pa dobili seveda štiri in pol krat več, kar pomeni 9 evrov na
               mesec. Kje je tukaj tisto, o čemer tako zelo veliko govorijo, 263 tisoč upokojencev
               je pod mejo revščine. Vem, da je to katastrofalno stanje, vem, da je to zelo hudo,
               mimogrede bom povedala, da največji delež teh ljudi je ženskega spola, ker je največ
               upokojenk, ki same živijo, deležnih najnižjih penzij. Ampak ta amandma je čisto
               navadno sprenevedanje. Čisto navadno sprenevedanje. Hvala.</p>
            </sp>
            <sp xml:id="SDZ5-Redna-22-2010-11-16.sp184">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo besedo? <stage>(Ne.)</stage> Zaključujem razpravo. S tem zaključujem tudi razpravo o
               posebnem delu proračuna za leto 2011.</p>
               <p>O amandmajih bomo glasovali danes po končani razpravi o proračunskem paketu ali pa v
               četrtek. Želite še enkrat informacijo? Gospod Vizjak, še enkrat preberem informacijo?
               Glasovanje bo pol ure po končani razpravi o proračunskem paketu, vemo pa, da imamo še
               razvojne programe, proračun 2012, potem pa še ZIPRO in dva odloka in verjetno danes
               ne bo prišlo do glasovanja, sicer pa v četrtek, 18. 2010. Ni razprave, gospod Vizjak.
               Dobili ste informacijo, prehajamo na razpravo o načrtu razvojnih programov. Želi kdo
               besedo? <stage>(Ne želi.)</stage> Zaključujem razpravo.</p>
               <p>Prehajamo na <title>18. točko, to je Dopolnjeni predlog proračuna Republike Slovenije za leto 2012.</title>
               </p>
               <p>Prehajamo na razpravo o Dopolnjenem predlogu proračuna. Razpravljali bomo o
               posameznih delih dopolnjenega predloga dela proračuna in vloženih amandmajih, in
               sicer o splošnem, posebnem delu in načrtu razvojnih programov.</p>
               <p>V razpravo dajem splošni del Dopolnjenega predloga proračuna za leto 2012. Kdo želi
               besedo? <stage>(Nihče.)</stage> Zaključujem razpravo. O splošnem delu bomo glasovali na podlagi
               obvestil, ki sem jih že dal, da jih ne ponavljam.</p>
               <p>Prehajamo na obravnavo posebnega dela Dopolnjenega predloga proračuna. Razpravo o
               amandmajih bomo opravili na podlagi pregleda vloženih amandmajev z dne 16. 11.
               2010.</p>
               <p>Prehajam najprej na amandma, ki ga je k različnim uporabnikom vložila Slovenska
               ljudska stranka in se nanaša le na zmanjšanje sredstev pri različnih podprogramih v
               okviru posameznih uporabnikov in ne vsebuje hkrati predloga za povečanje sredstev pri
               določenih podprogramih. Zato je ta predlog uvrščen na začetek tega pregleda
               amandmajev. Dajem torej v razpravo ta predlog amandmaja Slovenske ljudske stranke.
               Želi kdo besedo? <stage>(Nihče.)</stage> Zaključujem razpravo o temu amandmaju.</p>
               <p>Prehajamo na obravnavo uporabnika 1611, Ministrstvo za finance, in amandma, ki je bil
               vložen s strani Poslanske skupine Demokratične stranke upokojencev. Želi kdo
               razpravljati?</p>
               <p>Gospa Breda Pečan, izvolite.</p>
            </sp>
            <sp xml:id="SDZ5-Redna-22-2010-11-16.sp185">

               <speaker>BREDA PEČAN:</speaker>

               <p>Da ne bom predolga, bom povedala samo to, da tisti, ki želijo vedeti, kaj imam namen
               povedati pri tem amandmaju, naj pogledajo magnetogram pri prejšnjem amandmaju, pri
               katerem sem govorila.</p>
            </sp>
            <sp xml:id="SDZ5-Redna-22-2010-11-16.sp186">

               <speaker>PODPREDSEDNIK MIRAN POTRČ:</speaker>

               <p>Želi še kdo besedo? <stage>(Ne.)</stage> Zaključujem razpravo. Ker ne želi nihče več razpravljati,
               vas obveščam, da bomo o posebnem delu Dopolnjenega predloga proračuna v skladu s
               časovnim potekom seje odločali v četrtek ali danes pol ure po končani obravnavi
               proračunskega paketa.</p>
               <p>Gospod predsednik, izvolite.</p>
            </sp>
            <sp xml:id="SDZ5-Redna-22-2010-11-16.sp187">

               <speaker>DR. PAVEL GANTAR:</speaker>

               <p>Spoštovani gospod podpredsednik, to je v vaši moči in pristojnosti in ni potrebno
               nobeno glasovanje. Jaz ugotavljam, da je razprava o obeh proračunih, rebalansu za
               2011 in proračunu za 2012 potekala izjemno hitro, nepričakovano hitro, proti čemer
               seveda nimam nobenih ugovorov. Prav nasprotno! Pred nami sta obravnavi še dveh
               odlokov in zakona o izvrševanju proračuna. Zakon o izvrševanju proračuna, če prav
               razumem, niti še nimamo na klopeh.</p>
               <p>Zato predlagam, da danes prekinemo z delom in nadaljujemo z odlokoma in z zakonom o
               izvrševanju proračuna jutri ob deveti uri. Smo pač zelo hitri. To je vaša odločitev,
               ki jo lahko sprejmete in mislim, da je to najbolj racionalna odločitev, če ne želimo
               improvizirati o obeh odlokih in o zakonu o izvrševanju proračuna. Hvala lepa.</p>
            </sp>
            <sp xml:id="SDZ5-Redna-22-2010-11-16.sp188">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Jaz verjamem, da bo predlog gospoda predsednika podprt z reklamacijo, vendar če
               dovolite en dopolnilni predlog. Ali je mogoče, da le načrt razvojnih programov k
               proračunu 2012 še obravnavamo, tako da imamo potem jutri dva odloka in ZIPRO?</p>
               <p>Prehajamo na obravnavo načrta razvojnih programov in odpiram razpravo o tem predlogu.
               Ne želi nihče več razpravljati oziroma sploh ne želi razpravljati. Glasovanje o
               načrtu razvojnih programov bomo torej opravili jutri. Proceduralno se je k besedi
               javil gospod Jerovšek.</p>
               <p>Izvolite.</p>
            </sp>
            <sp xml:id="SDZ5-Redna-22-2010-11-16.sp189">

               <speaker>JOŽEF JEROVŠEK:</speaker>

               <p>Spoštovani gospod predsedujoči, kolegice in kolegi, predsednik Državnega zbora!</p>
               <p>Iz letošnjega proračuna, dveh proračunov, ste naredili farso. Jaz se ne spominjam, da
               bi kdaj prekinili razpravo, najprej obrazložitve poslanskih skupin, potem vmes drugi
               zakon, potem pa zvečer, ni čudno, da ni razprave. Proračuni bi morali biti osrednja
               stvar v državi in parlamentu. Naredili ste pa totalno farso in logično, da iz
               protesta nočemo diskutirati. Iz protesta ne diskutiramo. In tako kot je država
               zavožena, je parlament zavožen, in vse gre nekam in sploh ni jasno, kdaj se
               razpravlja, kdaj se glasuje o državnem proračunu. Poleg tega, da je proračun takšna
               solata, da se živi bog ne more več iz njega spoznati, ker samo postavke zbirate in
               računalnik piše in piše.</p>
            </sp>
            <sp xml:id="SDZ5-Redna-22-2010-11-16.sp190">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, hvala lepa. Jaz to štejem kot vašo pripombo ...</p>
            </sp>
            <sp xml:id="SDZ5-Redna-22-2010-11-16.sp191">

               <speaker>JOŽEF JEROVŠEK:</speaker>

               <p>Še enkrat protestiram. Tako ne morete voditi te države in tega parlamenta. Hvala
               lepa.</p>
            </sp>
            <sp xml:id="SDZ5-Redna-22-2010-11-16.sp192">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, štejem to kot vašo pripombo. Bi pa pripomnil jaz, da vas ves dan,
               kar vodim sejo, zadnji dve uri nisem videl v dvorani in zato verjamem, da ne veste, o
               čem je Državni zbor odločal. Odločali smo v skladu s programom, ki je bil
               pripravljen. Če dovolite, tako kot je predsednik predlagal, zaključujem za danes
               sejo. Nadaljevali jo bomo jutri ob 9. uri.</p>
               <p>Še obvestilo. Čez deset minut, to se pravi ob 20.35 bo v veliki dvorani na Tomšičevi
               seja Mandatno-volilne komisije oziroma nadaljevanje seje. Hvala lepa. Lahko noč. <stage>(SEJA JE BILA PREKINJENA 16. NOVEMBRA 2010 OB 20.24.)</stage>
               </p>
            </sp>
         </div>
      </body>
   </text>
</TEI>
