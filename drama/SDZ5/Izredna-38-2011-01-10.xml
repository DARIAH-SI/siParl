<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Izredna-38-2011-01-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|86395205E10E2954C1257A360046CEEF</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=86395205E10E2954C1257A360046CEEF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-38-2011-01-10.DZ" n="38">
               <name>Izredna</name>
               <date when="2011-01-10"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-38-2011-01-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">38. izredna seja</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsednika mag.
            Vasja Klavora in Miran Potrč.</stage>
            <stage type="time">Seja se je začela ob 15.uri.</stage>


            <sp xml:id="SDZ5-Izredna-38-2011-01-10.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 38. izredno sejo Državnega zbora, ki sem jo sklical na podlagi prvega in
               drugega odstavka 58. člena ter drugega odstavka 60. člena Poslovnika Državnega zbora.</p>
               <p>Spoštovani! Obveščam vas, da je umrl gospod Ivan Kuhar, delegat Zbora občin v
               mandatnem obdobju 1990–1992 prve demokratično izvoljene skupščine. Njegov spomin bomo
               počastili z minuto molka.</p>
               <p>/ minuta molka/</p>
            </sp>
            <sp xml:id="SDZ5-Izredna-38-2011-01-10.sp2">

               <speaker>PREDSEDNIK DR. PAVEL GANTAR:</speaker>

               <p>Obveščen sem, da se današnje seje ne morejo udeležiti naslednji poslanci: Vili
               Trofenik, Alojz Posedel, Marijan Bezjak, mag. Štefan Tisel, Matevž Frangež od 17. ure
               dalje, Marijan Križman, Zmago Jelinčič Plemeniti in Joško Godec.</p>
               <p>Na sejo sem vabil predsednika Vlade Boruta Pahorja ter kandidatko za ministrico brez
               resorja, odgovorno za lokalno samoupravo in regionalno politiko, Dušo Trobec Bučan k
               4. točki dnevnega reda, predstavnika Urada predsednika republike k 5. točki dnevnega
               reda ter predstavnike Vlade k vsem točkam dnevnega reda.</p>
               <p>Vse prisotne lepo pozdravljam.</p>
               <p>Prehajamo na <title>določitev dnevnega reda</title> 38. izredne seje Državnega
               zbora.</p>
               <p>Predlog dnevnega reda ste prejeli s sklicem seje 7. 1. 2011. Predlogov za umik točke
               z dnevnega reda ali predlogov za širitev dnevnega reda seje nisem prejel. Državnemu
               zboru predlagam, da za današnjo sejo določi dnevni red, kot ste ga prejeli s
               sklicem.</p>
               <p>Prehajamo na glasovanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo 64,
               proti nihče.</p>
               <p>(Za je glasovalo 64.) (Proti nihče.)</p>
               <p>Ugotavljam, da je dnevni red 38. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA TO JE NA OBRAVNAVO PREDLOGA SKLEPA O RAZGLASITVI ODLOČITVE, KI JE BILA SPREJETA NA
               ZAKONODAJNEM REFERENDUMU O ZAKONU O RADIOTELEVIZIJI SLOVENIJA, KI JE BIL 12. DECEMBRA
               2010.</title>
               </p>
               <p>Predlog sklepa je v obravnavo Državnemu zboru predložil Odbor za kulturo, šolstvo,
               šport in mladino.</p>
               <p>Za dopolnilno obrazložitev predloga sklepa dajem besedo predsednici odbora mag.
               Majdi Potrata.</p>
            </sp>
            <sp xml:id="SDZ5-Izredna-38-2011-01-10.sp3">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci!</p>
               <p>Predlog sklepa, ki ste ga dobili tudi v pisni obliki, je pripravil Odbor za kulturo,
               šolstvo, šport in mladino na 16. nujni seji odbora v četrtek, 6. januarja 2011.</p>
               <p>Sklep o razglasitvi odločitve, ki je bila sprejeta na zakonodajnem referendumu o
               Zakonu o Radioteleviziji Slovenija, ki je bil 12. decembra 2010, se glasi: Državni
               zbor razglaša, da je bila na zakonodajnem referendumu o Zakonu o Radioteleviziji
               Slovenija, ki je bil 12. decembra 2010 izveden na podlagi odloka Državnega zbora o
               razpisu zakonodajnega referenduma o Zakonu o Radioteleviziji Slovenija, sprejeta
               odločitev volivcev, kot je ugotovljena v poročilu Državne volilne komisije o izidu
               glasovanja in o izidu zakonodajnega referenduma o Zakonu o Radioteleviziji Slovenija,
               ki je objavljen v Uradnem listu Republike Slovenije, številka 110/10 z dne 31.
               decembra 2010, in sicer, da je večina volivcev, ki so veljavno glasovali, proti
               uveljavitvi Zakona o Radioteleviziji Slovenija, ki ga je sprejel Državni zbor na seji
               20. oktobra 2010.</p>
               <p>Zakon nalaga, da mora Državni zbor razglasiti izide referenduma. Državni zbor je na
               21. seji dne 20. oktobra 2010 sprejel Zakon o radioteleviziji Slovenija. Skupina
               poslank in poslancev s prvopodpisanim Jožetom Tankom je 26. oktobra 2010 vložila
               zahtevo za razpis zakonodajnega referenduma o sprejetem zakonu. Državni zbor je na
               podlagi zahteve za razpis zakonodajnega referenduma na 32. izredni seji dne 2.
               novembra 2010 sprejel odlok o razpisu zakonodajnega referenduma o Zakonu o
               Radioteleviziji Slovenija in ta je bil izveden, kot je bilo že povedano, 12. decembra
               2010. 31. decembra 2010 je bilo v Uradnem listu Republike Slovenije objavljeno
               poročilo Državne volilne komisije o izidu glasovanja in o izidu zakonodajnega
               referenduma o Zakonu o Radioteleviziji Slovenija. Zakon o referendumu in ljudski
               iniciativi v 53.a členu določa, da lahko zoper poročilo Državne volilne komisije o
               izidu glasovanja na referendumu vsak glasovalec vloži pritožbo v treh dneh po objavi
               v Uradnem listu Republike Slovenije ter da o pritožbi odloči Vrhovno sodišče RS v 30
               dneh. Zakon v 53.b členu še določa, da Državni zbor v osmih dneh po pravnomočnosti
               poročila Državne volilne komisije razglasi odločitev, ki je bila sprejeta na
               referendumu, in jo objavi v Uradnem listu Republike Slovenije. Državni zbor odločitev
               razglasi s sklepom, sprejetim na seji zbora. Naj povem, da je bil predlagani sklep
               sprejet z 9 glasovi vseh tedaj navzočih članic in članov odbora in kasneje še s
               petimi glasovi, ki so bili oddani na korespondenčni seji. Iz dopisa Vrhovnega sodišča
               z datumom 5. januarja 2011 izhaja, da zoper poročilo Državne volilne komisije v
               zakonitem roku ni bila vložena nobena pritožba, zato je poročilo, kot je bilo
               objavljeno v Uradnem listu, pravnomočno.</p>
               <p>Glede na navedeno Državni zbor na podlagi določbe 53.b člena Zakona o referendumu in
               ljudski iniciativi razglaša odločitev, ki je bila sprejeta na referendumu. Hvala.
           </p>
            </sp>
            <sp xml:id="SDZ5-Izredna-38-2011-01-10.sp4">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Slovenske demokratske stranke bo predstavil Aleksander
               Zorn.</p>
            </sp>
            <sp xml:id="SDZ5-Izredna-38-2011-01-10.sp5">

               <speaker>ALEKSANDER ZORN:</speaker>

               <p>Hvala lepa. Spoštovani kolegi, spoštovani predsednik!</p>
               <p>Dogajanje v zvezi z referendumom in po referendumu, predvsem po referendumu, je bilo
               tako nenavadno, da bo treba spregovoriti nekaj besed tudi o tem.</p>
               <p>Predvsem je treba začeti pri začetku. Referendum je bil potreben, ker se nikakor ni
               dalo ustaviti predlagatelja z nekaterimi bolj smotrnimi rešitvami in z amandmaji, ki
               so bili vsi po vrsti zavrnjeni. Naša dolžnost je bila, če verjamemo v slabost tega
               zakona, da se poslužimo vseh demokratičnih postopkov, da ga preprečimo. To se je tudi
               zgodilo in zakon je padel, kajti ljudje so sprevideli, da je zakon slab. In potem
               sledi tisto nenavadno: po referendumu je izbruhnila prava posthumna vojna za
               interpretacijo, kdo je zmagovalec. To je zelo nenavadno. Izkazalo se je, da ljudje,
               predvsem iz vladajoče koalicije, ne bi hoteli več referendumov, in kakšen referendum
               pa je to, če se ga udeleži samo 15 % volivcev, nadalje, kako lahko kakršenkoli zakon
               zdaj ustavljamo kar z referendumom, kaj pa potem delajo predstavniki ljudstva. In še
               kakšna takšna izjava, ki meri na stalinizem, bi se našla. Demokratična ureditev,
               moram povedati, če se še tako režite temu, je pač takšna, da je volja volivcev na
               referendumu tista vrhovna. Tako je to. In če je rezultat takšen, kakršen je, se bo
               treba s tem sprijazniti. Poglejmo malo številke. Referenduma se je udeležilo
               približno 15 % ljudi, 14,78 %. Proti je glasovalo 180 tisoč 820 volivcev. In zdaj
               poglejmo te številke nekoliko drugače. Na državnozborskih volitvah leta 2008 je
               stranka Zares dobila 98 tisoč 526 glasov ali 9,73 %, kar je točno polovica od vseh
               volivcev, ki so glasovali proti. Spoštovana predlagateljica ministrica je dobila
               tisoč 700 glasov, kar je 110-krat manj, kot je bilo tistih, ki so glasovali proti
               njenemu zakonu. Ali se da iz tega kaj potegniti? Ali je o neki kulturni instituciji,
               o kateri je odločalo 250 tisoč ljudi, to res tako malo? Ali je to nekaj, kar bomo
               vrgli čez ramo? To je smešno. Ampak vse te polemike o referendumu so izbruhnile in se
               bodo očitno še nadaljevale.</p>
               <p>Glede sklepa. Seveda potrjujemo ta sklep. Kaj pa sicer lahko storimo? Ali lahko
               rečemo, da smo predstavniki ljudstva, ki se požvižgamo na ljudstvo? To je smešno.
               Kajti potem nismo ne parlament, tudi simbolno ne več, in ne predstavniki ljudstva.
               Seveda bomo to potrdili. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp6">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Franco Juri.</p>
            </sp>
            <sp xml:id="SDZ5-Izredna-38-2011-01-10.sp7">

               <speaker>FRANCO JURI:</speaker>

               <p>Hvala, spoštovani predsednik. Kolegice in kolegi!</p>
               <p>V skladu z našim poslovnikom smo dolžni s sklepom razglasiti odločitev, ki je bila
               sprejeta na referendumu o Zakonu o RTV Slovenija. Rezultati so nam že dolgo znani, so
               nedvoumni in jih je treba spoštovati. Čeprav skoraj nihče ni zadovoljen s programom
               Radiotelevizije Slovenija, si sprememb na tem področju večina ljudi očitno ne želi.
               Res pa je, da bodo ostali problemi oziroma ovire, ki bodo vplivale tako na zaposlene
               kot tudi na delovanje samega javnega zavoda. Eno od težav, na primer, odpravljamo že
               na tej seji, in sicer bomo obravnavali zakon o izvrševanju proračuna, saj je višina
               RTV prispevka od 1. januarja naprej nedefinirana in moramo z novelo zakona to stanje
               odpraviti. Večja ovira je tudi vprašanje modernizacije zavoda in nadaljnjega dela
               Radiotelevizije Slovenija. Težko bo v prihodnjem obdobju zagotoviti v Evropi
               uveljavljene tematske programe kot javno službo. Tako se v nedoločeno prihodnost
               odlaga vzpostavitev posebnega kulturnega, športnega, izobraževalnega in
               informativnega programa. Škoda za vse gledalce in gledalke nacionalne televizije. Na
               žalost ni vzpostavljenih niti ustreznih varovalk za večji nadzor nad poslovanjem
               zavoda. O dosedanjem, tudi netransparentnem delovanju zavoda pa bomo razpravljali
               tudi v Državnem zboru ob obravnavi poročila nadzornega sveta Radiotelevizije za
               preteklo leto. Zaposleni na Radioteleviziji ostajajo javni uslužbenci, čeprav njihovo
               področje svobodnega, neodvisnega novinarstva in novinarskega dela ostaja zajezeno in
               bodo še naprej v odvisnosti od vsakokratne politične volje oblasti. Da novinarji niso
               in ne smejo biti nekakšni politkomisarji oziroma javni uslužbenci, je pred leti
               opozarjal celo vodja SDS Janez Janša, stranke, ki je bila pobudnica tokratnega
               referenduma.</p>
               <p>Neizpodbitno so pred nami izzivi, s katerimi se bomo morali v bodoče soočati vsi v
               koaliciji in opoziciji, v prvi vrsti sam javni zavod pa tudi pristojno ministrstvo in
               Državni zbor.</p>
               <p>Sklep je jasen in ga bomo podprli.</p>
            </sp>
            <sp xml:id="SDZ5-Izredna-38-2011-01-10.sp8">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Janez Ribič.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp9">

               <speaker>JANEZ RIBIČ:</speaker>

               <p>Dober dan, spoštovani! Lepo pozdravljeni!</p>
               <p>V Poslanski skupini Slovenske ljudske stranke smo referendumu o Zakonu o RTV
               Slovenija nasprotovali. V času socialne in gospodarske krize, v času krize
               moralno-etičnih vrednot, ko je posvečenim posameznikom očitno brez posledic dovoljeno
               prav vse, v času, ko se večina državljanov brezizhodno srečuje z merili dvojne pravne
               države, ko za ene veljajo drugačna pravila kot za druge, smo menili, da to res ni
               pravi trenutek za takšen referendum. Pozornost, energijo in čas je po našem mnenju
               bolje posvetiti reševanju dejanskih in vsakodnevnih v življenju prisotnih težav,
               korupcija, nepotizem, neformalne povezave, plačilna disciplina, neizplačevanje plač,
               prispevkov in še bi lahko naštevali. To so rakteme, ki razjedajo našo državo. A
               referendum o Zakonu o RTV Slovenija je zahtevalo z ustavo določeno število poslancev
               in odlok o razpisu referenduma smo v Poslanski skupini Slovenske ljudske stranke
               podprli. V času volilne kampanje smo v Slovenski ljudski stranki aktivno opozarjali
               na pasti in nevarnosti novega zakona. Trdili smo, da je zakon slab in nepotreben. Na
               marsikatero vprašanje, naslovljeno na ministrico in tudi na predsednika vlade, nismo
               dobili odgovora. A sedaj to niti ni več potrebno. Referendum se je zgodil 12.
               decembra lanskega leta. Volilna udeležba je bila nizka, le 15 %, a za demokracijo je
               značilno, da odloča tisti, ki se volitev oziroma glasovanja udeleži. Zadovoljni smo z
               referendumskih izidom in spoštujemo voljo ljudi, kot smo jo tudi takrat, ko nam ni
               bila najbolj po godu. Zato se nam na tem mestu omalovaževanje volivk in volivcev, ki
               si ga je privoščila koalicija, z ministrico na čelu, zdi popolnoma neprimerno. In
               sedaj, ko vam je ljudstvo na referendumu preprečilo vaše namere, razmišljate o
               rešitvah, ki bi dejansko pomenile ukinitev referenduma. Upamo, da še ne razmišljate o
               tem, da bi ukinili ljudstvo, ker se le-to več kot očitno ne strinja z vami v mnogo
               čem. Referendum in ljudska volja je zadnji in najmočnejši korektiv oblastne samovolje
               in neumnosti in hkrati ko pravite, da so referendumi nesmiselni, najavljate
               posvetovalni referendum o referendumih. Res je težko dan danes že karkoli razumeti.</p>
               <p>Predlog sklepa, ki je danes pred nami, bomo podprli. Hvala.</p>
            </sp>
            <sp xml:id="SDZ5-Izredna-38-2011-01-10.sp10">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil mag. Vasja
               Klavora.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp11">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovane poslanke in poslanci!</p>
               <p>Po izvedenem referendumu in vseh opravljenih formalnostih pristojnih organov, ki jih
               nalaga referendumska zakonodaja, je Državni zbor tisti, ki uradno zaključi zgodbo, ki
               se je odvila na zakonodajnem referendumu o zakonu o RTV. Pri tem ugotovitvenem sklepu
               gre seveda zgolj za formalno potrditev na referendumu izražene večinske ljudske
               volje.</p>
               <p>V naši poslanski skupini smo bili do referendumskega odločanja o tem zakonu
               skeptični že zato, ker sta oba domova zakonodajne oblasti zakon podprla. Naše
               napovedi in bojazni slabe volilne udeležbe so bile žal uresničene. Ni nas presenetila
               volilna udeležba, ki je bila v primerjavi z udeležbo na referendumu o RTV leta 2005
               celo prepolovljena. Ni nas presenetil izid referenduma, saj ga je bilo mogoče
               pričakovati na podlagi predhodnih anketnih preverjanj volivcev, ki so jasno pokazali
               neodobravanje številčnosti referendumov in posledičnega nepotrebnega razmetavanja
               njihovega denarja ter prelaganja odgovornosti zakonodajnega odločanja o stvareh, o
               katerih niti ne smatrajo, da bi lahko odločilno vplivale na kvaliteto njihovega
               življenja.</p>
               <p>V naši poslanski skupini bomo predlog sklepa o razglasitvi te odločitve podprli.</p>
            </sp>
            <sp xml:id="SDZ5-Izredna-38-2011-01-10.sp12">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Miran Györek.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp13">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>Tudi v Slovenski nacionalni stranki bomo podprli predlog sklepa. Ne mislim zdaj
               pogrevati vse te zadeve ponovno o samem zakonu, saj smo jih dejansko obdelali tako
               temeljito tudi na vseh javnih soočenjih, bi pa vseeno ob tej priložnosti nekaj
               povedal. Predlogu zakona, ki je pripravljen tako slabo, ki je neusklajen z vsemi
               prizadetimi, je usojeno, da propade na referendumu. To smo opozarjali, navajali smo
               še in še argumentov, pa ne samo mi, opozicijski poslanci, tudi velik del novinarjev,
               da ne govorim o naši Zakonodajno-pravni službi, ki je dala pripomb na vsebino in
               formo tega zakona toliko, kot ne pomnim še pri katerem zakonu sploh. Vsa opozicija je
               temu nasprotovala. Svet delavcev RTV je nasprotoval argumentirano, opozarjal na
               potrebo, da se najprej sprejme zakon o medijih in da se potem eventualno pristopi k
               predlogu novega zakona o RTV. Ne samo Svet delavcev RTV tudi mi smo argumentirano
               nasprotovali predlaganim statusnim spremembam RTV Slovenije. Tudi Ustavno sodišče je
               nekje v nekih dopisih to izrazilo, kolikor se spomnim. Ampak dobro, ne bom pogreval
               zadeve. Veseli me to, da se je ljudstvo odločilo pravilno. Ne glede na to, s kakšnim
               procentom boste igrali, tukaj argumentirali, pa poskusili deklasificirati oziroma
               degradirati uspehe referenduma, je bil naše zadnje orožje. In kakršnakoli je že bila
               udeležba je legitimna, je tudi prava in jo je treba spoštovati.</p>
               <p>Zato bomo v Slovenski nacionalni stranki še naprej podpirali to možnost, da se
               Slovenke in Slovenci odločijo, kadar se mi tukaj iz kakršnihkoli že razlogov, včasih
               tudi ne ravno strokovnih, ampak bolj politično odločamo tako, da tudi sami včasih ne
               verjamemo v tisto, za kar se odločamo. Hvala.</p>
            </sp>
            <sp xml:id="SDZ5-Izredna-38-2011-01-10.sp14">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp15">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Prijazen prvi ponovoletni pozdrav vsem!</p>
               <p>Kaj reči? V demokraciji imajo seveda volivke in volivci vedno prav. Tako je bilo
               tudi tokrat in bo tudi naprej. Je pa zanimivo, da smo na lanskem referendumu o Zakonu
               o RTV v drugo potrdili zakon, ki politizira javni zavod, ne daje pa ne boljšega
               programa, niti boljše cene. Očitno prva trpka izkušnja iz leta 2005 ni bila dovolj.
               Pa nič zato. Od tega, da nam zakone v Sloveniji pišejo poslanci posameznih strank, je
               bolj žalostno in pa zanimivo samo še dejstvo, da takšne politične zakone kasneje
               večina državljanov potrjuje na referendumu. In iz tega se je treba kaj naučiti in to
               tudi spoštovati. Gospod Ziherl želite besedo? Ne gre, kasneje.</p>
            </sp>
            <sp xml:id="SDZ5-Izredna-38-2011-01-10.sp16">

               <speaker>PREDSEDNIK DR. PAVEL GANTAR:</speaker>

               <p>Ne more dobiti besede, tudi če bi jo želel. Prosim, nadaljujte.</p>
            </sp>
            <sp xml:id="SDZ5-Izredna-38-2011-01-10.sp17">

               <speaker>MAG. BORUT SAJOVIC:</speaker>

               <p>Veljavni zakon o RTV je utemeljen predvsem na laži in na zadnjem referendumu smo si
               tej laži vnovič priklonili, Avtorstvu zakona namreč, glede katerega je eden od
               poslancev lagal kakšno leto in pol, dokler potem v neki vroči debati v parlamentu ni
               priznal, da je edini in zveličavni avtor. Očitno so, zanimivo, leta 2005 volivci
               verjeli strokovnjakom, ki jih ni bilo. Lansko leto pa niso verjeli strokovnjakom tudi
               iz tujine, ki so dokazano bili.</p>
               <p>Demokracija je zagotovo vladavina večinskega prepričanja. Sama propaganda pa je
               umetnost oblikovanja lažnih prepričanj. Volivci so torej dvakrat verjeli, ker jim
               mediji in politiki nismo dovolj nazorno razložili laži in jo nato še sankcionirali.
               Živimo pač v državi, kjer novinarji politike zelo malo soočajo z njihovimi
               neresnicami, in še manj problematizirajo, če pišejo medijske, politične in pa – še
               kakšen pridevnik bi takemu zakonu lahko dodali. Ima pa politična laž v Sloveniji
               očitno ekskluzivno medijsko pravico, kajti situacija je po naši oceni pereča in je
               presegla meje neke trezne razumske presoje.</p>
               <p>Sama kultura predpostavlja omiko in načelnost delovanja, v propagandi pa ne gre za
               pravila bontona, gre le za različne takšne in drugačne metode prepričevanja. Res pa
               je tudi, da je referendum poslal klofuto političnem preočitnemu propagandizmu, kar
               kaže ne nazadnje skromna udeležba volivk in volivcev. O tem, kaj so mislili tisti, ki
               jih na referendumu ni bilo, pa se seveda ne gre prerekati. Možne so zagotovo
               najrazličnejše interpretacije. Vsekakor pa ostaja preprosto dejstvo, da so
               državljanke in državljani dvakrat potrdili zakon, ki je utemeljen na laži,
               manipulaciji in propagandizmu. S tem smo tudi privolili v dejstvo, da nam medijske
               zakone pišejo politiki in ne strokovnjaki. Postavlja se načelno vprašanje, ki je za
               to državo še kako pomembno: Zakaj potem strokovnjake sploh potrebujemo? Strokovne
               odločitve se očitno da skriti za voljo ljudstva, če jo le pred tem dobro
               zmanipuliraš.</p>
               <p>V Poslanskem klubu Liberalne demokracije Slovenije pa dvomimo, da bomo tovrstni
               propagandizem lahko omejili le s spremembami zakona o referendumu, se bomo pa sklepu,
               ki je edini še možen, pridružili. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp18">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Miran Potrč.</p>
            </sp>
            <sp xml:id="SDZ5-Izredna-38-2011-01-10.sp19">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovani kolegice in kolegi!</p>
               <p>V skladu z Zakonom o referendumu in ljudski iniciativi mora Državni zbor razglasiti
               odločitev, ki je bila sprejeta na referendumu o vprašanju, ali naj se uveljavi Zakon
               o Radioteleviziji Slovenija, ki ga je sprejel Državni zbor na seji 20. oktobra lani.
               Za razglasitev rezultatov so izpolnjeni vsi pogoji. Dobili smo poročilo volilne
               komisije in sporočilo Vrhovnega sodišča, da se zoper to sporočilo ni pritožil nihče.</p>
               <p>V Poslanski skupini Socialnih demokratov bomo zato predlog sklepa podprli. S
               sprejetjem tega sklepa bo ugotovljeno, da večina volivcev, ki so glasovali, ni
               podprla predloga, da se sporni Zakon o Radioteleviziji Slovenija uveljavi. Poslanska
               skupina Socialnih demokratov je sicer glasovala za sprejetje navedenega zakona in
               meni, da bi v njem sprejete rešitve zagotovile boljše pogoje za delovanje javne RTV,
               vendar po odločitvi na referendumu o tem ni smiselno razpravljati, saj eno leto po
               odločitvi na referendumu ne smemo sprejeti zakona, ki bi bil vsebinsko v nasprotju z
               odločitvijo volivcev. Vsaka razprava o vsebini rešitev bi bila zato danes brezplodna
               in nesmiselna. Kljub temu pa se nam v Poslanski skupini Socialnih demokratov tudi ob
               tem referendumu postavlja eno vprašanje, glede katerega bi po našem mnenju vse
               poslanske skupine morale odgovorno razmišljati. Referendum glede Zakona o RTV je bil
               namreč sprejet ob udeležbi 14,78 % volivcev, kar je druga najslabša udeležba na
               kateremkoli referendumu doslej. Pa ne le to. Ob referendumu se je – in tega si ne
               izmišljamo Socialni demokrati ali druge stranke, ampak kažejo ankete javnega mnenja –
               postavilo veliko vprašanj o odgovornosti Državnega zbora ter poslank in poslancev za
               dokončno sprejemanje odločitev in za oceno o tem, ali naša referendumska zakonodaja
               in tudi ureditev referenduma v ustavi daje dovolj ustrezne pravne podlage za to, da
               se referendumi ne sklicujejo glede manj pomembnih vprašanj, da se ne zlorabljajo v
               politične namene in za destabilizacijo političnih razmer, upoštevaje vse posledice,
               ki jih lahko prinese referendumska odločitev za stabilnost javnih financ in za
               uveljavljanje političnih ali socialnih pravic v državi. Ali torej zaradi vsega
               navedenega ne bi kazalo o teh vprašanjih odpreti dobronamerne in konstruktivne
               razprave, vendar ne s ciljem medsebojnega obtoževanja ali političnega nagajanja med
               opozicijo in koalicijo, ne na podlagi političnih kvalifikacij tistih, ki drugače
               mislijo, temveč s ciljem, da se res najdejo boljše in preudarnejše rešitve,
               upoštevaje tudi dejstvo, da vsaka od strank v Državnem zboru lahko računa s tem, da
               njen politični položaj, njena politična moč ne bosta vedno enaka in da je torej
               zainteresirana za rešitve, ki bodo dobre za državljanke in državljane, za državo, ne
               pa za trenutni položaj posamezne stranke. Posebej tudi upoštevaje dejstvo, da se
               glede vseh vprašanj, ki so v ustavi ali zakonu vezani za referendum, odločitve
               sprejemajo z dvotretjinsko večino poslank in poslancev.</p>
               <p>Poslanci koalicije smo se o tem vprašanju posvetovali in že sprožili ustrezno pobudo
               za razpravo o 90. členu Ustave Republike Slovenije. Ni korektno, da vnaprej to pobudo
               štejete za neustrezno in nelegitimno. Reakcije opozicije namreč kažejo, da kakšne
               pretirane možnosti za konstruktivno razpravo o njej za enkrat ni, pa čeprav javne
               ankete, ankete javnega mnenja večinsko ne podpirajo, da se referendum lahko skliče
               kadarkoli in o čemerkoli, temveč poudarjajo bolj preudarno odločitev vprašanj in
               posledic razpisa in sprejema referendumskih odločitev.</p>
               <p>Tudi današnja razprava ne kaže kakšne posebne pripravljenosti za oceno dosedanjih
               rešitev o referendumu v ustavi in zakonodaji in možnih predlogov za njihovo
               izboljšanje. Zanimivo je, da predloge za oceno rešitev problematizirajo tiste
               poslanske skupine, ki kljub temu, da tako želijo in zahtevajo državljanke in
               državljani, vedno trdijo, da spoštujejo njihovo voljo in njihove odločitve. Zdi se
               nam prav, da na ta problem in to vprašanje opozorimo. Pri tem se zavedamo, da
               današnja razprava glede tega vprašanja ne more dati nobenih rešitev, niti
               definitivnega odgovora. Menimo pa, da je prav, da se tudi ob tej priložnosti opozori
               na pričakovanje volivcev, da bo Državni zbor ob priliki zmogel odgovornost in
               modrost, da se loti tudi tega vprašanja, in da ne obtožujemo samo drug drugega,
               kakšni so naši cilji.</p>
               <p>V Socialni demokraciji smo odprti za vsak razgovor in za vse pobude, ki bi
               zasledovale objektivno oceno predvsem strokovnjakov, kaj je neustreznega v sedanji
               referendumski ureditvi, in predloge, kako to izboljšati. Seveda pa ne za predloge, ki
               bi želeli še zmanjšati vlogo, odgovornost Državnega zbora za sprejemanje odločitev,
               kakršni so v zvezi z referendumskim dnevom že bili dani. Apeliram torej, da tudi
               razpravo o zakonu in o potrditvi zavrnitve Zakona o RTV Slovenija štejemo za
               priložnost, da spregovorimo o teh vprašanjih. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp20">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev o predlogu sklepa.</p>
               <p>Besedo ima Franci Kek, pripravi naj se Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp21">

               <speaker>FRANCI KEK:</speaker>

               <p>Hvala za besedo.</p>
               <p>Smo pri točki dnevnega reda Predlog sklepa o razglasitvi odločitve, ki je bila
               sprejeta na zakonodajnem referendumu o Zakonu o Radioteleviziji Slovenija. Glede na
               to, da verjamem, da se volilna komisija ni zmotila pri preštevanju glasov, bom ta
               predlog podprl. Obenem me pa žalosti, da so nasprotniki zakona, zagovorniki
               referenduma, kot enega svojih glavnih argumentov navajali argument, ki ni bil
               resničen. To je, da ta zakon, predlagani zakon omogoča privatizacijo. Ne stavek, ne
               beseda, ne vejica v tem predlaganem zakonu nista bila zapisana tako, da bi to
               privatizacijo dejansko omogočala.</p>
               <p>Kot rečeno, predlog sklepa bom podprl.</p>
            </sp>
            <sp xml:id="SDZ5-Izredna-38-2011-01-10.sp22">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jožef Jerovšek. Pripravi naj se mag. Andreja Rihter. Prosim.</p>
            </sp>
            <sp xml:id="SDZ5-Izredna-38-2011-01-10.sp23">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Pričakoval sem, da bo tukaj med nami sedela tudi gospa ministrica, ki je s takšno
               vehemenco odklanjala vsako možnost poprave zakona, ki je šel potem na referendum in
               tudi z izjemno vehemenco skupaj s koalicijo sforsirala najkrajši in najhitrejši datum
               referenduma, S tem da je zavrgla oziroma ste zavrgli možnost dneva referendumskega
               odločanja z znižanjem stroškov. Pričakoval bi, da bo tukaj in bo iz tega, kar je
               zavrnilo ljudstvo, potegnila določene nauke, kajti pripravlja novo zakonodajo,
               medijsko zakonodajo, ki je mejna in je enaka. Vendar gospe ministrice tukaj ni.
               Hkrati pa sem pričakoval, da se bo po tej plebiscitarni odločitvi ljudi končala gonja
               zoper nekatere ljudi, zoper zakon, ki je bil dvakrat potrjen na referendumu kot
               ustrezen in dober, da se bodo vsaj ugriznili v jezik nekateri, ki so se z gnusnimi
               opazkami ozirali na voljo ljudstva in tudi na zakon sam. Žal so bili med najbolj
               neprimernimi nekateri univerzitetni profesorji, ki so se s tem spremenili dobesedno v
               plačance režima z nadetimi ideološkimi plašnicami. Ampak potem, ko je tukaj danes
               bilo dvakrat rečeno nezaslišano, da so ljudje dvakrat potrdili zakon, ki je laž, ki
               temelji na laži, pa mislim, da je treba reči, da takšnega norčevanja, takšnih žalitev
               državljank in državljanov nisem pričakoval, da bi lahko bile izrečene tukaj v tem
               parlamentu. In gospod predsednik, žal ste zamudili, verjetno zavestno, priložnost, da
               bi konkretno poslansko skupino in konkretnega poslanca opozorili, da žalitve ljudstva
               niso primerne. Seveda je treba reči, da je v Sloveniji treba rehabilitirati ljudstvo.
               Najprej je treba rehabilitirati ljudstvo, kajti če se vladni politiki lahko na takšen
               način norčujejo iz ljudstva in očitajo, da ljudje podpirajo laži, je to nekaj najbolj
               nemogočega in nezaslišanega, kar lahko slišimo v predstavništvu ljudstva. Tukaj je
               bila izrečena negacija ljudske volje. In še je bilo rečeno, kaj nam bodo
               strokovnjaki, češ, pisci prejšnjega zakona so diletanti.</p>
               <p>Gospoda Sajovica sprašujem, ali je njegov akademski naslov magistra po tej logiki
               bil kupljen, ali ga ne spoštuje. Ali je on diletant na svojem področju, da lahko s
               takšno lahkotnostjo žali, zanika intelektualne sposobnosti drugih ljudi, ki so si
               pridobili ustrezne akademske naslove? To je očitno pravica vladajočih v tej državi,
               vsesplošno žaliti, zavračati in zanikati voljo ljudstva. In, gospod predsednik,
               storite to naknadno, postavite se na stran ljudstva in povejte, da niso glasovali za
               laž, da so glasovali proti lažem, proti ustrahovanju novinarjev, proti cenzuri, proti
               politizaciji javnega zavoda. In da so to storili častno in da je bilo to častno
               dejanje slovenskih državljanov.</p>
               <p>Kljub temu pa smo žal priča takšnim izpadom, kot smo ga slišali danes, in smo priča
               tudi temu, da so očitno novinarji pod hudimi pritiski, da jih je strah, da recimo v
               zasedanju parlamenta ko pet ur razpravlja o eni anomaliji v nekem zakonu, ki jo
               finančna anarhija izrablja, recimo o tihem lastništvu, da ne smejo poročati niti
               besedice v vseh dnevnih časopisih, niti v poročilih, razen na portalnem programu. Ob
               tem se ne zdrzne nobeden od koalicije. Kaj podpirate? Ali res podpirate laži? Ne,
               morda vi, jaz vas ne obsojam, ljudstvo pa ni podprlo laži, ljudstvo je trezno
               slovensko ljudstvo in zna razsoditi in je trezno razsodilo. Žal tega ne želite
               priznate, vendar naslednje volitve vas bodo opozorile na to, da je ljudstvo v
               Sloveniji trezno. Hvala.</p>
            </sp>
            <sp xml:id="SDZ5-Izredna-38-2011-01-10.sp24">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Jerovšek, jaz žal nisem v poziciji, da bi smel in mogel polemizirati z vami
               in da bi smel in mogel vam povedati, da predsednik Državnega zbora je na strani
               Državnega zbora, na strani ljudi volivk in volivcev in žal nimam možnosti, da bi vam
               zdaj razlagal, zakaj in kdo je postavil to opozicijo med ljudmi in ljudstvom, v
               narekovanju, in kako se je ta zadeva končala. Kdaj drugič ob kakšni drugi priložnosti
               prav gotovo bova imela priložnost, da o tem kaj spregovoriva.</p>
               <p>Besedo ima Andreja Rihter, pripravi naj se Milenko Ziherl.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp25">

               <speaker>MAG. ANDREJA RIHTER:</speaker>

               <p>Hvala za besedo, gospod predsednik.</p>
               <p>Po teh besedah kolega mi je kar malo ušlo tisto, kar sem najprej želelapovedati. Če
               nas ljudstvo sedaj posluša ali gleda, sem prepričana, da se verjetno tudi sprašuje,
               da smo za referendum porabili 4 milijone evrov davkoplačevalskega denarja in so
               verjetno tudi prepričani v svojo odločitev, da bomo imeli boljšo gledanost nacionalne
               televizije in tudi več resničnih informacij, več dobrega programa, informativnega,
               izobraževalnega, kulturnega in tako dalje. To so ne nazadnje bile tudi obljube ob
               zakonu iz leta 2005, le da se je potem izkazalo, da ni denarja, kajti bila je tudi
               druga obljuba, da se vse skupaj zamrzne. Zamrznila se je naročnina in zmanjkalo je
               denarja za realizacijo vseh teh obljub.</p>
               <p>Gledalci so nas morda gledali tudi v četrtek, ko smo imeli sejo matičnega odbora,
               kjer smo v celoti poslanci Socialnih demokratov bili za sklep, kot smo tudi danes in
               ga podpiramo, odločitev referenduma. S tem nimamo nobenih problemov, daleč od tega.
               Spoštujemo voljo ljudi, ne glede nato, koliko se jih je referenduma udeležilo, ali je
               to odstotek, 10 ali 15 %, pomembno je spoštovanje odločitve in volje ljudi. S tem
               nekateri nimamo nobenih problemov. Seveda se pa čuti, da pa imamo nekateri drugačno
               mnenje o tem zakonu, ki smo ga predlagali skupaj v koaliciji in tudi pripravljali.
               Čudim se, kako nekateri tako hitro pozabljate, da smo v tej dvorani kar nekajkrat
               razpravljali s strokovno javnostjo in z ostalo javnostjo ter da je veliko pripomb, ki
               so bile dane, bilo upoštevanih v predlogu zakona in nato v zakonu, za katerega
               menimo, da je dober in bi lahko pripomogel k dobremu, boljšemu javnemu servisu,
               predvsem pa k več zaupanja v tisto, kar se v slovenskem prostoru dogaja, in ne
               nazadnje tudi do boljšega položaja in dela novinarjev, kar iz zakona tudi lahko
               razberemo. Zato, če smo prej slišali, kaj se je dalo razbrati iz tega zakona, smo
               nekateri še vedno prepričani, da so obljube o boljšem programu in nižjem RTV
               prispevku iz leta 2005 bile samo obljube, ki naj bi jih novi zakon realiziral.
               Prepričani smo, da je približno 144 evrov, kolikor jih namenjamo vsako leto
               gospodinjstva, enostavno porabljenih neprimerno oziroma se sprašujemo, zakaj 144
               evrov dajemo za program in kaj iz tega programa nastaja. Prepričani smo, da je novi
               zakon odmaknil politiko od financiranja, kajti že na tistem prvem sestanku, mislim da
               je bilo na začetku leta 2008, je takratni direktor televizije gospod Guzej poprosil,
               da bi se izognili agoniji financiranja in sprejeli odmrznitev RTV naročnine. To se je
               tudi zgodilo in televizija se je skobacala z nasmehom ali nasmeškom iz velikih
               problemov, ki jih je imela. Takrat je bila tudi predlagana rešitev, ki jo je novi
               zakon vseboval, da se naročnina usklajuje z letno inflacijo, ne pa z vsakokratnim
               političnim predlogom, ki ga vlada sprejme in odloči o tem, koliko denarja bo imela
               slovenska nacionalna televizija. Novi zakon je za nekatere od nas prinašal tudi
               garancijo za večinsko predvajanje nekomercialnih del in s tem vprašanje oglaševanja
               na nacionalni televiziji, kajti zelo veliko gledalcev televizije oglaševanje moti. In
               ko gledajo tuje nacionalne televizije, vidijo, da marsikje ni komercialnega
               oglaševanja, pri čemer zelo jasno ločijo komercialno od nekomercialne televizije.</p>
               <p>Zakon, o katerem smo toliko razpravljali in delili različna mnenja, je pa imel nek
               poseben odraz spoštovanja do vseh narodnih skupnosti in etničnih manjšin in je zanje
               zagotavljal posebne programske vsebine, kar je tudi nov prispevek, kvaliteta, ki jo
               je zakon predstavljal. Ampak to so bile naše besede, to je bila naša zgodba, o tem
               smo skoraj dobro leto razpravljali, vendar se je ljudstvo 12. decembra 2010 odločilo,
               da ga zavrne.</p>
               <p>Danes smo tukaj, da sprejmemo sklep. Škoda, da nobenega poslanca iz Slovenske
               demokratske stranke ni bilo v četrtek na glasovanju ob potrditvi tega sklepa, zato
               obžalujem, da mogoče nismo tam opravili še kakšne razprave o tistem, o čemer bi danes
               želeli razpravljati z ministrico. Ampak je že tako, nekateri spoštujemo in tudi vemo,
               kaj so odločitve, ki jih sprejemamo zavestno in sigurno in tisto, kar predlagamo,
               nekateri pa želite seveda razpravljati o tistem, o čemer je bilo že davno tudi
               odločeno.</p>
               <p>Zato podpiram predlog sklepa o razglasitvi odločitve, ki je bila sprejeta na
               zakonodajnem referendumu o Zakonu o Radioteleviziji. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp26">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Milenko Ziherl. Pripravi naj se Alenka Jeraj.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp27">

               <speaker>MILENKO ZIHERL:</speaker>

               <p>Hvala za besedo, gospod predsednik. Lep pozdrav, kolegicam in kolegom!</p>
               <p>Danes nas čaka v bistvu samo rutinski posel, da tudi uradno razglasimo rezultate
               referenduma, pa kljub temu tudi sam pogrešam ministrico, za katero si nekako znam
               razlagati, da je danes na nujnejših nalogah, torej na nekih bitkah, kjer se gre za
               biti ali ne biti, kolikor povedo mediji. Vendar ima tudi nekaj podrejenih in eden od
               njih je državni sekretar, ki ni nujno, da je tudi na tistem, kar se imenuje,
               klavzura. Toliko o odsotnosti.</p>
               <p>Vsekakor pa mislim, da bolj kot finančni del oziroma stroški referenduma je vsekakor
               koalicijo zabolel rezultat. Tako razmerje rezultata je povedalo še mnogo tistega, o
               čemer ljudje oziroma volivke in volivci niso bili vprašani. S tem rezultatom so
               arogantni vladni politiki sporočilo še marsikaj drugega. Vsekakor velja opozoriti, da
               bi potrebovali še kakšnih 150 tisoč volivk in volivcev, ki bi glasovali za
               koalicijski predlog, da bi sploh prišlo do izenačenja in da bi bil rezultat kolikor
               toliko uravnotežen, tako je pa zadeva propadla s skoraj sramotno nizkim rezultatom.</p>
               <p>Vsekakor je ta referendum preprečil, morda je izraz nekoliko ponesrečen, oranžni
               cunami na medije, boljša beseda bi bila kar koalicijski cunami na medije, na
               informiranost prebivalstva. Tukaj v tem kontekstu lahko spomnimo, da ni še daleč dan,
               ko je bila izpovedana smrtna grožnja, morda v nekoliko omamni atmosferi, novinarju
               financ Elikanu iz kroga nosilcev visokih političnih funkcij. Morda tudi ne kaže
               zanemariti intervjuja v prilogi Dela, ko je predsednik države rekel, da je treba
               lansirati več dobrih novic. Jaz sem tudi takoj za to – samo kje jih dobiti? Če je
               recimo deset slabih novic pa dve dobri, ali bo to pomenilo po Türkovem nareku, da je
               potem treba samo dve slabi prebrati, osem pa jih zamolčati in z dvema dobrima
               izenačiti in nekako spraviti v dobro voljo naše ljudi? Nikakor tudi ne morem mimo
               dejstva, da so bile v zakonu predvidene programske vsebine za narode iz bivše
               Jugoslavije. Malo vzemite v roke daljinca pa "šaltajte", pa se vam bodo vsuli kanali
               vseh narodov in narodnosti naše bivše države, sedaj je močno popularen recimo Pink
               program. Kako je prišel sem pa v kakšnih čudnih finančno sumljivih okoliščinah, tukaj
               ne bi razpravljal, vsaj tako so neki drugi mediji poročali, pa kdo stoji v ozadju za
               Pinkom. Kdo bo tisti, ki bo kril slabo finančne stanje, kajti Pink je že nasedel v
               drugih republikah. Mislim, da je bilo rečeno v Bosni, pa tudi v drugih republikah
               nekdanje Jugoslavije. Zaskrbljujoče je tudi poročanje o medijski svobodi, kajti
               Slovenija je zopet nazadovala. Mislim, da je bila leta 2008 še na solidnem 30. mestu,
               sedaj leta 2010 je na 46. To je že meja, v bistvu se je vključila med tiste države,
               kjer mediji v bistvu delujejo po nareku, ne pa po tem, da bi poročali o dogodkih, ki
               se bodo zgodili. Mislim, da moramo zdaj v tej hiši najti en skupni jezik, da ne bomo
               tarnali, da demokracija stane 4 milijone evrov, kolikor stane referendum in se
               odločimo, pa naredimo referendumski dan, to bi bila zelo racionalna odločitev v tem
               zboru in vendar ta denar ni bil vržen proč. Ljudje so imeli priliko, da korigirajo
               napake vlade, ker jih po rednih kanalih ni hotela poslušati, razen tega pa je za
               referendum v komisijah sedelo cel kup ljudi, ki so si s tistim honorarjem, z
               nadomestilom izboljšali težke življenjske pogoje. Kolikor sem bil seznanjen in sem
               videl, so v komisijah sedeli študentje, nezaposleni in so si vsaj en dan izboljšali
               standard iz teh štirih milijonov. Vsekakor se nam v tem letu obeta še cel kup
               referendumov in bi morda res kazalo, da jih združimo na en dan. Vsaj za enega
               pričakujem, da bo udeležba skoraj takšna, kot je bil rezultat na medijskem
               referendumu, morda jih bo prišlo celo več kot 80 %, morda bo to referendum, ki ga
               lahko primerjamo z usodnimi referendumi v naši zgodovini, in to bo referendum o
               upokojevanju, kajti tudi tukaj bomo morda zakoličili ali preprečili sprejetje nekih
               bodočih odločitev za naslednjih 20 let.</p>
               <p>Z veseljem se strinjam, da razglasimo rezultat tega referenduma in se iz njega kaj
               naučimo za bodoče. Torej racionalizacija, da uvedemo referendumski dan, pa da vlada
               skrbno pretehta, preden trmoglavo kaj vsili ljudem, ki imajo potem edini zasilni
               izhod čez največji institut demokracije – to je referendum.</p>
            </sp>
            <sp xml:id="SDZ5-Izredna-38-2011-01-10.sp28">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Alenka Jeraj. Pripravi naj se Branko Grims.</p>
            </sp>
            <sp xml:id="SDZ5-Izredna-38-2011-01-10.sp29">

               <speaker>ALENKA JERAJ:</speaker>

               <p>Hvala za besedo.</p>
               <p>Jaz bom sklep o razglasitvi odločitve, ki je bila sprejeta na referendumu, podprla
               oziroma glasovala za. Vse tiste, ki imate težave s temi štirimi milijoni, ki smo jih
               za to porabili, bi rada spomnila, da ste to želeli vi, ne mi. Mi smo predlagali, da
               to naredimo na en dan in rešimo več referendumov naenkrat. V bistvu je pa to precej
               čudno, ker ste si tudi v koalicijsko pogodbo napisali, da boste zagovarjali
               referendumski dan, pa ste najbrž to pozabili ali pa jo že dolgo niste prebrali. Glede
               na to, da napovedujete, da jo bo treba ponovno pregledati in verjetno kaj spremeniti,
               boste najbrž to tudi spremenili. Mi vam vseeno predlagamo, da o tem razmislite, da se
               skupaj odločimo za en referendumski dan in nehamo razpravljati o tem, kolikokrat po 4
               milijone na leto bomo porabili, ali je to smotrna poraba ali ne. Mimogrede pa toliko
               denarja nesmotrno porabljate, da se 4 milijone včasih niti ne pozna tako zelo.</p>
               <p>Tisti, ki ste govorili tudi o programu in kako je s programom, mnogokrat smo slišali
               tudi to, da program z zakonom prav veliko zveze nima. To vsi vemo. Program delajo
               ljudje in ljudem je treba ustvariti solidne pogoje na RTV, da bodo lahko delali dober
               program. Mi ocenjujemo, da takšni pogoji so, razen če se vmeša politika, ki želi
               nekatere ljudi na hitro – in tudi jih, kot vidimo – zamenjati. Očitali ste nam tudi,
               da nismo bili na seji Odbora za kulturo. Sama res nisem bila, kolega je bil, ker sem
               bila dan prej do 16. ure v Državnem zboru, pa sklica še ni bilo. Službe me pa potem
               niso obvestile, jaz pa po 16. uri res nisem uspela gledati, če imam zjutraj mogoče
               urgentno s strani predsednice sklicano sejo.</p>
               <p>Kot rečeno, sklep bom podprla, ker nimam težav ne s številom državljank in
               državljanov, ki so prišli na referendum, kajti odločajo tisti, ki pridejo. Niti nimam
               težav z rezultatom, ker je več kot jasen, če ga še tako obračate.</p>
            </sp>
            <sp xml:id="SDZ5-Izredna-38-2011-01-10.sp30">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Branko Grims. Pripravi naj se Jože Tanko.</p>
            </sp>
            <sp xml:id="SDZ5-Izredna-38-2011-01-10.sp31">

               <speaker>MAG. BRANKO GRIMS:</speaker>

               <p>Vsem lep pozdrav!</p>
               <p>Danes se ne bi oglasil, če ne bi šlo za vprašanje referenduma. Vprašanje instituta,
               torej demokratičnega instituta, ki je mnogo pomembnejši od vsega, o čemer sicer danes
               tu govorimo. Ustavnopravna stroka že dolgo časa opozarja na svoje spoznanje, da je
               danes v parlamentarnem sistemu prav referendum dejansko edino učinkovito orodje
               omejitve oblasti. Zakaj? Zaradi tega, ker ima vsaka vlada v parlamentu neko večino,
               neko koalicijo, se nanjo opira in ta dostikrat pristopi s tistim, kar je lepo povedal
               tudi enkrat predsednik parlamenta, ko je dejal, karkoli bo vlada predlagala, bom
               glasoval za. To je pristop, ki pomeni, da danes ni več tistega ravnovesja med vejami
               oblasti, kot so ga nekoč razumevali avtorji modernih demokracij, v bistvu prvič
               takrat, ko so že pred več kot 200 leti pisali ustavo Združenih držav Amerike. Prav na
               tem ravnotežju, na stalnem medsebojnem nadzoru "check and balances", na tem temelji
               demokracija. Brez tega demokracija ne more obstajati. In še enkrat poudarjam, danes
               ustavnopravna stroka opozarja, da je referendum dejansko edino učinkovito orodje
               omejitve oblasti, torej temeljni demokratični institut. Zato je logično, da je trn v
               peti oblasti. Vsakokratna oblast ima zagotovo skušnjavo, da ga tako ali drugače
               omeji. Veliko je trikov za to, od uvedbe kvoruma, pa tja do prepovedi določenih tem
               na referendumu in vsega drugega, kar smo srečali v javni diskusiji v zadnjih tednih.
               Zanimivo je, da je pri tem tudi žal izredno veliko sprenevedanja. Poglejte, ko smo
               odločali o tem referendumu, katerega rezultat danes tukaj obravnavamo, smo
               predlagali, da bi se več referendumov združilo na isti referendumski dan, ker bi bilo
               to varčno, bi bilo to racionalno, bi bilo skladno z vrednoto racionalnosti, ki jo
               pozna tudi pravo. Vendar je to koalicija vehementno zavrnila. Pri tem pa ta ista
               koalicija nekaj dni za tem predlaga posvetovalni referendum o tem, ali naj se uvede
               en referendumski dan na leto. Kdo ima tu koga za norca? To je pa res zapravljanje
               denarja! Skratka, če govorimo o referendumu, je referendum pomembne institut in ga je
               vredno ne smo ohraniti, ampak tudi nadgraditi. Ljudstvo v demokraciji ima prvo in
               zadnjo besedo, in to je treba spoštovati.</p>
               <p>Pri vprašanju, ki je bilo danes tudi tukaj že dvakrat navrženo, kvoruma, veste,
               kvorum na referendumu pomeni na nek način umor referenduma, če je postavljen
               previsoko. Potem se zgodi tisto, kar je v sosednji Italiji in drugih državah, kjer
               kvorum poznajo, nihče več ne razpravlja o temi, ki je predmet referenduma, ampak se
               vse zreducira na politično nažiganje: pojdite ali pa ne pojdite na referendum. In
               potem referendum dejansko izgubi tisto nalogo, ki jo ima po ustavnopravni stroki. In
               danes ustavnopravna stroka tudi opozarja, velik njen del, da je kvorum zgolj v
               funkciji preprečitve sprejetja odločitve na referendumu, ne pa v funkciji večje
               legitimitete. Kako je z legitimiteto, je na nek način lepo povedal že prej kolega
               Zorn. Ampak to še ni skrajni primer. Veste, v tem parlamentu v vsakokratnem mandatu
               sedijo tudi ljudje, ki predstavljajo sto ali samo nekaj sto volivcev, ki so jih
               neposredno izvolili v tistem okraju. Samo nekaj sto glasov. To se pravi, ker imamo
               poslovnik, da en opredeljen glas, en sam glas za, pomeni, da je zakon veljavno
               sprejet, ob pogoju, da se ostali vzdržijo, en sam glas za, to pomeni, da lahko
               legitimno in legalno v tem parlamentu sprejme zakon tisti, ki ga je neposredno
               izglasovalo samo 100 ali nekaj 100 volivcev. To je torej legitimna meja, ki jo je
               mogoče primerjati. Ali veste, kakšna je ta legitimna meja? Stotinka procenta. In prav
               smešno je, pa tudi tragikomično za slovensko demokracijo in priča o nizki politični
               kulturi, da so najglasnejši zagovorniki uvedbe kvoruma in izpodbijanja legitimitete
               referenduma predstavniki tistih strank, ki so bili izvoljeni s stotinko procenta
               celotnega volilnega telesa ali pa morda dvema, tremi stotinkami procenta. Nad tem bi
               se pa res bilo treba zamisliti, kako gredo te debate pri nas.</p>
               <p>Še dve besedi o temi, ki jo je vredno omeniti, ko govorimo o današnjem izidu. Tisto,
               kar je bilo ves čas zamolčano, tudi napačno interpretirano, govorilo se je, da se
               tako ravna v interesu zaposlenih. Ni res. Vsi reprezentativni sindikati, prav vsi, na
               RTV Slovenija so nasprotovali v končni fazi sprejetju takšnega zakona, kot je bil.
               Celo 70 % novinarjev po anketi novinarskega sindikata, lahko si sami preverite, ta
               rezultat je objavljen na spletnih straneh RTV Slovenija, je bilo proti. V čigavem
               imenu in za čigav račun se je torej potiskalo ta zakon, najbrž ni treba ugibati.</p>
               <p>In še nekaj. Ker se zdaj zelo veliko govori, kaj pomeni izglasovana odločitev na
               referendumu. To pomeni, da leto dni ni mogoče sprejeti odločitve, ki bi bila v
               nasprotju s to odločitvijo. To seveda ne pomeni, če bi bilo treba dopolniti zakon, da
               se uvede neka dodatna storitev ali nekaj podobnega, da je to prepovedano. Tudi povsem
               legalno bi bilo, in prav bi bilo, do tega pridemo pri naslednji točki, če bi to
               storili, če bi s posebnim zakonom določali višino naročnine, ker ste pač prej z
               zakonom ob sprejemanju proračuna višino naročnine črtali iz osnovnega zakona o RTV
               Slovenija, kamor sicer sodi. Ampak tega niste storili. Vse to je pravno dopustno. Ni
               pa dopustno sprejeti odločitve, ki bi bila v izrecnem nasprotju z vsebino, o kateri
               je odločilo ljudstvo, kar seveda pomeni, da je navadna demagogija. In zato mi je
               jasno, zakaj tukaj ni ministrice, tista trditev, ki smo jo spet poslušali tudi na
               seji odbora, češ, da se zdaj RTV Slovenija ne bi mogla razvijati ali ne bi mogla
               uvajati novih tehnologij, ker je bil ohranjen dosedanji zakon. Odgovor tistim, ki
               zakona očitno niso prebrali, čeprav bi ga morali izvajati, preberem samo 7. člen tega
               zakona: "RTV Slovenija mora pri načinu razširjanja oziroma predvajanja in arhiviranja
               programov, ki jih ustvarja v okviru javne službe na RTV Slovenija, skladno s svojimi
               tehnološkimi in razvojnimi zmožnostmi uvajati nove tehnologije, kot so internet,
               digitalna radiodifuzija, satelit, tako da omogoči dostop do programov oziroma
               programskih vsebin čim širšemu krogu državljanov doma in v tujini, slovenskim
               narodnim manjšinam v sosednjim državah ter Slovencem po svetu." To se pravi, ne samo,
               da je RTV Slovenija v tem zakonu dobila ustrezno pravno podlago za uvajanje novih
               tehnologij, to je celo njena obveznost pri izvajanju javne službe, obveznost
               Ministrstva za kulturo pa je, da ta zakon izvaja, ne pa, da ga napačno tolmači. Če
               kdo misli, da je potrebno za uvedbo kakšne posebne storitve dodatno spremeniti zakon,
               naj to predlaga. Vendar v okviru odločitve, ki je bila sprejeta na referendumu.</p>
               <p>Tisti, ki ste mimogrede omenjali, da je ministrica hotela odgovarjati na vprašanja.
               To ni res. Sam sem prišel na sejo odbora, ko smo obravnavali ta problem. Nekatere
               stvari, ki jih danes povem tu, sem povedal tudi tam, postavil sem ji nekaj vprašanj,
               gospa je vstala in odšla ven. Za njo pa sem odšel tudi jaz, zato pa je bil potem
               odbor nesklepčen. Ampak to zaradi tega, ker gospa ministrica ni hotela odgovoriti na
               argumente. In ne misliti, da sem jaz kakorkoli jezen nanjo. Kje pa! Jaz sem ji
               dosmrtno hvaležen za tisto, kar je naredila, vendar bi pričakoval, da se ukvarja s
               stvarmi, ki so za Slovenijo dejansko pomembne, in da ima ustrezen odnos do
               parlamenta, da argumentirano odgovarja na poslanska vprašanja. Lahko da je ona želela
               zgolj pripomoči k promoviranju slovenske kulture v svetu, da je torej omogočila
               nekomu, da se Slovenija oziroma Slovenec vpiše kot edini v Guinnessovo knjigo
               rekordov, ker ima dvakrat potrjen zakon na referendumu, ampak ministrica bi bila
               dolžna po mojem trdnem pričanju ravnati skladno z evropskim pravom in seveda z
               načeli, katerim je prisegla tukaj, in ustrezno predlagati tudi zaporedje zakonov.
               Prvi bi moral biti medijski zakon, in to ne tak, da zelo neprijetno spominja na
               tisto, kar je trenutno bilo sprejeto na sosednjem Madžarskem, kolikor tega še kdo ni
               opazil, in se ga ob tem, da se pozorno prisluhne zainteresirani javnosti, tudi spravi
               skozi parlamentarno proceduro, šele potem pa bi bilo prav, če bi pristopila k
               eventualni dopolnitvi RTV zakona. Tako pa je hitela in se je pri tem hitenju zaletela
               v tisto, kar je bilo z njene strani storjeno narobe. In mimogrede, za tiste, ki ste o
               tem napačno obveščeni, tudi tisti, sedaj na referendumu zavrnjeni zakon, je v osnovi
               napisal en sam avtor. Razlika je samo v tem, da je ta avtor preko svojega podjetja za
               to dobil kar zajeten denar, za sedaj veljavni zakon pa avtor razen hudih besed, nekaj
               tudi danes, ni prejel nikoli ničesar. Hvala. Srečno!</p>
            </sp>
            <sp xml:id="SDZ5-Izredna-38-2011-01-10.sp32">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Majda Potrata.</p>
            </sp>
            <sp xml:id="SDZ5-Izredna-38-2011-01-10.sp33">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Saj je kar srečno naključje, da mi je dana beseda po vseh teh lažeh, ki jih je
               natresel gospod Branko Grims zdaj v svojem nastopu. Mimogrede, za sejo odbora se je
               opravičil in potem pritekel, da je lahko polemiziral na seji odbora z ministrico. Ja,
               gospod mag. Grims, vas moram razočarati. Ne boste v Guinnessovi knjigi rekordov, da
               je bil vaš zakon dvakrat potrjen na referendumu. Če ste slabo poslušali, je to pač
               vaša običajna navada, da ne poslušate, kaj vam je povedano. In povedano je bilo, da
               danes sprejemamo sklep o potrditvi rezultatov na referendumu 12. decembra 2010, ko
               smo glasovali o Zakonu o RTV, ki ga je Državni zbor sprejel oktobra leta 2010. Na
               referendumu nismo glasovali o zakonu, po katerem RTV deluje, ampak smo glasovali o
               zakonu, ki je bil pripravljen s skrbnim strokovnim premislekom, ki pa je imel to
               smolo, da je v javnih razpravah laž preglasila resnico. Tudi tisto, kako ni bil
               sprejet noben amandma, tudi tisto je laž, da noben sindikat RTV-jevski zakona ni
               podpiral in še bi vam lahko nizala, kaj vse je bilo danes znova povedanega, kar ne
               ustreza dejanskemu stanju stvari. Ampak zdaj k stvari, o kateri pa želim
               govoriti.</p>
               <p>Mi se pogovarjamo o pobudi za referendum v zvezi s tem referendumom. In jaz, čeprav
               nisem zagovarjala razpisa tega referenduma, se zavedam legitimnosti take pobude in
               sem za odlok glasovala, niste pa glasovali tisti, ki ste zahtevali razpis
               referenduma, ker ste se umaknili iz glasovanja. Toliko glede tega. Enako kot ima
               skupina poslancev legitimno pravico zahtevati razpis referenduma, je pa potem seveda
               dejstvo, da jaz kot posameznica nimam možnosti tej zahtevi, ki je zapisana v ustavi,
               nasprotovati. Nekateri, ki so samooklicani poznavalci ustave, radi razlagajo in danes
               je bilo znova mogoče slišati, kako gre za omejevanje oblasti, ki jo opravlja
               ljudstvo, in tu je bilo kar nekaj manipulacij napravljenih. Predstavniška
               demokracija, ki jo imamo, zagotavlja 90 sedežev v parlamentu. Teh 90 potrjenih
               mandatov je enakovrednih, kar se izraža pri glasovanju, vsak človek en glas, in to,
               kar nekateri zdaj zganjate, da primerjate težo posameznikovega glasu s številom
               glasov, ki jih posameznik dobi na volitvah, je nedopustna, nesramna manipulacija. Ker
               če bi bilo tako, potem bi morali iti po absolutnem številu doseženih glasov. To pa ni
               mogoče. Vi veste, da se mandati dodelujejo po odstotku doseženih glasov v posamezni
               volilni enoti in za stranko, pa še kaj drugega bi bilo treba zraven povedati. Ampak
               oprostite, da sem tako poenostavila zadevo. To je zame nesramnost brez primere, ker
               bi moral vsakič, ko kdo vstane reči, Majda Potrata, izvoljena v tej in tej volilni
               enoti, v tem in tem volilnem okraju, s tem in tem številom glasov, da bi si potem
               ljudje predstavljali, kakšno težo ima moj glas.</p>
               <p>Drugo. Omejevanje oblasti. Že, že, ampak poglejte, kakšno omejevanje oblasti pa je
               to, če si zakonodajna veja oblasti, ki je imela ves čas možnost sodelovati pri
               sprejemanju nekega zakona, potem sama vzame to željo, da čeprav je bila politično
               sprejeta večinska volja v obeh domovih parlamenta oziroma v Državnem zboru in v
               Državnem svetu, še vseeno poslanci, ki se ne morejo pomiriti s to odločitvijo, gredo
               in vložijo zahtevo za razpis referenduma. Kje je tu ljudstvo? Oprostite, ljudstvo je
               v tem primeru ob tem referendumu povedalo, da takega referenduma ne sprejema kot
               tisto vprašanje, na katerega bi kar drlo na referendum. Manj kot 15 % ljudi se je
               referenduma odločilo, pa če hočete videti ta podatek s tega zornega kota ali pa tega
               ne želite videti. Potem je bilo marsikaj slišati o referendumskem dnevu in o tem,
               koliko bi prihranili. Ja, ali je kdo res povedal koliko bi prihranili? Kaj pa zdaj to
               pomeni? Res da volilni imeniki, ampak potem je treba računati še referendumsko
               kampanjo, ki verjetno ne bi bila skupna za vse zakone, je treba računati na nujno
               obvezno objavljeno gradivo, ki mora biti posredovano posamezniku, da bo se
               posameznik, ko bo šel na referendum, lahko vsebinsko prepričal, kakšen naj bo zakon.
               Kar poglejmo, zakon o pokojninskem in invalidskem zavarovanju, ki ima 430 členov, če
               bo referendum za to, bo moral vsak posameznik ta zakon dobiti. Zato nehajte kar tako
               povprek mahati z nekimi izjavami, ki niso argumenti, ker niso premišljeni, ker niso
               preračunani, ampak so dobra popotnica tistemu, kar hočete pravzaprav doseči: samo
               utrjevati nekatere ob tem referendumu žal pogosto izražene neresnice, da ne rečem
               laži, ki so pripeljale do rezultata, kakršnega bomo danes razglasili. Jaz ta rezultat
               priznavam, obžalujem pa, da ne bo v veljavi zakon, ki je bistveno boljši od zdaj
               veljavnega. Hvala.</p>
            </sp>
            <sp xml:id="SDZ5-Izredna-38-2011-01-10.sp34">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Grims, želite?</p>
            </sp>
            <sp xml:id="SDZ5-Izredna-38-2011-01-10.sp35">

               <speaker>MAG. BRANKO GRIMS:</speaker>

               <p>Spoštovani!</p>
               <p>Predlagam, da preučite na Kolegiju predsednika možnost, da bi se vsakemu poslancu in
               vsaki poslanki izročil en izvod učbenika ustavnega prava z naslovom Omejitev oblasti,
               profesorja ustavnega prava dr. Lovra Šturma, v katerem boste lahko prebrali natanko
               to, o čemer sem jaz danes govoril. Potem, upam, da se boste v bodoče tako hudim
               besedam in tudi tako velikim nesmislom, kot ste jih danes izgovorili tukaj, izognili.
               To bi bilo dobro za kvaliteto dela v tem parlamentu.</p>
            </sp>
            <sp xml:id="SDZ5-Izredna-38-2011-01-10.sp36">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. Ugotavljam, da k predlogu sklepa ni bilo vloženih amandmajev.
               Zbor bo o predlogu sklepa v skladu s časovnim potekom seje zbora odločal v okviru
               glasovanj, takoj po zaključeni 4. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA – OBRAVNAVA PREDLOGA SKLEPA O ZAHTEVI
                  DRŽAVNEGA ZBORA, DA USTAVNO SODIŠČE PRESODI, ALI BI Z ODLOŽITVIJO UVELJAVITVE
                  ZAKONA O POKOJNINSKEM IN INVALIDSKEM ZAVAROVANJU ALI ZARADI NJEGOVE ZAVRNITVE NA
                  REFERENDUMU LAHKO NASTALE PROTIUSTAVNE POSLEDICE.</title>
               </p>
               <p>Zveza svobodnih sindikatov Slovenije je 15. decembra 2010 predsedniku Državnega zbora
               predložila obvestilo o pobudi 22 tisoč 176 volivcev za vložitev zahteve za razpis
               zakonodajnega referenduma o Zakonu o pokojninskem in invalidskem zavarovanju.
               Predsednik Državnega zbora je za začetek roka za zbiranje podpisov v podporo zahtevi
               za razpis zakonodajnega referenduma o Zakonu o pokojninskem in invalidskem
               zavarovanju določil četrtek, 6. januar 2011. Zadnji, 35. dan za zbiranje podpisov je
               sreda, 9. februar 2011.</p>
               <p>V zvezi s to zahtevo je skupina 35 poslank in poslancev s prvopodpisanim Dušanom
               Kumrom zboru predlagala predlog sklepa o zahtevi Državnega zbora, da Ustavno sodišče
               presodi, ali bi z odložitvijo uveljavitve Zakona o pokojninskem in invalidskem
               zavarovanju ali zaradi njegove zavrnitve na referendumu lahko nastale protiustavne
               posledice.</p>
               <p>Besedo dajem predstavnici predlagateljev gospe dr. Andreji Črnak Meglič za
               dopolnilno obrazložitev predloga sklepa.</p>
            </sp>
            <sp xml:id="SDZ5-Izredna-38-2011-01-10.sp37">

               <speaker>DR. ANDREJA ČRNAK MEGLIČ:</speaker>

               <p>Gospod podpredsednik, državna sekretarka s sodelavci, kolegice in kolegi, lepo
               pozdravljeni!</p>
               <p>Koalicijske poslanske skupine SD, Zares in LDS smo 6. januarja vložile predlog
               sklepa o zahtevi Državnega zbora Republike Slovenije za presojo ustavnosti posledic,
               do katerih prihaja z odložitvijo uveljavitve zakona ali do katerih bi lahko prišlo
               zaradi zavrnitve Zakona o pokojninskem in invalidskem zavarovanju na referendumu.</p>
               <p>Tako predlagatelj pobude za vložitev zahteve za razpis zakonodajnega referenduma kot
               tudi koalicijske poslanske skupine kot predlagateljice sklepa, s katerim smo podale
               zahtevo za ustavno presojo o tem, ali naj se uveljavitvi novega pokojninskega zakona
               odloča na referendumu, smo izhajale iz formalnih možnosti, ki jih omogoča Zakon o
               referendumu in ljudski iniciativi. Naša zahteva je z vidika izvajanja demokratičnih
               načel naše države povsem legitimna, z vidika posledic, ki jih ima lahko odložitev
               uveljavitve Zakona o pokojninskem in invalidskem zavarovanju ali njegova zavrnitev na
               referendumu, pa nedvomno upravičena.</p>
               <p>Predlagatelji zahteve za ustavno presojo smo prepričani, da gre pri pokojninski
               reformi za vprašanja, ki bodo dolgoročno vplivala na usodo državljank in državljanov
               ter na možnosti države, da bo nemoteno zagotavljala socialno varnost le-teh v skladu
               s sprejetimi zakoni.</p>
               <p>Z novim pokojninskim zakonom se ureja obvezno pokojninsko zavarovanje, ki pomeni
               prerazdelitev pravic in obveznosti med posameznimi družbenimi skupinami. Obstaja
               bojazen, da bi se posamezniki pri vprašanju o tako pomembnem in kompleksnem družbenem
               sistemu odločali na podlagi posledic, ki bi jih zakon imel za njihov položaj, in bi
               zato zakon v celoti zavrnili. Ta celota pa ne pomeni le uresničevanja interesa
               posameznikov, pač pa splošnega interesa, ki ga determinira soodvisnost vseh
               generacij. Obvezno pokojninsko zavarovanje namreč temelji na solidarnosti,
               vertikalni, solidarnosti med generacijami, ter horizontalni, solidarnosti med
               upokojenci. Neuveljavitev ZPIZ-2 bi v neenakopraven položaj postavila različne
               generacije zavarovancev, kar bi posledično nedvomno pomenilo kršitev temeljnega
               načela našega obveznega pokojninskega zavarovanja, to je solidarnosti.</p>
               <p>Ob zavedanju morebitnih posledic neuveljavitve pokojninske reforme ocenjujemo, da
               bomo Ustavnemu sodišču v presojo predložili dovolj tehtno obrazložene argumente, ki
               bodo pokazali, da bi z odložitvijo uveljavitve oziroma zavrnitve zakona na
               zakonodajnem referendumu lahko nastale protiustavne posledice. Pričakujemo, da bo
               Ustavno sodišče na tej podlagi opravilo presojo po svoji funkciji. V vsakem primeru
               namreč menimo, da presoja Ustavnega sodišča državljankam in državljanom lahko poda
               tudi ustrezne strokovne usmeritve pri morebitnem glasovanju, če referendum bo.</p>
               <p>Utemeljitev za ustavno presojo referendumske pobude smo gradili na več argumentih.
               Prvi sklop zajema argumente, ki se nanašajo na uveljavitev ustavnih določb Ustavnega
               sodišča, ki so bile usmerjene v reševanje protiustavnosti že obstoječega
               pokojninskega zakona. In, drugič, na razlagi, da bo neuveljavitev sprejetega zakona
               ZPIZ-2 vplivala na uresničevanje pravice do socialne varnosti in pravice do pokojnine
               in ogrozila zagotavljanje sistema pokojninskega zavarovanje iz 50. člena Ustave ter
               izvrševanje funkcij pravne in socialne države, ki jih zagotavlja 2. člen Ustave. Pri
               razlagi utemeljitve za ustavno presojo se bom v imenu predlagateljev bolj podrobno
               osredotočila na sklop argumentov, povezanih z vsebino prvega in drugega odstavka 50.
               člena, ter na argumente, povezane z vsebino 2. člena.</p>
               <p>Prvi odstavek določa obveznost države, da ustvari pogoje in možnosti za
               uresničevanje socialne varnosti vključno s pravico do pokojnine. Drugi odstavek pa
               državo zavezuje, da ureja obvezno zavarovanje ter skrbi za njihovo delovanje.
               Bistvene spremembe v ekonomskem in socialnem položaju v državi lahko vplivajo na
               spremembe ob pogojih za pridobitev pokojnine in pri odmeri pokojnine, saj je država
               zadolžena, da skrbi za delovanje pokojninskega sistema. V primeru, ko dohodki iz vira
               prispevkov za obvezno zavarovanje ne zadoščajo, se razlika pokrije iz državnega
               proračuna. Prispevek državnega proračuna v pokojninsko blagajno že danes znaša 30 %
               prihodkov pokojninske blagajne. Eden ključnih razlogov za ukrepanje države je torej
               nujnost zagotavljanja finančne vzdržnosti pokojninskega sistema. Če je delovanje
               sistema neposredno ogroženo, je država dolžna ukrepati. To ji narekuje drugi odstavek
               50. člena Ustave. Država mora zagotoviti, da se odhodki za pokojnine nesorazmerno ne
               povečujejo, saj bi slednje pomenilo, da je potrebno sredstva za financiranje pravic
               zagotoviti iz drugih virov. Državni proračun zagotavljanja sredstva za več različnih
               ustavnopravnih varovanih kategorij, kot so na primer obramba država, delovanje pravne
               države, vzdrževanje sistema socialnih varnosti v širšem pomenu besede. Nujno je torej
               treba zagotoviti, da povečanje odhodkov za pokojninski sistem ne gre na račun
               zmanjševanja sredstev, s katerimi se zagotavljajo vitalne, ustavnopravno varovane
               kategorije naše države. Povedano drugače, ne smemo dopustiti situacije, da država na
               račun zagotavljanja pokojnin ne bo mogla zagotavljati drugih ustavnih pravic.</p>
               <p>Pri presoji načinov doseganja vzdržnosti pokojninskega sistema je nujno treba
               upoštevati tudi fiskalne omejitve, ki so državam Evropske unije naložene s pogodbo
               Evropske unije. Države članice niso omejene le z lastno presojo vzdržnosti javnih
               financ, ampak tudi s kriteriji, določnimi na ravni Evropske unije. Dejstva kažejo, da
               se šele ob podaljšani delovni aktivnosti lahko zagotovi ohranjanje javnofinančnega
               dolga države pod omejeno mejo. S tem se država izogne dodatnim finančnim
               obremenitvam, ki jih zaradi kršitev državi članici naloži Evropska komisija ter
               zagotavlja dolgoročna finančna stabilnost pokojninskega sistema, ki zagotavlja
               pravice tako aktivni generaciji kot upokojencem. Treba je poudariti, da pokojninski
               sistem deluje na dolgi rok in je v neposredno povezavi z demografsko strukturo
               prebivalstva, kar se na eni strani odraža v razmerju vplačnikov v sistem, na drugi
               strani pa med njegovimi prejemniki. Medgeneracijska solidarnost kot temelj
               pokojninskega sistema zahteva pravičnost do vseh generacij in do uresničevanja
               njihove pravice do socialne varnosti. Zahteva odgovornost, da je treba ukrepati v
               naprej, saj se le na ta način lahko zagotavlja tudi varstvo pričakovanih pravic.
               ZPIZ-2 predvideva postopno uvajanje sprememb, 10-letno prehodno obdobje, s čimer
               sledi tudi predhodnim zahtevam Ustavnega sodišča in opredeljuje predhodna obdobja v
               zadostni dolžini, da so še vedno varovane pričakovane pravice posameznih
               zavarovancev. Z zavrnitvijo oziroma odložitvijo uresničevanja ZPIZ-2 se bo rok za
               uveljavitev sprememb skrajšal vsaj za dve, tri leti. To pomeni, da bo s tem prizadeto
               načelo pravne varnosti oziroma zaupanje v pravo, saj zaradi zavrnitve zakona kasneje
               sprejeti zakon ne bo mogel določati dovolj dolgega prehodnega obdobja.</p>
               <p>Naj se dotaknem še ogrožanja izvrševanja funkcij socialne države iz 2. člena Ustave.
               Napovedana demografska gibanja ter posledično povečanje odhodkov za pokojnine pomeni,
               da Republika Slovenija v prihodnje brez pokojninske reforme ne bo sposobna
               izpolnjevati svojih obveznosti do prihodnjih generacij upokojencev, trenutno aktivnih
               zavarovancev. To pomeni, da ne bo mogoče izpolnjevati obveznosti iz 2. člena Ustave
               Republike Slovenije, ki določa, da je Republika Slovenija socialna in pravna država.
               Slovenija je z ustavo zavezana, da zagotavlja nemoteno delovanje vseh sistemov
               socialne varnosti in da znotraj fiskalnih omejitev opravlja funkcijo socialne države.
               Glede na napovedana demografska gibanja prebivalstva je mogoče ugotoviti, da bo
               pokojninsko in invalidsko zavarovanje tisto, ki bo že v prihodnjih nekaj letih
               predstavljalo največje breme vseh socialnih zavarovanj. Pokojninski sistem deluje na
               podlagi medgeneracijske solidarnosti, kar pomeni, da je treba bremena enakomerno
               porazdeliti. Po veljavni ureditvi bo generacija, ki se bo v kratkem upokojila, v
               privilegiranem položaju, saj nase ne bo prevzemala bremena oziroma stroškov
               podaljšanja starosti, kar bo imelo za posledico, da bo zaradi tega nesorazmerno
               obremenjena mlajša generacija, saj bo morala zagotoviti sredstva za izplačevanje teh
               pokojnin bodisi neposredno – s plačilom prispevka, ali pa posredno prek proračuna.
               Neuveljavitev ZPIZ-2 bo imelo za posledico vzpostavitev protiustavnega stanja, saj
               država v prihodnje ne bo mogla izpolnjevati svojih obveznosti iz sistema
               pokojninskega in invalidskega zavarovanja – izplačevanje pravic v višini, določeni z
               zakonodajo ZPIZ-1. Navedeno dokazujejo tudi sprejeti interventni zakoni, s katerimi
               se je v letih 2010 in 2011 poseglo v višino zakonsko priznanih pokojnin oziroma
               njihovo usklajevanje. Neuveljavitev novega zakona pomeni, da bo država zaradi
               obveznosti spoštovanja mednarodnih pogodb in zaradi omejenih javnofinančnih virov
               primorana tudi v bodoče interventno posegati v pokojninski sistem. To pa je v
               nasprotju z odločbo Ustavnega sodišča, v kateri je le-to ugotovilo, da se višina
               pokojnin določa tako, da v določeni meri zagotavlja kontinuiteto življenjskega
               standarda, ki ga je imel zavarovanec v aktivni dobi, s pokojnino se v določenem
               deležu nadomešča posameznikova plača oziroma drug dohodek, od katerega so se
               plačevali prispevki.</p>
               <p>Na podlagi navedenih argumentov predlagatelji Državnemu zboru Republike Slovenije
               predlagamo, da sprejme sklep o zahtevi za ustavno presojo posledic, do katerih
               prihaja z odložitvijo uveljavitve zakona ali do katere bi prišlo zaradi zavrnitve
               le-tega na referendumu ter ga posreduje v presojo Ustavnemu sodišču Republike
               Slovenije. Predlagatelji sklepa o zahtevi za ustavno presojo smo zagovorniki
               odgovorne politike, ki je usmerjena v dolgoročno zagotavljanje in krepitev socialne
               varnosti državljank in državljanov v Republiki Sloveniji. V sklopu te odgovornosti
               smo prevzeli nase tudi pobudo za presojo ustavnih posledic, ki bi nastale z
               odložitvijo ali zavrnitvijo nedavno sprejetega pokojninskega zakona. Prepričani smo,
               da so argumenti in zahteve za ustavno presojo strokovno dovolj utemeljeni, da bo
               Ustavno sodišče lahko presodilo, da se o novem zakonu o pokojninskem in invalidskem
               zavarovanju državljanke in državljani Republike Slovenije na referendumu ne bomo
               izrekali. V nasprotnem primeru, če ne bomo dovolj prepričljivi in s pobudo ne bomo
               uspeli, pa se moramo vsi državljani in državljanke, volilni upravičenci zavedati
               odgovornosti, ki jo poslanci, ki zagovarjamo omenjeni zakon, prenašamo od tukaj
               naprej na vse. S tem, kako bodo oddali svoj glas, bodo odločali tudi o svoji
               prihodnosti in prihodnosti bodočih in sedanjih upokojencev. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp38">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog sklepa je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsednici gospe Andreji Črnak
               Meglič.</p>
            </sp>
            <sp xml:id="SDZ5-Izredna-38-2011-01-10.sp39">

               <speaker>DR. ANDREJA ČRNAK MEGLIČ:</speaker>

               <p>Hvala lepa še enkrat. Nastopam v dveh vlogah.</p>
               <p>Odbor za delo, družino, socialne zadeve in invalide je kot matično delovno telo
               obravnaval navedeni predlog sklepa, ki ga je Državnemu zboru v obravnavo in sprejetje
               predložila skupina poslank in poslancev s prvopodpisanim Dušanom Kumrom. Seji odbora
               so prisostvovali predstavniki in predstavnice predlagatelja s podpisnikom Miranom
               Potrčem, predstavniki Vlade z ministrom za delo, družino in socialne zadeve in
               predstavniki Zakonodajno-pravne službe. K predlogu sklepa ni bilo vloženih amandmajev
               kvalificiranih predlagateljev. Na podlagi mnenja Zakonodajno-pravne službe pa je bil
               predlagan predlog za amandma odbora.</p>
               <p>V uvodni dopolnilni obrazložitvi predloga sklepa je predstavnik predlagateljev Miran
               Potrč na kratko predstavil bistvene poudarke predloga sklepa, ob tem pa izpostavil
               zlasti posledice, ki bi nastale zaradi odložitve uveljavitve zakona ali zaradi
               njegove zavrnitve na referendumu. Prav tako je svoje mnenje predstavil minister za
               delo, družino in socialne zadeve dr. Ivan Svetlik. Predstavnik Zakonodajno-pravne
               službe je povedal, da je Zakonodajno-pravna služba predlog sklepa proučila z vidika
               skladnosti z ustavo, pravnim sistemom in zakonodajno-tehničnega vidika.
               Zakonodajno-pravna služba ugotavlja, da ima predlog sklepa zakonsko podlago v odločbi
               prvega odstavka 21. člena Zakona o referendumu in ljudski iniciativi, ki določa
               pristojnosti Državnega zbora, da zahteva odločitev Ustavnega sodišča, če meni, da bi
               z odložitvijo uveljavitve zakona ali zaradi njegove zavrnitve na zakonodajnem
               referendumu lahko nastale protiustavne posledice. Izpostavil je še nekaj manjših
               pripomb v pisnem mnenju, ki se nanašajo na skladnost določb in so s predlogom za
               amandma odbora bile tudi upoštevane.</p>
               <p>V razpravi so predstavniki Poslanske skupine SDS poudarili, da predloga sklepa ne
               bodo podprli, saj nasprotujejo zahtevi, da o teh vprašanjih odloča Ustavno sodišče.
               Menijo namreč, da imajo državljanke in državljani o zakonu o pokojninskem in
               invalidskem zavarovanju pravico odločati na referendumu, saj je to ustavna pravica.
               Poudarili so, da je mogoče protiustavnost, ki jo je ugotovilo Ustavno sodišče v
               preteklosti za pokojninski zakon ZPIZ-1, odpraviti tudi s spremembo veljavnega
               zakona. Menili so, da bi Vlada morala več poudarka dajati protikriznim ukrepom, po
               njihovem mnenju pa se tudi ni sposobna pogovarjati s socialnimi partnerji, zato je
               tudi prišlo do pobude za zbiranje podpisov za razpis zakonodajnega referenduma.
               Predlogu sklepa je nasprotoval tudi predstavnik Demokratične stranke upokojencev.
               Ostali razpravljavci pa so predlog sklepa podprli in menili, da ima Državni zbor
               pravico izkoristiti zakonsko možnost, ki mu jo daje zakon o referendumu in ljudski
               iniciativi in zahteva presojo Ustavnega sodišča, ki nevtralno presoja argumente.
               Menili so, da bo ta presoja lahko dobrodošla tudi za volivce, saj se bodo v primeru
               odločitve Ustavnega sodišča, da protiustavnih posledic ne bo, lažje odločali na
               referendumu. Prepričani so tudi, da so v nekaterih primerih protiustavne posledice že
               nastale, v nekaterih pa bodo, in bi lahko, kot so tudi natančneje pojasnili v
               obrazložitvi predloga sklepa, prihajalo v prihodnosti. Izpostavljeno je bilo
               stališče, da tudi strokovnjaki poudarjajo nujnost sprejetja pokojninske reforme, prav
               tako pa ne smemo pozabiti na medgeneracijsko solidarnost in porazdelitev bremena na
               pravičen način med različne generacije, in to v nasprotju s tistimi, ki zagovarjajo
               le uveljavitev parcialnih interesov.</p>
               <p>Odbor je sprejel svoj amandma, ki je vključen v dopolnjeni predlog sklepa. Hvala
               lepa.</p>
            </sp>
            <sp xml:id="SDZ5-Izredna-38-2011-01-10.sp40">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo dajem predstavnici Vlade za uvodno predstavitev mnenja. Besedo ima državna
               sekretarka gospa dr. Anja Kopač Mrak.</p>
            </sp>
            <sp xml:id="SDZ5-Izredna-38-2011-01-10.sp41">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani predsedujoči. Poslanke in poslanci!</p>
               <p>Vlada Republike Slovenije podpira predlog, da Državni zbor Ustavnemu sodišču
               posreduje zahtevo, da le-ta presodi, ali bi z odložitvijo zakona o pokojninskem in
               invalidskem zavarovanju – ZPIZ-2 ali zaradi njegove zavrnitve na referendumu lahko
               nastale protiustavne posledice. Te so po mnenju predlagatelja in tudi Vlade
               naslednje. ZPIZ-2 odpravlja ugotovljene protiustavnosti ZPIZ-1, in sicer predvsem
               prvega odstavka 58. člena, drugega odstavka 78. člena, ki govorita o pravici do delne
               pokojnine, ki je v ZPIZ-1 dana zgolj tistim, ki so zaposleni oziroma v delovnem
               razmerju, ne pa tudi drugim kategorijam. In druga odločba Ustavnega sodišča, ki je
               bila sprejeta leta 2010, je ugotovila protiustavnost tretjega odstavka 66. člena, s
               katerim se omejuje pravica samozaposlenih in kmetov v primeru tretje kategorije
               invalidnosti zgolj na pravico do dela s krajšim delovnim časom od polnega in pravico
               do delne invalidske pokojnine. V obeh primerih, v obeh ustavnih odločbah teh treh
               členov je šlo za to, da je Ustavno sodišče ugotovilo neenak položaj zavarovancev in
               tudi v izreku odločb ugotovilo, da ni mogoče to protiustavnost spreminjati zgolj s
               spremembo enega ali dveh členov, ampak je treba skozi celotno logiko zakona vpeljati
               to, da imajo vsi zavarovanci, ne glede na to, kakšen zaposlitveni status imajo, enake
               pravice glede na enak položaj. Mi to celovito z ZPIZ-2 zagotavljamo. V tem kontekstu
               je treba poudariti, da SPIZ-2 rešuje ugotovljene protiustavnosti, ki se bodo
               nadaljevale, če ne bo zakon ZPIZ-2 stopil v veljavo. V nadaljevanju je treba omeniti
               tudi to, da menimo, da bi z neuveljavitvijo ali odložitvijo uveljavitve lahko prišlo
               do posega v pravico do socialne varnosti, ki jo določa prvi odstavek 50. člena, in
               tudi v dolžnost države, da zagotavlja socialno varnost prek sistemov socialnega
               zavarovanja, ki je določena v drugem odstavku 50. člena in v povezavi s tem gre tudi
               za ogrožanje 2. člena Ustave, ki govori o tem, da je naša država socialna država.</p>
               <p>Zagotovitev finančne vzdržnosti sistema je ključna za zagotovitev socialne varnosti
               državljanom in ohranitev socialne države tudi v kontekstu starajoče se družbe,
               katerega del smo mi. Za zagotavljanje finančne vzdržnosti je sprememba ZPIZ-1 nujna.
               Podaljšanje življenjske dobe je ukrep, ki breme demografskih sprememb v desetletnem
               prehodnem obdobju enakomerno porazdeljuje med vse generacije in s tem ohranja enega
               izmed temeljnih elementov, to je element medgeneracijske solidarnosti. Zamik
               uveljavitve reforme bi mlajše generacije obremenil nesorazmerno bolj kot generacije,
               ki se upokojujejo danes, s tem pa bi močno porušil medgeneracijsko solidarnost, ki pa
               je temeljna za ohranitev predvsem pokojninskega sistema znotraj sistema socialne
               varnosti.</p>
               <p>Hkrati je treba omeniti, da makroekonomski kontekst, katerega nam, želeli ali ne,
               predstavlja tudi Pogodba o Evropski uniji, ki je mednarodna pogodba, ki smo jo
               podpisali in določa določene kriterije, tako imenovane maastrichtske pogoje, ki jasno
               določajo, da dolg države ne sme preseči 60 % bruto domačega proizvoda. Če nič ne
               storimo, se bo to zgodilo leta 2021. To pomeni, da imamo zgolj še desetletno prehodno
               obdobje, da postopno spremenimo pokojninski sistem, tako da bomo bremena demografskih
               sprememb, torej podaljševanje življenjskega obdobja, pravilno in pravično porazdelili
               med različne generacije oziroma med vse generacije. Pri tem je treba omeniti odločbo
               Ustavnega sodišča, sprejeto leta 1995, ki jasno pravi, da se mora spreminjati
               pokojninski sistem postopoma. Sedaj imamo še 10 let, če tega ne naredimo, bomo imeli
               vedno krajši čas. Pomembno je tudi, da se s tem ogrožamo finančno stabilnost,
               socialno varnost in ključno je to, da moramo spremeniti sistem, če želimo na dolgi
               rok ohraniti socialno državo in iz nje izhajajoče pravice. Če ne bomo storili nič, se
               bo dogajalo tako, kot se je sedaj s sprejetjem interventnih zakonov. Tako kot smo v
               letih 2010, 2011 morali poseči v to, ker država finančno ni bila zmožna zagotavljati
               pravic, ki so določene z zakonom. Hvala.</p>
            </sp>
            <sp xml:id="SDZ5-Izredna-38-2011-01-10.sp42">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Izredna-38-2011-01-10.sp43">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovani kolegice in kolegi, spoštovani
               predstavnici Vlade, predstavnici moje generacije!</p>
               <p>Država, katere državljane in državljanke predstavljamo, je nastala na podlagi
               plebiscitarne, to je referendumske odločitve. In na to dejstvo smo upravičeno
               ponosni. Smo eden redkih narodov, ena redkih držav tega sveta, ki je nastala na
               podlagi pravice o samoodločbi. Niso vse države take. Naša severna soseda, denimo,
               sploh ni dobila priložnosti, da bi lahko izrazila svojo samoodločbo. Svetovnim silam
               se avstrijski narod ni zdel zadosti zrel, da bi jim dopustili to možnost, ampak so
               jim svetovne sile napisale državno pogodbo – nadomestek ustave. Tam notri piše nekaj
               tudi o pravicah slovenske manjšine, tiste, ki je ostala izven meja naše državne ravno
               tako ob plebiscitarni referendumski odločitvi. Da se te zapisane določbe spoštujejo,
               v Avstriji skrbi ustavno sodišče. Tudi pri nas ga imamo. Zaradi omenjenega, zaradi
               nastanka te naše države na podlagi referendumske odločitve ima takšno odločanje,
               neposredno odločanje volivk in volivcev tudi v naši ustavi, v temeljni družbeni
               pogodbi, ki ureja odnose v naši državi in njene odnose z ostalimi državami,
               neodtujljivo mesto. Je pa zato pogosto uporabljeno in, žal, tudi zlorabljeno. Podobno
               kot je bil zlorabljen denimo institut ustavne obtožbe predsednika države. Nobeden od
               teh institutov ni nadrejen drugemu, vsi so enako del naše ustave. Mesto v tej
               temeljni družbeni pogodbi ima poleg tega še mnogo drugih demokratičnih institutov, ki
               našo domovino definirajo kot moderno evropsko parlamentarno demokracijo in ne zgolj
               vladavino večine. Ena od teh možnosti je, da parlament pred zahtevanim referendumskim
               odločanjem o izpodbijanem zakonu, v današnjem primeru zakonu o pokojninskem in
               invalidskem zavarovanju, ki je bil predhodno z ustrezno večino potrjen v Državnem
               zboru, zaprosi Ustavno sodišče Republike Slovenije za presojo o možnih posledicah, ki
               bi bile v nasprotju s temeljno družbeno pogodbo, našo ustavo, ali bi jih
               neuveljavitev ali zavrnitev zakona na referendumu lahko prinesla. Če se bo danes
               kvalificirana večina tako odločila, in v Poslanski skupini Zares – nova politika
               upamo, da bo temu tako, bomo s tem ravno tako kot bi z morebitno izvedbo referenduma
               zgolj izvajali tisto, kar ustava opredeljuje kot vladavino ljudstva, ne zgolj večine
               – ljudstva, po načelu delitve oblasti na sodno, zakonodajno in izvršilno. Če bo
               Ustavno sodišče pritrdilo ali pa ne pomislekom večine v Državnem zboru glede
               morebitnega referenduma, bo tudi ta sodba sodba v imenu ljudstva. Ne bo zatohla, ne
               bo spisana na rdeče-oranžnem papirju in še kaj podobnega, ker je Ustavno sodišče
               samostojno in neodvisno. Ne bo takšna, kot bi nas radi prepričali nekateri, katerih
               totalitarno vizijo pravne države, ne vladavine prava, pravne države, kar je bila
               denimo tudi med vojno Nemčija, smo lahko slišali ob debati o stanju pravosodnega
               sistema v naši državi, in ta totalitarna vizija predpostavlja 60 poslancev iz iste
               stranke v tem parlamentu, dvotretjinsko večino, možnost spreminjanja ustave in
               kompletno obvladovanje vseh treh vej oblasti. To je nekaj, česar se je tudi glede na
               zgodovinske izkušnje bati.</p>
               <p>Jaz sam si ne upam izrekati takšnih vrednostnih sodb o Ustavnem sodišču, niti
               slučajno si ne upam trditi, kot to denimo počne predstavnik predlagateljev
               referenduma, da bi takšna ali drugačna odločitev Ustavnega sodišča pomenila
               uzurpacijo države s strani politikov. S strani dolgoletnega člana Državnega sveta in
               praktično dosmrtnega predsednika ene od sindikalnih central se mi ta izjava ali
               izjave o narcističnih politikih zdijo prej pljuvanje v lastno skledo in več povedo o
               tistem, ki jih izreka, kot pa o nas, ki nas omenja. Sam bi se jim iz spoštovanja do
               te države in njenih institucij, tudi če bi resno tako mislil, raje vzdržal. Kako si
               spoštovanje do te države in njenih institucij ter njenih državljanov in državljank,
               katerih predstavniki smo, zamišlja omenjeni pobudnik referenduma, smo lahko videli
               tudi na lastne oči, ko v vlogi predstavnika Državnega sveta ob predstavitvi zahteve o
               ponovnem odločanju Državnega zbora o pokojninski reformi ni želel poslušati niti
               argumentov o naših odločitvah glede, recimo temu, njegove zahteve. Ob tem tudi lažje
               verjamemo predlagatelju zakona ministru Svetliku, ki trdi, da je iskal pot do dialoga
               s socialnimi partnerji, a na drugi strani pripravljenosti za pogovor in dogovor ni
               bilo. Cilj vlade je bil, glede na demografske in ekonomske trende nujen, sprejetje
               pokojninske reforme. Cilj sindikatov pa preprečitev reforme za vsako ceno. Ob
               predstavitvi izhodišč pokojninske reforme je v neki anketi tričetrt anketirancev
               soglašalo, da je pokojninska reforma nujna, prav tako pa se tričetrt anketirancev za
               njeno sprejetje ne bi bilo pripravljeno ničemur odreči. Odločanje o tej temi torej ni
               bilo racionalno, ni bilo usmerjeno v skupno dobro, ampak je temeljilo na ozkih
               osebnih interesih. Ampak če verjamemo, da so meje naše svobode meje svobode drugega,
               potem moramo verjetni tudi, da so meje naše prihodnosti meje prihodnosti drugih. In
               tudi če te prihodnosti niso sočasne, nas to še zdaleč ne odvezuje odgovornosti, ker
               je pokojninska zakonodaja ta, ki se dotika nas vseh in je zato del družbene pogodbe
               in soglasja ne le med nami, ki smo tukaj in zdaj, ampak tudi med tistimi, ki jih ni
               več, in med tistimi, ki jih še ni. Če karikiram, mislim, da ga ni med nami, ki bi se
               v dilemi med mrliško vežico in porodnišnico ne odločil za porodnišnico. Tega se
               seveda zaveda tudi del opozicije, žal pa ne tudi del koalicije. Vendar je izbira med
               iluzijo ugodnejše sedanjosti za nekatere med nami in vizijo vzdržne prihodnosti za
               nas vse lažna izbira, ki je v resnici ni. Kdor odreka prihodnim generacijam možnost
               enakopravnega ustvarjanja, ker jih v naprej prekomerno obremenjuje, ne more
               pričakovati, da bodo sploh kaj lahko ustvarile. Niti slučajno. Pa ne sme pričakovati,
               da bodo, če bodo navkljub vsemu vseeno kaj ustvarile, to z njim delile. Predlagana
               pokojninska reforma enakopravno in enakomerno prerazporeja bremena socialne države
               med generacijami in znotraj generacij. Odpravlja že ugotovljene neustavnosti prejšnje
               pokojninske zakonodaje v 58., 66., 78. in 180. členu prejšnjega Zakona o pokojninskem
               in invalidskem zavarovanju, njena neuveljavitev pa bi po mnenju predlagateljev
               današnjega sklepa povzročila tudi kršitve 50. in 2. člena Ustave. Menimo, da bi
               neuveljavitev oziroma zadržanje veljavnosti nove družbene pogodbe s področja
               pokojninske zakonodaje pomenila kršitve temeljne družbene pogodbe – ustave. Če bo do
               odločanja na referendumu vseeno prišlo, pa bo prav gotovo odločitev Ustavnega sodišča
               volivcem in volivkam v pomoč pri odločanju. Če bo to potrebno, bomo v Poslanski
               skupini Zares – nova politika z veseljem sodelovali v razpravi o razporeditvi bremen
               med generacijami in znotraj generacij.</p>
               <p>Predlagani sklep bomo – kot prej že pokojninsko reformo – podprli in zaupali v
               modrost in državotvornost Ustavnega sodišča. Najlepša vam hvala za vašo nedeljeno
               pozornost in nasvidenje naslednjič.</p>
            </sp>
            <sp xml:id="SDZ5-Izredna-38-2011-01-10.sp44">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik v imenu Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp45">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovana gospa državna sekretarka s sodelavko,
               kolegice in kolegi!</p>
               <p>V Poslanski skupini Slovenske ljudske stranke smo si enotni, da je pokojninska
               reforma ena od najpomembnejših strukturnih reform. Zagotovo jo moramo uvrščati poleg
               zdravstvene in tudi delovnopravne pa še katere, ampak zagotovo spada med
               najpomembnejše. Strinjamo se tudi s tem, da je resor ministrstva, ki je pripravilo ta
               zakon, eden od najbolj aktivnih v tej vladi in pogrešamo nove aktivnosti mnogih
               drugih ministrstev, ki bi morali pripravljati vzporedno ukrepe na področju
               gospodarskega razvoja, gospodarskih spodbud, investicij itd. Še posebno investicije
               so zagotovo rakrana naše družbe v zadnjih letih, ne samo letošnjega in preteklega in
               predpreteklega, ker državne investicije so predvsem tiste, ki pogajanjajo
               gospodarstvo naprej. Ne smo gradbeništvo, tudi mnoge druge dejavnosti. Večkrat se
               sliši v javnosti, češ, odpirajte nova delovna mesta, pobirajte davke, pobirajte
               prispevke od države, potem pa ne bo treba pokojninske reforme. Po naši jasni presoji
               je trebna delati oboje. Pokojninska reforma je torej potrebna. To so ugotavljale že
               tudi institucije Evropske unije v prejšnjem mandatu, Vsa ta leta, zadnjih pet, šest
               let že dobiva Slovenija jasne informacije iz Bruslja, da je treba na tem področju
               nekaj storiti. Zagotovo je bila v prejšnjem mandatu drugačna situacija, tako
               gospodarska kot finančna, in je zato bila nekako normalna odločitev, da v tistem
               obdobju mogoče ni bilo tako velikih razlogov za to, da bi se lotili pokojninske
               reforme, zagotovo pa je nam vsem bilo jasno, da bo ta reforma potrebna v naslednjem
               obdobju. In to je sedaj. Glede na to, da na današnji seji pri tej 2. točki izredne
               seje Državnega zbora odločamo o tem, da zahtevamo od Ustavnega sodišča Republike
               Slovenije, da odloči o tem, ali bi lahko nastale protiustavne posledice v primeru
               nesprejetja pokojninskega zakona, naj poudarim mnenje poslanske skupine, da nimamo
               nobenih dilem glede odločanja na referendumu. Državljanom je treba vedno zaupati in
               odločitve državljank in državljanov je treba vedno tudi upoštevati, nimamo pa tudi ne
               razlogov za to, da ne bi zaupali Ustavnemu sodišču. Glede na odločitev Ustavnega
               sodišča, če bo tak sklep sprejet, da Državni zbor sprejema to zahtevo, bomo odločitev
               Ustavnega sodišča tudi spoštovali. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp46">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Izredna-38-2011-01-10.sp47">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav vsem v dvorani!</p>
               <p>Pobuda za presojo ustavnosti posledic, ki bi nastale ob nesprejetju pokojninske
               reforme na napovedanem referendumu, je seveda bila pričakovana. Predlagatelj zahteve,
               ki je v bistvu ministrstvo samo, v zahtevi pričakuje in se nanaša na to, da je velik
               plus za pozitivno odločitev Ustavnega sodišča v tem, da se z novim zakonom odpravi
               nekaj ugotovljenih neustavnosti veljavnega zakona. Rok za odpravo le-teh pa je za eno
               od navedenih potekel že v mandatu prejšnje vlade, rok za drugo pa v času prvega
               branja te reforme. Potemtakem lahko rečemo, da gre za nedejavnost zakonodajalca. Zdaj
               naj bi nase krivdo prevzeli volivci in volivke, če bi se odločili, da gre na presojo
               na referendum.</p>
               <p>Nesprejetje pokojninske reforme naj bi bilo škodljivo in celo usodno za izvrševanje
               funkcij socialne države in zagotavljanje sistema pokojninskega zavarovanja. Vprašajmo
               se, ali ne drži tu ravno obratna trditev. O kakšni socialni, pravični ter pravni
               državi pa lahko še govorimo, če upokojencem ravno nova reforma jemlje pravice? Pa
               niti ne socialne, saj pokojnina ni socialna kategorija, marveč ekonomska in
               prislužena z delom in plačevanjem obveznih prispevkov v pokojninsko blagajno, da bi
               bilo uživanje v tretjem življenjskem obdobju človeka varno in dostojno. Gre za
               lastninsko pravico do pokojnine upokojencev in delavcev, ki bodo šli v pokoj, ki pa
               jo država s to reformo, intervencijskim zakonom in neustreznim ukrepanjem na drugih
               področjih ljudem jemlje, ne pa daje.</p>
               <p>Že sam novi način usklajevanja pokojnin po formuli 70 : 30 pomeni zaostajanje njene
               rasti glede na dohodek iz dela. Zaostajanje rasti pokojnin za rastjo plač pomeni tudi
               zaostajanje rasti kupne moči upokojencev za kupno močjo aktivne populacije. Ne
               pozabimo, da se pretežni del pokojnin tekom meseca vrne gospodarstvu, zato pokojnine
               niso stran vržen denar, kot to mislijo nekateri, ki menijo, da so pokojnine predvsem
               strošek. Po sprejetem zakonu bo socialno- ekonomski položaj upokojencev še slabši,
               kot je bil. Tako pa bi v nadaljnjih štirih letih veljala formula 60 : 40.</p>
               <p>Dodatno pa država klesti že tako nizke pokojnine še zaradi zamrznitve usklajevanja
               pokojnin. Simboličen znesek četrtinskega usklajevanja v znak solidarnosti do
               generacije, ki je to državo gradila, delala v primerjavi z danes v nemogočih delovnih
               razmerah in se tudi s prostovoljnim delom odrekala plačilu za delo in posledično
               višji pokojnini, je bila ponižujoča in je.</p>
               <p>Očitno je tej vladi lažje, da jemlje tistim, ki so si že tako borne pokojnine
               prigarali s trdim delom in se marsičemu solidarno z dobro voljo odrekali, tudi v
               dobro te države, ki z velikodušnostjo in brez zadržkov pomaga drugim državam.
               Mimogrede naj povem, da je tudi tu vzrok za krizo pokojninske blagajne in povečan
               pritisk na proračun. Pokojninska blagajna je bila v vseh teh letih, odkar se je
               znižala prispevna stopnja delodajalcev, iz tega naslova prikrajšana za nekaj milijard
               evrov, po oceni sindikata 8 milijard evrov. Pri tem je državni proračun prevzel to
               financiranje, do takrat pa proračunskih sredstev za pokojninsko blagajno ni bilo
               treba plačevati. Od 1,2 milijarde, kolikor v proračun danes prispeva blagajna ZPIZ,
               jih od tega zneska kar 787 milijonov prispeva zaradi nižjega prispevka delodajalcev,
               da razbremenimo gospodarstvo.</p>
               <p>Če primerjamo, koliko BDP je v drugih državah, na primer, Slovenija ima z 11 % še
               nekaj rezerve, da doseže Avstrijo, kjer je delež 14,4 %, v Franciji 12,4 %, v Nemčiji
               12,4 % in v Italiji 14,5 %. In s kakšnimi pokojninami in drugimi socialnimi
               transferji je obremenjena naša pokojninska blagajna? Izjemne pokojnine, ki pripadajo
               celo vdovam in otrokom, odnesejo mesečno v povprečju 378 tisoč evrov. Pokojnine pa
               zavod plačuje tudi nekaterim umrlim.</p>
               <p>Naslednje, zaradi česar je ponoviti naš dvom v pokojninsko reformo, je vprašljivost
               napovedanih pozitivnih učinkov reforme na javne finance. Dvigu upokojitvene starosti
               v Poslanski skupini DeSUS sicer nismo nasprotovali, je pa ta ukrep glede učinkov na
               stabilnost proračuna vprašljiv. Dvomi se porajajo zaradi tega, ker menimo, da se bodo
               odlivi iz proračuna iz naslova socialnega in zdravstvenega zavarovanja nasproti
               zatrjevanju zmanjšanja odlivov za pokojnine drastično povečali. Imeli bomo še več
               mladih brezposelnih in starejših delavcev v bolniških staležih ter na borzi, saj
               delodajalci še danes pravijo, da delovnih mest, ki bi jih zmogli starejši delavci v
               določenih panogah, sploh ni. Reforma pokojninskega sistema bi morala sovpadati
               oziroma se izvesti šele po ustreznih reformah na drugih področjih. Imamo milijone
               neizterjanih davkov in prispevkov, 27 % deleža BDP manjka v državnih blagajnah iz
               naslova sive ekonomije. Imamo preko 105 tisoč brezposelnih, splošno plačilno
               nedisciplino, slabo oziroma nepravično in izkoriščevalsko plačilno politiko zasebnega
               sektorja, na drugi strani pa se v taki plačni politiki lepo kažejo rezultati
               grabežljivosti kapitala. In še kaj bi lahko povedal.</p>
               <p>V Poslanski skupini DeSUS menimo, da vzdržnost slovenskih javnih financ ne more in
               ne sme biti grajena na prvem gradbenem kamnu in zabetonirana na pravicah delavcev in
               upokojencev. Če bo Ustavno sodišče presojalo protiustavne posledice nesprejetja
               pokojninske reforme, upamo, da bo imelo pred očmi vsa dejstva, ki kažejo na to, da
               sodbe o vzrokih za krizo pokojninske blagajne temeljijo na precej trdnih temeljih.
               Seveda pa nastane dilema, ali lahko zavrnemo predvsem legitimno pravico za zahtevo
               presoje ustavnosti. O tem, kako bomo glasovali, se bomo odločili na jutrišnjem
               glasovanju oziroma pred jutrišnjim glasovanjem.</p>
            </sp>
            <sp xml:id="SDZ5-Izredna-38-2011-01-10.sp48">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič v imenu Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Izredna-38-2011-01-10.sp49">

               <speaker>BOGDAN BAROVIČ:</speaker>

               <p>Hvala lepa za besedo, gospod podpredsednik. Spoštovane kolegice in kolegi,
               predstavnici pristojnega ministrstva!</p>
               <p>Danes, vsaj upal sem ali pa upam, ne bomo še vedno in še kar govorili o 431 členih
               Zakona o pokojninskem in invalidskem zavarovanju, ki je skozi vse obravnave že
               povedal svoje. Dejstvo je, da je bil zakon obravnavan, da je bil zakon sprejet v
               Državnem zboru, in to dvakrat. Dejstvo je, da imajo Slovenske in Slovenci pravico
               uporabiti referendum kot najvišji obliko odločanja, če z vsebino nečesa niso
               zadovoljni.</p>
               <p>Zakon o pokojninskem in invalidskem zavarovanju je predvsem in tudi po besedah vlade
               in pristojnega ministrstva zelo pomemben in dolgoročen zakon, ki vpliva na mlado
               generacijo in bo v naslednjih 15 letih, ne glede, kakšen bo izid, doživel ponovno
               spremembo. To so vse dejstva, ki se jih moramo zavedati tako poslanke in poslanci, ki
               se jih zaveda Vlada, pripravljavec, koalicija in opozicija. Bistvo današnje razprave
               je predlog sklepa, da naj bi Državni zbor zahteval od Ustavnega sodišča, da naj to
               presodi, ali bi zaradi zavrnitve zakona na referendumu lahko nastale protiustavne
               posledice. Že v samem naslovu malo prehitevamo, ker bi moral biti naslov, "zavrnitve
               na morebitnem referendumu". Podpisi se še zbirajo. Lahko se zgodi, da referenduma
               sploh ne bo. Ampak o tem, potem. Seveda pa so tukaj notri uporabljene besede, ki so
               zelo krute, vsaj za Slovensko nacionalno stranko, to je na strani 29., kjer piše, da
               Državni zbor predlaga Ustavnemu sodišču Republike Slovenije, da v skladu s prvim
               odstavkom 21. člena ZRLI prepreči – poslušajte ta izraz, Ustavno sodišče prepreči, da
               bi volivci na referendumu sprejeli tako ali drugačno odločitev. Tukaj pa se vsa
               demokracija, leporečje, etika konča. 90. člen Ustave. V drugem odstavku jasno piše,
               da Državni zbor mora razpisati referendum, če to zahteva tretjina poslancev, Državni
               svet ali 40 tisoč volivcev. Mislim, da je vsem Slovenkam in Slovencem jasno, kaj
               pomeni – mora. Za nas, za Slovensko nacionalno stranko ni nikogar nad slovenskim
               narodom. Za nas je slovenski narod bil, je in bo na prvem mestu, potem pa daleč daleč
               nikogar, potem pa, če želite, vse ostale ustanove tako imenovane naše demokracije.
               Ustavno sodišče, da bi preprečilo ljudstvu, da bi se to odločilo – te dikcije v
               Slovenski nacionalni stranki ne bomo sprejeli nikdar in nikoli.</p>
               <p>Prepričajmo vsi skupaj ljudi, kaj je v tem zakonu dobrega, če se že med seboj in
               socialnimi partnerji nismo mogli ali niste mogli prepričevati, kaj je slabo in kako
               to popraviti. Prepričajte ljudi in ti ljudje, če bo prišlo do referenduma, bodo potem
               na referendumu rekli: "Ne, mi smo za to, da zakon ostane, ker je dober, ker ste nas
               prepričali." Ne pa, lepo vas prosim, iskati stranskih poti in podirati osnovnih
               načel, osnovnih postulatov demokracije in izničevati voljo naroda, ki je zapisana v
               ustavi! Tisti časi, kolegice in kolegi, izpred 40 let so mimo. Povedal vam bom, kako
               je bilo takrat v jeziku, ki smo ga takrat govorili. "Ajde, da se dogovorimo, da bude
               kako ja hoću." Tega ni več. Teh zgodb ni več in jih tudi ne bo. In še nekaj, gospe in
               gospodje, kakor koli že, referendum, to ponavljam že drugič, prvič sem ponavljal pred
               referendumom o Zakonu o RTV. Referendum ni zločin. Referendum je legalna in legitimna
               pravica slovenskega naroda, da se odloči takrat, ko smo v dvomih. Zločin pa je, če se
               referendum onemogoči ali celo prepove. To pa je zločin. Zaradi tega v Slovenski
               nacionalni stranki absolutno nasprotujemo sklepu, kakršen je zapisan. Absolutno. In
               opozarjamo, da se bo s tem, če bo ta sklep sprejet in če bo šlo tako naprej, zrušil
               en velik postulat demokracije. Ob tem pa samo pomislite, kako bi se počutili mi vsi
               tu, če bi hipotetično zavrnili zakon o pokojninskem in invalidskem zavarovanju v tem
               državnem zboru, pa bi Ustavno sodišče reklo, da je odločitev Državnega zbora
               nezakonita. Kako bi se počutili? Da bi Ustavno sodišče preprečilo izvršitev naše
               odločitve. Ne gre. Lepo ali grdo. Nočem naštevati vseh členov ustave, ki so tu
               našteti v sklepu. Poleg 2., 8., 14. in 22. in 122. člena pa 153. člena Ustave je
               omenjen še 50., 34. in 35. člen Ustave. Ne bom jih citiral. Ne bom, ker bi zelo težko
               kljub obrazložitvi, ki je zapisana v sklepu, našel kakršno koli povezavo med členi,
               vsaj nekaterimi iz Ustave, ki so bili našteti, in škodljivimi posledicami. Škodljive
               posledice, kolegice in kolegi in vsi, ki nas zdaj spremljate, zadnjič povem, so mimo.
               Te so bile pri delitvi dohodka ali pri tako imenovani medgeneracijski solidarnosti,
               ki je bila takšna: meni 90, tebi 10. To je izvirni in glavni greh tega, da zdaj
               popravljamo ta zakon. Razporeditev dohodka je bila kriminal. Niso delodajalci za
               svoje delavce, pa bi morali, nakazovali prispevkov za pokojninsko in invalidsko
               zavarovanje, ker so jih nakazovali na svoje račune in nihče se ni odzval. Rad bi, da
               bi se SDK vrnil. Včasih, veste, je bilo tako, bog ne daj, da na SDK ob osmih zjutraj
               na dan plače niso bili vsi nalogi pokazani, da so bili prispevki plačani, ko so knapi
               dobili plačo. Ker če ne, bi knapi tista svoja računovodstva ven nesli na cesto pa še
               SDK zraven. Danes tega ni več. In to je izvirni greh, da bomo zdaj mi plačevali. Res
               je, številne javne blagajne ima ta država, ki jih mora iz svojega proračuna
               plačevati. Res je. Ampak zakaj zdaj, ko so vsi tisti novodobni menedžerji, poslovneži
               in tako naprej medgeneracijsko solidarnost pokazali s principom: meni 90, tebi 10,
               zdaj bomo pa davkoplačevalcem, delavcem naprtili ne samo dolga leta dela, ampak tudi
               dodatne davke in plačevanja. Žal to ni reforma. To ni reforma, pa bi rad, da bi bila.
               To je samo obremenjevanje pa prenos obremenjevanja iz enega v drug žep.</p>
               <p>Z vsem spoštovanjem, jaz vem, da so se pripravljavci trudili in nič narobe ne bi
               bilo, če bi se na pogajanjih z upokojenci, predvsem pa s sindikati in delavci
               usklajevali še pol leta. Nič ne bi bilo narobe. Kar pa se protiustavnih posledic
               tiče, po logiki, ki jo ta sklep navaja, so se te že tako ali tako začele, tako da smo
               svoje že zamudili.</p>
               <p>Kot rečeno, ni prav in ni pošteno, da bi ali da bo Ustavno sodišče nad slovenskim
               narodom in da bi, kot pravi ta sklep, mi dosegli, da bi Ustavno sodišče preprečilo
               referendum. Slovenska nacionalna stranke tega s svojimi glasovi ne bo dovolila. Hvala
               lepa.</p>
            </sp>
            <sp xml:id="SDZ5-Izredna-38-2011-01-10.sp50">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič v imenu Poslanskega kluba LDS.</p>
            </sp>
            <sp xml:id="SDZ5-Izredna-38-2011-01-10.sp51">

               <speaker>ANTON ANDERLIČ:</speaker>

               <p>Spoštovani!</p>
               <p>Poslanci Liberalne demokracije bomo podprli predlog sklepa, da Državni zbor zahteva
               od Ustavnega sodišča, da presodi, ali bi prišlo do neustavnih posledic, če zakon o
               pokojninskem in invalidskem zavarovanju, tako imenovani ZPIZ-2, ne bi bil
               uveljavljen. Ne gre za izhod v sili. Gre preprosto za trdno odločitev, da je naše
               delo v Državnem zboru bilo opravljeno kvalitetno, bilo je dolgotrajno, bile so mogoče
               tudi drugačne odločitve, drugačni predlogi v samem zakonu, na koncu pa je bilo
               sprejeto, kar je bilo sprejeto. Vendar danes nimamo tako imenovanega petega branja
               ali nadaljevanja razprav o sami vsebini zakona, čeprav menimo, da Slovenija še zdaleč
               ne more biti edina država v Evropski uniji in širše, če prištejemo zraven še
               kandidatke od Turčije in drugih držav naprej, ki bo imela tak pokojninski sistem, ki
               ne bo vzdržal tistega, kar nam nalagajo splošni okvirji finančnega poslovanja in
               predvsem skrbi za socialno, zdravstveno in siceršnjo varnost državljanov in
               državljank posamezne države. Dejstvo je, da 2. in tudi 50. člena Ustave ni mogoče
               izvršiti na način, da rečemo, da smo vsi za spremembo pokojninske zakonodaje, vendar
               ne sedaj in ne tako, kot predlagate. To je več kot očitno. Glede na to, da je
               Slovenija po vseh ozirih na vsak način, kakorkoli bi že poskušali predstaviti obliko
               demokracije v Sloveniji, demokratična in pravna država, ki zagotavlja na osnovi
               ustave in zakonov pravice, ni pa mogoče to narediti na način, da je legitimno
               izvoljena vlada in Državni zbor pripravil neko odločitev in potem se pojavi a priori
               nasprotovanje in z argumenti " ja, treba je spremeniti, vendar ne tako". Lahko da bo
               Ustavno sodišče ugotovilo, da je dopusten referendum s to vsebino, o kateri je sedaj
               govora, vendar odkar obstaja ta država, je vsake toliko časa aktualna diskusija o
               tem, katera vprašanja naj se sploh lahko postavijo na referendum. Mnoge države v
               okviru Evropske unije imajo to v ustavah ali drugače opredeljeno, kaj je tisto, kar
               ne sodi na referendum oziroma o čemer ni mogoče na referendumu odločati. Kajti
               odločitev na referendumu bi lahko pomenila ogrožanje ali opredelitev nezmožnosti
               izvajanja te funkcije. In ravno v tem je ključna zgodba. Če na eni strani imajo
               državljani in državljanke zagotovljeno pravico do nekaterih socialnih pravic, potem
               je na drugi strani naloga zakonodajalca in izvršne veje oblasti, da jim to
               zagotovijo. Državljani in državljanke tudi s še tako utemeljenimi razlogi zelo težko
               rečejo, "mi smo za to, da se te pravice izvršujejo, vendar za to nismo pripravljeni
               sodelovati tako pri polnjenju proračuna kot drugih proračunov, kot je recimo v tem
               primeru proračun Zavoda za pokojninsko in invalidsko zavarovanje". Zato pred nami,
               poslanci Liberalne demokracije, ni nobene dileme. Mi verjamemo, da je Ustavno sodišče
               tisto, ki bo v teh petih točah, ki smo jih opredelili v sami zahtevi, našlo toliko
               argumentov, da bo reklo, da je Državni zbor dolžan spremeniti zakon, ki je že tako
               ali tako dolga leta sporen v nekaterih točkah, pa je vendar še vedno zagotavljal
               izvrševanje nekaterih temeljnih funkcij. Vendar pa v nadaljevanju ni mogoče
               pričakovati, da če teh neustavnosti in tudi drugih ureditev ne bomo odpravili, da bo
               še vzdržen, in da se reče, da dajmo to preveriti še na referendumu.</p>
               <p>Lahko bi bil grob, pa bi rekel, postavimo na referendum vprašanje, ali smo za to, da
               se plačujejo davki ali ne. Z vami ne grem staviti, kakšen bi bil rezultat, ker bi vi
               vsi dobili stavo, da davkov v Sloveniji ne bomo več pobirali. Ampak to ni rešitev.
               Prepričani smo tudi, da dokler ne bo prišlo do resnično penzijskega računa, kot se
               temu reče, da bo vsak toliko, kolikor bo pripeval v ta fond, kasneje imel tudi
               pravic, da do takrat ni mogoče drugače govoriti o penzijski zakonodaji kot o
               nadaljevanju medgeneracijske solidarnosti in polnjenje pokojninske blagajne s strani
               tistih, ki smo trenutno aktivni, za tiste, ki so trenutno v pokoju in seveda,
               vzpostavljanje nekega sistema, preko katerega bomo prišli na daljši rok tudi do bolj
               stabilnega vira za pokojnine.</p>
               <p>Če je podatek točen, da je – mislim – milijardo 300 milijonov evrov tekočih
               transferjev na leto iz državnega proračuna v pokojninsko blagajno, in če držijo
               podatki, ki jih imamo na mizi – jaz pa verjamem, da držijo –, potem je treba verjeti,
               da moramo biti odgovorni tudi za naslednje generacije. Zato bi bolje rekli temu, naj
               Ustavno sodišče pomaga pri tem, da se ne bo celoten sistem zdaj ali kasneje zlomil
               ali pa pripeljal vsaj ne v situacijo, v kateri bi ga bilo nemogoče izvajati. Če kaj,
               potem je v Sloveniji v zadnjih dvajsetih letih bilo nekaj dobrega – ne glede na to,
               kako so se pokojnine v posameznem obdobju usklajevale in kakšni so bili transferji
               itn. – to, da pokojnine so bile in to ob dnevu in v višini ter na način, kot se je to
               z zakonodajo bilo tudi mogoče zagotoviti. Ni zanemarjati podatka, da je Državni zbor
               pred nedavnim moral iti z interventnim zakonom, da je nekatere stvari uredil. Do kdaj
               lahko urejamo z interventnimi zakoni stvari, ki bi morale delovati neodvisno od tega,
               ali posamezna oblast tudi posamezno leto sprejme interventni zakon in polni dodatno
               to blagajno ali ne. To ni stabilen vir, to ni garancija niti sedanjim niti bodočim
               upokojencem, da bodo lahko v miru živeli in dobili tisto, kar so si zaslužili, mirno,
               varno, predvsem pa socialno vzdržno starost. To je tisto, kar se po našem mnenju v
               tem trenutku postavlja pod vprašaj. Menimo, da je treba izkoristiti ta instrument, ki
               ni pogost in ki ni v uporabi ob vsakem zakonu, ki je v Državnem zboru, da se pozove
               Ustavno sodišče, da naj tudi ono s svojim delom prispeva k razjasnitvi teh vprašanj.
               Ja, tudi stroka, tudi bivši ustavni sodniki in razni instituti so tako rekoč
               razdeljeni. Eni pravijo, da je referendum dopusten, drugi pravijo, da ni dopusten,
               tretji pravijo, da je sistem še vedno vzdržen, drugi pravijo, da bo jutri ga konec.</p>
               <p>Zato ker mi ne želimo prepustiti stvari načinu spontanosti, ki bo pripeljal do
               rezultatov, kakršne koli bomo že dobili, menimo, da je prav, da podpremo to zahtevo,
               da Ustavno sodišče preveri, kaj je tisto, kar bi nesprejetje zakona, tudi v luči
               svojih predhodnih odločitev, pomenilo za socialno, pravno državo, prijazno vsem, tako
               upokojencem, tistim, ki so zdaj na čakanju, da bodo šli v pokoj, ali tistim, ki bomo
               morali, žal, delati tudi nekaj let dlje, da bi ta sistem lahko vzdržal.</p>
               <p>Zato bomo mi, kot rečeno, podprli predlog sklepa.</p>
            </sp>
            <sp xml:id="SDZ5-Izredna-38-2011-01-10.sp52">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman v imenu Poslanske skupine nepovezanih poslancev.</p>
            </sp>
            <sp xml:id="SDZ5-Izredna-38-2011-01-10.sp53">

               <speaker>VILI REZMAN:</speaker>

               <p>Hvala lepa za besedo.</p>
               <p>Naj tudi jaz za uvod najprej povem, da v naši Poslanski skupini nepovezanih
               poslancev Solidarnost nismo v celoti in povsem uskladili stališč, da o marsičem
               podobno razmišljamo, da pa ostajajo tudi razlike, kakor so razlike v parlamentu v
               zvezi s tem in tudi v naši državi kot celoti. In prav je, da se najbrž to tudi
               prizna, kajti samo na ta način, da si bomo te razlike in argumente ob teh razlikah
               pošteno povedali, bomo najbrž prišli do tiste odločitve, ki bi utegnila biti
               pravšnja. Vendar lahko v uvodu zagotovim tudi, da bo predlog sklepa, o katerem danes
               razpravljamo, da naj Ustavno sodišče razsodi o tem, ali bi lahko nastale in ali že
               nastajajo protiustavne posledice neizvajanja zakona o invalidskem in pokojninskem
               zavarovanju 2, torej da bo ta predlog deležen večinske podpore.</p>
               <p>Danes se je že in se bo še in tudi v prihodnosti, tudi če bo prišlo do referenduma,
               razpravljalo predvsem o tem, kaj pokojninska reforma pravzaprav prinaša. To, o čemer
               danes razpravljamo, predlog sklepa, je to, kar je izvedeno iz vsebine, okoli katere
               se nismo mogli ustrezno poenotiti.</p>
               <p>Kar zadeva odnos do pokojninske reforme, je najbrž mogoče, brez kakšnega kančka
               dvoma reči, da je malo takšnih ali pa jih ni, ki ne bi bili prepričani, da
               pokojninske reforme ni mogoče odlagati, ne za daljši čas, kaj šele v kakšno zelo
               odmaknjeno prihodnost. Tisto, po čemer pa se številni razlikujemo, pa je vprašanje,
               ali so vse predlagane določbe zakona ustrezne ali bi morebiti bile ustreznejše
               nekatere druge. Nismo si vsi enotni o tempu izvajanja te reforme, ki je predvidena,
               in tudi ne o času, ali naj se torej prične ta reforma kar zdaj, ali čim prej, ali jo
               lahko odlagamo, kakor nekateri menijo in bodo najbrž kasneje v diskusiji to tudi
               pojasnili.</p>
               <p>Tudi v Poslanski skupini nepovezanih poslancev Solidarnost razmišljamo o tem na
               različne načine, ne povsem poenoteno, in pri tem ne menimo, da vnaprej vemo, kdo ima
               prav in kako bo odločilo bodisi Ustavno sodišče bodisi, če bo do referenduma prišlo,
               ljudstvo. Torej, mi ne dajemo, kot bi nekateri radi prikazali, volje ljudstva v
               oklepaj, tako da bi delali mimo te volje. Najbrž pa je prav, da se omogoči vsem
               institucijam in vsem potem, ki so predvidene v našem pravnem redu, da se o tem tudi
               izrekajo. In ta predlog sklepa, o katerem danes razpravljamo, je samo, je v bistvu
               evokacija Ustavnega sodišča, da temeljito, razsodno, racionalno razmisli o tem,
               kakšne morebitne neustavne posledice bi lahko nastale v določenih pogojih.</p>
               <p>Kaj je pravzaprav v naši poslanski skupini bil glavni problem, ko smo razmišljali,
               ali podpreti ali ne pokojninsko reformo? Mislim, da prav ocenjujem, ko rečem, da vsi
               vemo, da podatki kažejo o tem, da je treba pričeti z reformo, bodisi da gre za
               demografske, ekonomske, finančne in kakršne koli druge že, ki so bili predstavljeni,
               da pa nismo bili povsem poenoteni o tem, kako velik skok naenkrat se naj naredi. Ali
               je to, kar je predlagano, morebiti prevelik in prehiter skok ali ne. Naj
               parafraziram. Torej, čez jarek ni mogoče skočiti v dveh skokih. Brezno se preskoči
               ali se pade vanj. Vendar nekateri ocenjujemo, da mi nismo v situaciji, ko bi lahko
               govorili o breznu sedaj. Mi smo v situaciji, ko želimo preprečiti, da bi do takšnega
               brezna kasneje s kumuliranjem negativnih posledic prišlo. O tem, da nismo v
               situaciji, ko bi morali z enim skokom morebiti vse preskočiti, govorijo tudi nekatere
               izjave tistih, ki se bolje od nas spoznajo na ta sistem, izjave tistih, ki vodijo
               Zavod za pokojninsko in invalidsko zavarovanje in ki govore, da če ne bi bilo
               natančno tako in takoj odločeno, še ne bi prišli v kakšno katastrofalno stanje. Bi pa
               stanje z letom v leto poslabševali in zaostrovali.</p>
               <p>Komu je v interesu, da takšno reformo, kakršna je predvidena, sprejmemo? Mi
               ocenjujemo, da je najbrž napak, ko se najprej omenijo upokojeni. Najbolj verjetno to
               zadeva tiste mlade, ki danes niti ne participirajo preveč aktivno pri tem, da bi se
               odločali, ali je vse skupaj smotrno zastavljeno ali ne. Vendar pa za njih nesporno
               velja, da njihove prihodnosti; prvič, ne kaže zapravljati s tem, da bi zadovoljili
               svoje kratkoročne interese. Drugič je treba povedati, da ne bodo imeli te
               priložnosti, kot jo imajo nekateri sedaj, kot jo bodo imeli nekateri sedaj, ko bodo
               lahko deležni nekaterih bonitet prehodnega obdobja, da bodo morebiti takrat, ko bodo
               nekateri, ki so tik pred upokojitvijo, lahko koristili bonuse, oni bodo še zmeraj
               morali delati brez bonusov, in da bodo malusi nastajali prej kot za nekatere druge.
               Torej mi smo prepričani, da ko se govori o potrebnosti te pokojninske reforme,
               govorimo o interesih mlajših generacij.</p>
               <p>Ravno tako govorimo tudi o interesih tistih, ki so sedaj aktivni. Tisti, ki so sedaj
               aktivni in, kar je najbolj apostrofirano, ki bodo nekateri morali delati dlje, so
               vendar v drugačni situaciji od tistih, ki so sedaj že upokojeni in ne bodo delali
               dlje in so morebiti nekateri šli v pokoj pod povsem drugačnimi pogoji, bistveno
               ugodnejšimi od tistih, ki si za pridobitev te pravice do pokojnine šele prizadevajo.
               Seveda gre tudi za interese tistih, ki so že upokojeni. Zanje pa mi menimo, da smo na
               poti, da se ustavi nižanje njihove ekonomske in socialne varnosti, da smo na poti, ko
               jim lahko s sedanjimi določbami zagotovimo nekolikanj varnejšo starost, ki jim jo
               privoščimo, in menimo, da govorimo o medgeneracijski solidarnosti, ki je tudi v
               njihovem interesu.</p>
               <p>Ponovni premislek o tem, ali imamo prav ali ne, bo– tako sodimo v večini Poslanske
               skupine nepovezanih poslancev – opravilo Ustavno sodišče Republike Slovenije. Treba
               je najbrž, da se ta premislek opravi, zato ker so predlagane rešitve, vsaj pri
               nekaterih je opaziti, tako osebno sprejete, tako kratkoročno premišljene, da mora
               nekdo napraviti tudi razmislek brez teh kratkoročnih in osebnih in še zlasti
               brezstrankarsko političnih interesov. Prepričani smo, da bodo v Ustavnem sodišču
               trezno o tem razmislili, nam dali vedeti, v čem po njihovi sodbi imamo prav in v čem
               ne. To, da napotujemo oziroma da naprošamo Ustavno sodišče, da tudi razmisli o tem,
               ne pomeni, da s tem jemljemo za vsako ceno pravico, da bi o tem razmišljali tudi
               drugi ljudje.</p>
               <p>V poslanski skupini bomo ta predlog sklepa v večinskem delu podprli, ne pa v celoti.
           </p>
            </sp>
            <sp xml:id="SDZ5-Izredna-38-2011-01-10.sp54">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dejan Levanič v imenu Poslanske skupine Socialnih demokratov.</p>
            </sp>
            <sp xml:id="SDZ5-Izredna-38-2011-01-10.sp55">

               <speaker>DEJAN LEVANIČ:</speaker>

               <p>Hvala lepa za besedo, spoštovani podpredsednik. Predstavnici Ministrstva za delo,
               kolegice in kolegi!</p>
               <p>V Poslanski skupini Socialnih demokratov smo se odločili za ustavno presojo
               referenduma o pokojninski reformi iz več razlogov, predvsem pa smo pred očmi imeli
               varovanje instituta socialne države, kar imamo navsezadnje zapisano v 2. členu Ustave
               Republike Slovenije. Zaradi tega smo bili takoj deležni očitka, da želimo s tem
               nekako zaobiti voljo ljudstva in se poslužiti Ustavnega sodišča. To ne drži. Ustavno
               sodišče je v zvezi s tem že večkrat poudarilo, da je v Sloveniji izpostavljena
               ustavna demokracije, katere bistvo je v tem, da vrednote, ki jih varuje ustava,
               prevladajo tudi nad demokratično sprejetimi odločitvami večine bodisi volivcev na
               referendumu kot tudi poslancev v Državnem zboru. Zato mora vsak, ki na neki točki
               oceni, da bi lahko kar koli povzročilo protiustavne posledice, povprašati o tem
               Ustavno sodišče. In ravno to danes tudi počnemo, sprašujemo Ustavno sodišče, ki bo
               odločalo na podlagi ustavnopravnih in ne političnih razlogov, kaj se bo zgodilo z
               ustavo pridobljenimi pravicami, če ne sprejmemo pokojninske reforme. Mi smo
               prepričani, da bo prišlo do protiustavnih posledic, navsezadnje bi lahko nekdo tudi
               predlagal, da bi delali samo 20 let ali da ne bi plačevali davkov ali celo to, da bi
               dobili izplačano bruto plačo in si sami varčevali za pokojnino in s tem, recimo, šli
               na referendum. Če Ustavno sodišče odloči, da se pri tej naši pobudi za presoj motimo,
               bodo volivke in volivci še vedno lahko o tem vprašanju odločili na referendumu, v tem
               primeru tudi z zeleno lučjo Ustavnega sodišča.</p>
               <p>Ne razumemo pa bojazni pred tem, torej pred Ustavnim sodiščem, ki je najvišje
               sodišče v državi, ki brani pravice, zapisane v Ustavi Republike Slovenije, in s tem
               zagotavlja njihovo nemoteno izvajanje.</p>
               <p>To, da smo se obrnili na Ustavno sodišče, je predvsem odgovorno dejanje. Vsaka
               vlada, če oceni, da lahko z referendumom na določeno temo nastopijo protiustavne
               posledice, je to dolžna storiti. Neodgovorno pa je to, kar se dogaja danes: za vsako
               ceno se nasprotuje vsem rešitvam in predlogom te vlade z enim osnovnim ciljem, in to
               je prevzem oblasti. Žal je na neki točki argumente zamenjal populizem. Zato je edino
               prav, da se ob vsej odgovornosti, ko sprejemamo odločitve, vsi skupaj zavedamo in
               iskreno povemo ljudem to, kar morajo vedeti. Tudi če pride do referenduma in
               referendum pade, torej, če pokojninska reforma ni sprejeta, s tem problema nismo
               rešili. Daleč od tega! Pometli smo ga pod preprogo, kot se to v Sloveniji v
               preteklosti že dogajalo. Na ta račun imamo tudi danes velike težave, ker problemov
               nismo v preteklosti reševali, ampak smo sprejemali samo tisto, kar je bilo všečno, in
               to je neodgovorno.</p>
               <p>Zakaj sprejemamo pokojninsko reformo? Zato ker želimo nalašč jemati pravice in
               škodovati ljudem? Ali zato, ker podpiramo kapital in nam za pravice ni mar, kot nam
               je bilo očitano? Daleč od tega! Še več, ravno nasprotno od tega! Želimo ohraniti
               socialno državo, za katero se vsi zavzemamo, ko je treba o njej govoriti, storimo pa
               malo za to, da bi jo res ohranili. Pokojninska reforma, ki jo imamo na mizi, je
               priložnost, da socialno državo tudi v praksi udejanjimo.</p>
               <p>Dva razloga poznamo že dlje časa. To so neugodne demografske spremembe, kjer imamo
               razmerje med tistimi, ki delajo, in tistim, ki so upokojeni, skoraj 1 : 1 – če ne
               sedaj, pa do tega sigurno pridemo. Še več, po letu 2040 bo upokojencev več kot
               tistih, ki delajo. Sedanji pokojninski sistem tega enostavno ne prenese.</p>
               <p>Drugi razlog, dejanska življenjska doba se podaljšuje, to pomeni, da živimo dlje in
               se tudi prejemanje pokojnin podaljšuje. Tudi s tega vidika je trenutni pokojninski
               sistem nevzdržen, denarja za pokojnine bo vedno manj, država bo zanje morala
               zagotavljati veliko več sredstev iz proračuna. Že prej je bilo rečeno, da smo samo v
               letu 2010 zagotovili 1,3 milijarde evra, da smo reševali pokojninski sistem. Če
               ostanemo pri trenutni ureditvi, bomo leta 2020 morali zagotoviti 2 milijardi evrov in
               s tem se bo iz leta v leto povečeval tudi javni dolg in tudi zaradi tega bodo
               pokojnine ogrožene.</p>
               <p>Tretjič. Zamislimo si, da se zaradi nesprejete pokojninske reforme soočimo s
               pomanjkanjem denarja, ki bi ga morali v tem primeru nameniti za financiranje svojega
               primanjkljaja, in se zaradi dolgoročne nevzdržnosti javnih financ znašli pred nižjo
               oceno svoje kreditne sposobnosti. Tudi to je, hočete nočete, realnost. Posojila bomo
               potem najemali težje in po precej višji ceni, to pa bodo občutila tudi podjetja in
               predvsem prebivalstvo.</p>
               <p>Četrtič. Če ne sprejmemo pokojninske reforme, bodo pokojnine še naprej padale, to je
               realnost. Padle so že na 60 % povprečne plače, padale bodo še naprej, tudi na 50 %
               povprečne plače. To pomeni, da bo položaj upokojencev še slabši, že danes jih je
               veliko, ki živijo z zelo majhnimi pokojninami. In vprašanje za vse nas je, ali si
               lahko privoščimo, da bodo te pokojnine še manjše. Naše mnenje je: ne. Zato imamo na
               mizi rešitev, torej pokojninsko reformo, ki dviguje pokojnine od 2 % do 18 %, največ
               za tiste, ki imajo najmanj.</p>
               <p>Petič. Pokojninsko reformo potrebujemo tudi za tiste, ki imajo še veliko let do
               pokojnine. Med njimi je veliko mladih, saj po obstoječem sistemu, torej sedaj
               veljavni pokojninski zakonodaji, nihče ne ve, ali bo pokojnino sploh imel. Če želimo
               ohraniti neko medgeneracijsko solidarnost, potem moramo vsem zagotoviti varno
               starost, predvsem pa zagotoviti sistem, ki bo tistim, ki celo življenje vplačujejo v
               pokojninski sistem, zagotovil tudi dostojno pokojnino: sedanjim upokojencem in
               tistim, ki bodo to šele postali.</p>
               <p>Pokojninska reforma, kot jo imamo na mizi, še vedno ohranja veliko pravic, in je
               prav, da to ljudje tudi vedo. Predvsem pa uvaja postopnost, da torej prehod ne bi bil
               tako boleč. Pogoj 65 let se bo uveljavil šele leta 2021 za moške in leta 2025 za
               ženske. Priznana je vojaška doba, priznan je vsak otrok. Finančna spodbuda,
               uveljavljena v okviru 20 % pokojnine, spodbuja predvsem tiste, ki želijo delati po
               tem, ko so že izpolnili pogoje za upokojitev. Dodatno se stimulira tudi delodajalce
               pri zaposlovanju mladih, kar je ključnega pomena, ker ta pokojninska reforma gre
               nasproti tudi mladim ljudem, ki se šele zaposlujejo.</p>
               <p>In zadnje, ne nasedajmo argumentu, da bo delavec pri 65. letu starosti popravljal
               streho ali delal na veliki višini. S tem strašimo ljudi in to enostavno ne drži.
               Upokojitev je mogoča tudi prej, brez malusov, s polno pokojninsko dobo 43 let za
               moške in 41 let za ženske. To konkretno pomeni, da nekdo, ki se je zaposlil z 18.
               letom, lahko gre v pokoj pri 61 letih oziroma 59 letih brez odbitkov. Zato se vsi
               skupaj, kot sem že dejal, lahko zamislimo samo nad enim dejstvom: varna starost za
               vse generacije ni zgolj slogan, ampak predvsem odgovornost celotne družbe in države.
               S pokojninsko reformo to odgovornost tudi udejanjamo. Zato bomo v Poslanski skupini
               Socialnih demokratov sklep podprli. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp56">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod France Cukjati v imenu Poslanske skupine SDS.</p>
            </sp>
            <sp xml:id="SDZ5-Izredna-38-2011-01-10.sp57">

               <speaker>FRANCE CUKJATI:</speaker>

               <p>Hvala za besedo, gospod predsedujoči. Kolegice in kolegi!</p>
               <p>Slovenska demokratska stranka ne vidi nobenega smisla, da bi o pravici do
               napovedanega referenduma odločalo Ustavno sodišče. Menimo namreč, da eventualna
               zavrnitev zakona na referendumu ne bi povzročila neustavnega stanja v državi.
               Prepričani smo celo, da je zakon treba zavrniti, ker je v mnogih točkah protiustaven
               in krivičen. Pa pojdimo po vrsti.</p>
               <p>S tem zakonom bodo najbolj prizadeti starejši delavci, ki so tudi sicer v Sloveniji
               bistveno bolj obremenjeni kot v drugih državah Evropske unije. Nekaj podatkov iz
               raziskave o obremenitvah slovenskih delavcev. 39 % jih trdi, da delajo pod hudim
               časovnim pritiskom, v Evropski uniji samo 26 %. Le 25 % naših delavcev meni, da bodo
               lahko delali tudi pri starosti 60 let, v Evropski uniji je teh 58 %, torej več kot še
               enkrat več. Ženske pri nas celo samo v 21 % trdijo, ali nekvalificirani delavci celo
               samo v 13 % ugotavljajo, da bodo lahko delali tudi pri starosti 60 let. 62 % jih
               trdi, da delo negativno vpliva na njihovo zdravje. V Evropski uniji je ta procent
               samo 35 %, pol manj, merjeno z enakimi vatli, z enakim pristopom.</p>
               <p>Slovenija je z indeksom 54 na prvem mestu med 31 državami po intenzivnosti dela, ki
               se meri na podlagi treh indikatorjev: delo v izredno visoki hitrosti, delo pod strogo
               določenimi časovnimi okvirji in premajhno število ur za naloženo delo. Torej,
               podaljšati delovno dobo oziroma dvigniti starostno mejo za upokojitev v Sloveniji
               pomeni nekaj drugega kot v Nemčiji, Franciji, Angliji. Nekaj drugega. Mnogo večji in
               težji stres za delavce.</p>
               <p>Starejši, ki bodo prvi na udaru pri porastu nezaposlenih, so vse težje zaposljivi.
               Od leta 2002 do 2010 je število nad 50 let starih delavcev, ki so eno do dve leti
               bili nezaposleni, naraslo s 3 tisoč 100 na 8 tisoč 300. Takšen je trend rasti
               starejših delavcev glede nezaposlenosti, ko se že od takrat dviga starostna meja po
               pol leta na leto. Kaj to pomeni s tem trendom v nadaljnjem postopku in rasti
               starostne meje?</p>
               <p>Dalje. Več starostnikov, starih 60 do 65 let na delovnih mestih pomeni večjo
               nezaposlenost, kot sem rekel, več delovnih invalidov in večjo obremenitev zdravstva,
               predvsem za bolniško in oceno invalidnosti in tako dalje.</p>
               <p>Bolniška. Na leto nas v Sloveniji neposredno stanejo vse bolniške 500 milijonov,
               posredno eno milijardo. Ocene medicine dela so, da bo s porastom starostne meje za
               upokojevanje ta bolniška narasla za 20 %. To so ocene. To pomeni dodatnih 200
               milijonov več sredstev. Ne smemo govoriti samo o prihranku, ki nam ga prinaša ta
               zakon v pokojninski blagajni, ampak o obremenitvah, velikih obremenitvah sociale in
               zdravstva.</p>
               <p>Ocene invalidnosti. Veste, za oceno invalidnosti je po navadi najprej potrebno eno
               leto neprekinjene bolniške in potem razne preiskave, ki za vsako oceno stanejo tam
               nekje nekaj deset tisoč evrov. Teh dodatnih obremenitev seveda Ministrstvo za delo ni
               predstavilo v celotni finančni konstrukciji nove zakonodaje.</p>
               <p>Dodajmo še druge sistemske kvarne vplive na zdravje delavcev, kar pomeni seveda
               dodatno obremenitev zdravstva; prestrukturiranje proizvodnje za večjo učinkovitost,
               racionalizacija delovnih mest, nova odpuščanja, krčenje proizvodnje in stečaji,
               stresno razmerje in sedaj še pokojninska reforma z grobim kršenjem pričakovanih
               pravic. Torej, predlagana pokojninska reforma pomeni sicer določen prihranek v
               pokojninski blagajni, a obenem tudi bistveno večjo obremenitev sociale in zdravstva.
               Da seveda o novih krivicah in grenki negotovosti zavarovancev niti ne govorimo.</p>
               <p>Kar zadeva kršenje pričakovanih pravic samo nekaj primerov. Tehnološki viški
               starejših od 55 let; torej tistih, ki so računali, da bodo po sedaj še veljavni
               zakonodaji lahko čez 5 let se upokojili, do 5 let pa bodo, bi rekel, na nek način
               socialno pokriti tudi s prispevki za pokojninsko zavarovanje. Lani je odšlo na Zavod
               za zaposlovanje, to se pravi, kot tehnološki višek, 13 tisoč 728 starejših od 55 let,
               to je za 5 tisoč več kot leta 2009. Samo v decembru jih je šlo okoli 5 tisoč. Med
               temi nezaposlenimi, starejših od 55 let, je 66 % takih, ki se po izteku prejemanja
               nadomestila za brezposelnost ne bodo mogli upokojiti zaradi novega zakona. 60 % teh!
               Med njimi jih je kar ena tretjina z osnovnošolsko in več kot dve tretjini z manj kot
               srednješolsko izobrazbo. Kako se bodo ti delavci, ki so računali na varstvo pravne
               države, na določbe sedanjega zakona in so sprejeli status tehnološkega viška, kako
               bodo ravnali, ko se bodo morali čez dve leti ponovno nazaj zaposliti? Ali smo še
               socialna država, spoštovani socialdemokrati?</p>
               <p>Doslej je veljalo pet pokritih let in se bi potem lahko upokojil. To je veljalo do
               lanskega decembra, do pred enim mesecem, ko je koalicija nenadoma amandmirala 394.
               člen zakon in s petih let spremenila na tri leta.</p>
               <p>Drugi primer kršenja pričakovanih pravic. Dosedanja zakonodaja priznava študij v
               dodano delovno dobo, in sicer letos 10 mesecev na leto, naslednje leto 11 mesecev, to
               se pravi 2013 eno leto na leto. Vrsta starostnikov, ki bi se po pogojih tega zakona s
               študijem lahko upokojila naslednje leto ali naslednje dve, tri leta, ne bodo zaradi
               nenadne ukinitve te pravice – odrezane ukinitve te pravice, ne postopne, ne tako kot
               je rastla ta pravica en mesec na leto, da bi se ukinjala en mesecev na leto – zaradi
               nenadne ukinitve, ne bodo mogli naslednje leto – vem za primere, ko bi lahko šli
               sedaj, konec januarja v pokoj, so se že razdolžili, na odgovornih mestih so delali,
               že vse končali, dopust izkoristili, pa bodo morali delati še 6 let. Štiri leta zaradi
               študija, dve leti pa zaradi tega, ker se jim starostna doba podaljšuje pol leta na
               leto in v štirih letih se bo podaljšala za dve leti. 6 let. Če je to ustavno varstvo
               pričakovanih pravic, kolegice, kolegi – ne vem.</p>
               <p>Pri tem ponovno opozarjamo, kaj pomeni blokada vstopa v pokojnino za vse tiste,
               šestletna blokada, za to kategorijo zavarovancev. Kaj to pomeni za mlade diplomante
               in iskalce delovnega mesta, ne vem. Vsekakor so obsojeni na nezaposlenost ali po
               zakonu o kratkem delu, začasnem delu zopet na plečih svojih staršev, če jih še imajo,
               če jih še hočejo podpirati. Kaj to pomeni za mlade družine, kaj to pomeni za njihovo
               motivacijo, za njihove delovne navade, o tem seveda ministrstvo tekom razprave ni
               znalo nič odgovoriti.</p>
               <p>Tretji primer, delo na težkih delovnih mestih, beneficirana doba. Tudi na to smo že
               opozorili. Do leta 2000 je veljal nek režim, leta 2000 je bil sprejet režim, da
               delodajalec, ki ima težka delovna mesta, na katerih se šteje beneficirana dobra, mora
               plačevati v poseben sklad sredstva, na podlagi katerih se bo potem ta delavec lahko
               predčasno upokojil in bo potem do normalne pokojnine premostitveno dobival neko kvazi
               pokojnino. Ampak sedaj je ta zakon bil zelo pameten, ker je minister ugotovil, da
               niti polovico sredstev ni, da praktično je tisti sklad prazen, smo – oprostite, ste –
               sprejeli določbo, da bo delavec imel pravico do tiste obljubljene premostitvene
               pokojnine samo, če se je na skladu zbralo dovolj denarja. Krasno! Pa ni bil delavec
               tisti, ki je določil prispevno stopnjo, določil varuha tega sklada, ampak je bila to
               država. Država!</p>
               <p>In še četrti primer, samozaposleni. Predvsem gre za tiste, ki imajo minimalno plačo.
               Govorim predvsem za tiste, ki so v času krize izkoristili možnost in nisi šli med
               nezaposlene, ampak jim je država ponudila plačevanje prispevkov za dve leti, sicer na
               osnovi minimalne plače. Mnogi, okrog 80 % ali 90 % teh, niso uspeli najti nobene
               dejavnosti, iz katere bi živeli in seveda so sedaj obsojeni na nekaj drugega. Nič več
               ne bodo plačevali prispevke za pokojninsko zavarovanje z nivoja minimalne plače, pač
               pa kot da bi prejemali 60 % povprečne plače. To se pravi, njih zakon obdavčuje z 20 %
               višjimi davki. Kje je tukaj enakost pred zakonom, ne vem. Enakost pred zakonom.
               Ustavna določba. Mogoče mi boste odgovorili.</p>
               <p>Torej že zaradi teh dejstev lahko trdimo, da eventualna zavrnitev tega zakona ne bo
               povzročila protiustavnega stanja, ampak bo sam zakon, če bo sprejet, pomenil, da
               nismo več pravna in socialna država. Kako bo odločilo Ustavno sodišče, ne vem. Tudi
               vi ne veste. Če bo prepovedalo ta referendum, kot je prepovedalo na primer referendum
               o tako imenovanih izbrisanih, bo s tem ponovno prestopilo svoja pooblastila in si
               postavilo naslednja načela.</p>
               <p>Prvič, probleme je mogoče reševati le na način, kot si ga zamisli Ustavno sodišče
               ali pa levosredinska vlada. In drugo načelo, verjetno tako: referendum, ki bi pomenil
               fiasko levosredinske politike je treba prepovedati, pa čeprav na podlagi za lase
               privlečenih razlogov. No, razlogi, ki smo jih slišali danes kot razloge, zakaj
               obstaja nevarnost protiustavnosti, če bi bil referendum pozitiven, so, veste, preveč
               vodeni, da bi jih sploh komentiral, premalo verodostojni, so takšne narave, da bi na
               podlagi takih argumentov lahko zavrnili praktično vsak referendum v Sloveniji. Vsak
               referendum v Sloveniji. Morda pa bo Ustavno sodišče spoštovalo 3. člen Ustave, ki
               pravi, da ima v Sloveniji oblast ljudstvo. Morda bo tudi Vlado opozorilo, da naj
               pripravlja take zakone, ki jih ne bo treba zavračati na referendumu, ampak bodo
               sprejemljivi tudi za slovenske državljane. Morda bo kdaj Ustavno sodišče celo v
               primeru, ko bi ugotovilo, da bi se z zavrnitvijo zakona res ohranjala kakšna ustavna
               nedoslednost, dovolilo referendum, pri tem pa opozorilo, da bo v primeru zavrnitve
               zakona treba rešiti neustavno stanje, pa čeprav na drug način. Pustimo se
               presenetiti.</p>
               <p>Menim, da bi vlada, ki bi bila sposobna voditi državo, s svojo parlamentarno večino
               našla takšno rešitev pomembnih in občutljivih vprašanj, kot je pokojninska reforma,
               ki bi bila sprejemljiva za državljane in s katero ne bi kršili načel pravičnosti.
               Vlada, ki je pred volitvami prisegala na socialni dialog, ne bi smela tako slepo
               zavračati predlogov socialnih partnerjev, ki žal ugotavljajo, da je socialni dialog v
               Sloveniji mrtev.</p>
               <p>Vlada, ki vsak predlog opozicije zavrne z izgovorom, da bo pripravila celostno
               rešitev problema, bi za ohranitev svoje verodostojnosti tudi pokojninsko zakonodajo
               obravnavati bolj celostno. Na primer, preden omejujemo izdatke pokojninske blagajne
               in krčimo pravice zavarovancev, bi morali poskrbeti za večji dotok sredstev v
               pokojninsko blagajno. Ne bom ponavljal govora o sivi ekonomiji, črni ekonomiji, slabi
               inšpekciji, slabi izterjavi. Morda bi bilo dobro omeniti tudi kakšno metanje
               proračunskih sredstev skozi okno, neprenehna sanacija Ljubljanske banke, pri čemer pa
               gospodarstvo ugotavlja, da je bolje hitreje in ceneje servisirano iz tujih bank –
               nacionalni interes, ne bom ga komentiral.</p>
               <p>In še primer Zakona o varnosti in zdravju pri delu, ki je bil v nekem osnutku že
               julija lani dan v javno razpravo s strani Ministrstva za delo, verjetno ga bomo
               dobili tudi kmalu v Državni zbor: lani je pri javni predstavitvi mnenj minister
               zagotavljal, kako zelo je ta zakon potreben, ker se pripravlja večja zaposlenost
               starejših delavcev, torej nad šestdeset let, in da je že zaradi tega treba varnost in
               zdravje pri delu nekako vzeti pod drobnogled. Zelo lepo je bilo rečeno s strani
               ministrstva, a v temu zakonu, ko ga boste dobili v Državni zbor, boste videli – če ne
               bo spremenjen, upajmo, da bo, ampak vse kaže, da ne bo –, boste videli, da ni niti
               enega ukrepa za prilagajanje delovnih mest za staro populacijo. Niti enega
               ukrepa!</p>
               <p>Torej, Vlada, če bi bila pametna, sploh ne bi takšnega zakona izsiljevala, ampak bi
               bolj prisluhnila pripombam socialnih partnerjev in opozicije ter bi se pri tako
               pomembni zadevi potrudila za širši nacionalni konsenz. Vladna koalicija v parlamentu,
               če bi bila pametna, pa ne bi zavlačevala referenduma s presojo na Ustavnem sodišču,
               ampak bi dopustila, da se čim prej konča ta cirkus in se pristopi k pripravi novega
               zakona, ki bo sprejemljiv tudi za ljudi, to je za tiste, ki jim je zakon
               namenjen.</p>
               <p>Pa še dovolite eno pripombo, ki se je že slišala v današnji razpravi, pa se bo
               verjetno še; pripombo, da gre za zlorabo referenduma. Gospe in gospodje, če 40 tisoč
               ali celo več volivcev s svojimi podpisi na upravni enoti zahteva referendum, veste,
               to pa res ne more biti zloraba instituta referenduma. Če se bo takšno govorjenje
               zakoreninilo v Državnemu zboru, potem bo čez dve leti kakšna politična stranka, ki bo
               izgubila na volitvah, iznašla tezo, da so volivci zlorabili volilno pravico.
               Hvala.</p>
            </sp>
            <sp xml:id="SDZ5-Izredna-38-2011-01-10.sp58">

               <speaker>PODPREDSEDNIK MAG. VASJA KLAVORA:</speaker>

               <p>Končali smo predstavitev stališč poslanskih skupin. Sledi razprava poslank in
               poslancev o predlogu sklepa.</p>
               <p>Besedo ima gospod Miran Potrč.</p>
            </sp>
            <sp xml:id="SDZ5-Izredna-38-2011-01-10.sp59">

               <speaker>MIRAN POTRČ:</speaker>

               <p>Hvala lepa.</p>
               <p>O vsebini Zakona o pokojninskem in invalidskem zavarovanju, o razlogih za njegov
               sprejem in o razlogih, zakaj ga ni mogoče sprejeti, je bilo že veliko govora, in
               najbrž bomo še veliko slišali. V vsebino vprašanj se ne bi spuščal, bi si pa dovolil
               ugotovitev, da je pač stališče, ali je zakon nujen in bo koristil državljankam in
               državljanom Slovenije kratko in dolgoročno ali pa je nemogoč, nesprejemljiv in bo
               povzročil škodo; da so to velike razlike; da smo glede tega polarizirani in ne
               verjamem, da če nismo uspeli v zadnjem letu dni po več razpravah v Državnem zboru,
               matičnem delovnem telesu, med socialnimi partnerji ta vprašanja rešiti, da jih bomo
               danes. Zato mi dovolite, da rečem samo nekaj vprašanj v zvezi z referendumom.</p>
               <p>Mislim, da je napačno, nesprejemljivo in pomeni zavajanje ljudi, da poskušate
               opozicijski poslanci anatemizirati oziroma onemogočati vsakršno možnost, da lahko
               uporabimo tudi poslanci koalicije zahtevo pred Ustavnim sodiščem, da presodi, ali bi
               z odločitvijo na referendumu lahko nastopile protiustavne posledice. Ne govorimo
               torej o tem, da je referendum protiustaven, ampak da so posledice, ki nastopijo z
               odločitvijo, lahko protiustavne, ker onemogočijo, da bi se uresničili cilji, ki jih
               vsebuje v Državnem zboru sprejeti pokojninski in invalidski zakon. Nesprejemljivo je,
               gospe in gospodje, da govorite o tem, da ne velja v državi celoten pravni sistem,
               ampak iztrgate iz tega samo tisto, kar vam odgovarja. Če bi sledili vaši logiki in
               vaši razlagi 3. člena Ustave, potem drugačnega odločanja kot odločanja na referendumu
               ni. Mi pa trdimo, da obstoja odločanje na referendumu, da obstajajo volitve, da
               obstoja tudi pristojnost Državnega zbora, da sprejema zakone, da obstoja pristojnost
               sodišča, tudi Ustavnega sodišča, da sprejema odločitve, ki so zapisane v ustavi, in
               samo celota je pravni sistem naše države.</p>
               <p>Zaradi tega ni mogoče vnaprej trditi, da bi bila verodostojno sprejeta samo tista
               odločitev, ki je neposredno sprejeta s strani volivk in volivcev, kot bi bilo napačno
               trditi, da to ni mogoče in da to ni najvišja oblika izrekanja, kadar in pod pogoji,
               ki jih določa ustava. Toda ustava in zakonodaja dopuščata možnost, da se lahko z
               večino v Državnem zboru zahteva presoja, ali bi sprejem nekega zakona bil v korist
               državljank in državljanov ali pa bi njegov nesprejem povzročil protiustavne
               posledice. In to je vsa razprava, ki jo danes vodimo. Prepričan sem, da je vprašanje
               uveljavitve pokojninskega zakona tako pomembno za državljanke in državljane
               Slovenije, da je prav dopustiti presojo tretje instance, tretje oblike našega
               parlamentarnega sistema, ali bi z neuveljavitvijo zakona nastopile protiustavne
               posledice, sicer bomo ostali na sporu koalicija – opozicija, pol – pol, grobo
               govorim, in se bomo po enem glasu šteli, ali je zakon veljaven ali ne, in drug
               drugega prepričevali, kako je povzročil škodo državljanom. Če ji zaupamo – in mislim,
               da moramo zaupati v naš pravni sistem –, moramo zaupati tudi Ustavnem sodišču, da bo
               o tem izreklo presojo na podlagi ustave in zakona. Če ne, dragi gospe in gospodje,
               potem verjamete samo v tisti del, v takšno razlago, v takšne posledice ustavnega
               sistema, ki slučajno, trenutno odgovarja vašemu pogledu na ustavni sistem, na vlogo
               posameznih institucij in na posledice.</p>
               <p>Zato mislim, da je prav in pošteno, da o tem odloči Ustavno sodišče, da bo na ta
               način tudi bolj utemeljeno odločati se državljankam in državljanom na referendumu ali
               če ga ne bo. Ker namreč veste dobro, če bo sprejeta danes oziroma jutri po glasovanju
               odločitev, da bi sprejem referenduma lahko povzročil protiustavne posledice, se bo
               potem zbiranje podpisov začasno ustavilo do odločitev Ustavnega sodišča mesec ali
               več, ker formalnega roka Ustavno sodišče nima, ima orientacijski rok, v katerem naj
               bi odločilo, in potem, če bo Ustavno sodišče ugotovilo, da z neuveljavitvijo zakona
               na referendumu ne bi nastopile ustavne posledice, bo najbrž, vsi vemo dobro, mnogo
               težje za Vlado in mnogo lažje za sindikate in še koga, ki bo pozival na zbiranje
               podpisov, ker potem nihče ne bo mogel imeti slabega občutka, da se je lotil nečesa,
               kar je Ustavno sodišče reklo, da je prav, da se stori. Zato ne vnaprej odgovarjati,
               da to ni mogoče ali da ni pošteno, ob razlikah, ki jih imamo glede vsebinske presoje,
               pustimo Ustavnemu sodišču, ki je po ustavi za to poklicano in ki po zakonu to lahko
               dela in smo že imeli v praksi takšne primere, da presodi in verjamemo, da bo to v
               našo skupno korist. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp60">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič. Pripravi naj se gospod Andrej Magajna.</p>
            </sp>
            <sp xml:id="SDZ5-Izredna-38-2011-01-10.sp61">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Sprejema se veliko zakonov, tudi takšnih, ki niso sprejemljivi za večino v
               opoziciji, pa vendar se ne predlaga, da o njih odloča ljudstvo na referendumu. Zgodi
               pa se tudi, da je treba o določenih zakonih dati ljudstvu možnost, da presodi kot v
               primeru Zakona o pokojninskem in invalidskem zavarovanju. Ta zakon je tisti, ki se
               tiče tako mladih, delovno aktivnega prebivalstva ter upokojencev. Tako da je treba
               prisluhniti kar vsem; tudi sindikatom, ki zastopajo delavca. Enostranske odločitve so
               se vselej pokazale kot slabe in ne prinašajo rezultatov na dolgi rok. Zakon mora že v
               osnovi biti pripravljen tako, da pri udeležencih v postopku ne dviguje pritiska in
               daje dvom o škodljivih in enostranskih namerah. Ni primerno, da se določeni pritiski,
               politiki zadovoljijo, če se jim ustreže le v enem segmentu v zakonu, ampak mora biti
               zakon celostno sprejemljiv za vse, ki se jih zakon tiče.</p>
               <p>Ves čas se govori o staranju prebivalstva in kako nas bodo te pokojnine pokopale,
               premalo pa govorimo, kako bomo dvignili gospodarstvo in zaposlili več delovno
               sposobnega potenciala in zapolnili pokojninsko blagajno. Skratka, ljudem je treba
               dati delo in zaslužek. Nerazumljivo je, da se o pokojninski reformi ni govorilo v
               času konjunkture, ko je bilo delovnih plačanih mest za 80 tisoč več kot danes. Očitno
               ni bilo potrebe, ker se je finančno izšlo. In kaj se je dogajalo? Že takrat se je
               goljufalo delavce z neplačili prispevkov v pokojninsko blagajno z vednostjo države,
               ki je takšno početje podpirala. Inšpekcijske službe so zatajile, organi pregona pa v
               tem niso zaznali namere kaznivega dejanja. Za siromašenje pokojninske blagajne gotovo
               niso krivi delavci, ampak sistem, ki je dovoljeval, da se je v blagajno plačevalo v
               zadnjih 15 letih kar za 6 milijard evrov manj. Vlada Republike Slovenije je pristala
               na znižanje prispevkov delodajalcev, za delavce takšnih odpustkov nikoli ni bilo.</p>
               <p>Očitno je, da je do reforme moralo priti, ker tisti, ki jim je bilo zaupano, da bodo
               dosledni in skrbni, svojega dela niso opravili tako, kot je bilo zastavljeno. Kdo nas
               lahko danes prepriča, da se zgodba ne bo ponovila in da ne bomo ponovno zavestno
               oškodovali narod, ki bi naj ponovno podelil zaupanje ljudem, ki so jih že enkrat
               ogoljufali? Nič se ne spremeni. Spremeni se le zakon, ki bi naj ponovno prepričal
               ljudi, da se bo z njihovim denarjem sedaj ravnalo odgovorno.</p>
               <p>Referendum je legitimna pravica ter je voljo ljudstva treba spoštovati. Nikoli pa ni
               število referendumov odvisno od opozicije, ampak od koalicije, ki se ni pripravljena
               dogovarjati, da bi zakon postal sprejemljiv za večino – mislim na dvotretjinsko
               večino za tako pomemben zakon, kot je pokojninska reforma. Hvala.</p>
            </sp>
            <sp xml:id="SDZ5-Izredna-38-2011-01-10.sp62">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Andrej Magajna. Pripravi naj se gospod László Göncz.</p>
            </sp>
            <sp xml:id="SDZ5-Izredna-38-2011-01-10.sp63">

               <speaker>ANDREJ MAGAJNA:</speaker>

               <p>Lep pozdrav!</p>
               <p>Navezal se bom na ustavno presojo in ne bom govoril o tem, ali je pokojninski zakon
               ustrezen ali ne, o tem se je že veliko debatiralo.</p>
               <p>Ključna dilema je, ali lahko in smemo kaj takega oziroma te predloge nasloviti na
               Ustavno sodišče, ali naj Ustavno sodišče presoja o tem, ali bo referendum ali ne. Če
               ste opazili, sem ta čas izkoristil tudi za branje ustave. Vsak jo pozna in jo morda
               tudi po svoje interpretira, vendar se je le treba osredotočiti na določene člene. 44.
               člen Ustave: "Vsak državljan ima pravico, da v skladu z zakonom neposredno ali po
               izvoljenih predstavnikih sodeluje pri upravljanju javnih zadev." Ena od teh
               neposrednih oblik, temeljnih, je ravno pravica do referenduma. 16. člen Ustave pa
               govori o začasni razveljavitvi ali omejitvi pravice. 16. člen Ustave govori o tem, da
               se pravice lahko ukinejo oziroma omejijo le v vojnih ali izrednih razmerah. Dokazati,
               da živimo danes v izrednih razmerah, da bi sprejetje oziroma zavrnitev pokojninskega
               zakona povzročila izredno stanje – govorimo o javnih financah, o pokojninski blagajni
               –, je le ocena in ne dejstvo. Na to se lahko sklicujejo tisti, ki so pritrdili
               zakonu, in tisti, ki smo mu nasprotovali. Ena ali druga oblika, prejšnji ali novi
               zakon ima pravzaprav vsebine, ki jih lahko ocenjujemo kot sporne z ustavnega vidika,
               novi zakon jih ukinja in prinaša nove, kot smo danes že slišali.</p>
               <p>Sporno je, da to Državni zbor sploh posreduje Ustavnemu sodišču na osnovi
               verjetnosti: "lahko bi nastale posledice", "morebitne posledice". Le ob tem, da bi
               imeli nesporne posledice in znana dejstva, da bi do teh protiustavnih zadev ali
               ogrožanja širšega javnega interesa dejansko prišlo, le v tem primeru bi lahko tudi
               Državni zbor dal v presojo Ustavnemu sodišču. Seveda, "lahko" v tem smislu, da lahko
               dajemo v presojo kar koli. Kar koli danes ali jutri sprejmemo, lahko damo v presojo
               Ustavnemu sodišču. Tako kot lahko kar koli danes ali jutri damo v presojo na
               referendum. Strinjam se, da vsa vprašanja niso primerna za referendumsko odločanje.
               Eno teh je bil tudi Zakon o RTV. Kako lahko kaj takega rečem, ko sem bil sam med
               pobudniki! Bil sem za to, ker sem vedel, da javnost ne more kompetentno odločati o
               povsem strokovnih vprašanjih. Vendar bi ta model pomenil vzorčni primer za vse druge
               javne zavode, zato se mi je zdelo tako pomembno, da o njem odločamo tudi na
               referendumu.</p>
               <p>Kaj bo povzročilo sprejetje oziroma zavrnitev pokojninskega zakona? Nedvomno v tem
               letu ali v nekaj prihodnjih letih ne bo prišlo do tako usodnih zadev, da bi bila
               ogrožena pokojninska blagajna v tem smislu, da bi razpadla, da ne bi bilo več
               sredstev. Morda dolgoročno tudi, če ne bi pristopili k reformi, vendar, kot rečeno,
               kot mnogi pravimo, k drugačni reformi. Vlada ima že danes možnost, da bi posegla
               bodisi z interventnim zakonom bodisi s povečanjem prispevne stopnje. Zavedam se, da
               je to nepriljubljen in neprimeren ukrep z vidika javnih financ in konkurenčnosti
               gospodarstva, saj bi še bolj povečali bruto plače. Vendar ukrep je mogoč, če bi
               prišlo do kriznih razmer. Mogoče je tudi z novelo zakona hitro priti do popravkov in
               rešiti blagajno.</p>
               <p>Skratka, bom skrajšal, da bo še kdo imel možnost besede od mojih kolegov. Predlog ni
               vsebinsko utemeljen in menim, da s takimi zadevami ne smemo obremenjevati Ustavnega
               sodišča.</p>
            </sp>
            <sp xml:id="SDZ5-Izredna-38-2011-01-10.sp64">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Lászlo Göncz, pripravi naj se mag. Branko Grims.</p>
            </sp>
            <sp xml:id="SDZ5-Izredna-38-2011-01-10.sp65">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod podpredsednik. Spoštovan gospod minister, državna
               sekretarka, kolegice in kolegi!</p>
               <p>Ne želim se spuščati v vsebinske interpretacije, o tem je bilo veliko povedanega.
               Poudaril bom zgolj to, da sem kljub nekaterim drugačnim mnenjem prepričan, da s
               pridobitvijo mnenja Ustavnega sodišča bomo le dobili eno izredno pomembno legitimno
               pravno mnenje o upravičenosti referenduma. V tej dvorani, pa tudi drugje, se o
               vsebinskih vprašanjih ne moremo poenotiti. To nam je vsem skupaj jasno. Jasno je tudi
               to, da je v preteklosti v fazi sprejemanja tega zakona prišlo v javno mnenje zgolj
               nekaj, bom rekel, izrazov ali z ene ali z druge strani, in s temi izrazi se operira,
               s temi pojmi se operira. Zadeva je pač zašla v neko stanje, kjer tehtni vsebinski
               premisleki že tako rekoč ne igrajo vloge. Kakorkoli, za mene osebno je nedvomno, da
               do reforme, "žal", pač mora priti, ker družbena, gospodarska in demografska stanja so
               pripeljali do tja, kjer sedaj smo. Tu pač nazaj poti ni. Žal, predlagana rešitev tudi
               ni idealna, to je nedvomno in tega se vsi skupaj zavedamo.</p>
               <p>Skratka, kot sem že rekel, vsebinsko se ne bi rad spuščal v te razprave. Menim pa,
               da moramo verjeti v legitimnost in upravičenost določenih najvažnejših institucij v
               tej državi. S tega vidika verjamem v verodostojnost odločbe, ki bo pač prinesena na
               Ustavnem sodišču; naj bo takšna ali naj bo drugačna. Spet bi se lahko spustili v
               razpravo, kot jo je že pred menoj gospod Magajna začel, katera vprašanja naj gredo na
               referendum, katera ne, katera naj gredo na Ustavno sodišče, katera ne. To so verjetno
               vprašanja za neko drugo razpravo, ne konkretno sedaj o tej točki dnevnega reda.</p>
               <p>Kot sem že poudaril, zato iz nekega prepričanja, da bo tudi en vsebinski dodatek k
               treznejšemu odločanju pri tem vprašanju, podpiram, da se Ustavno sodišče opredeli do
               tega vprašanja. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp66">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Branko Grims. Pripravi naj se Franco Juri.</p>
               <p>Izvolite, gospod Grims.</p>
            </sp>
            <sp xml:id="SDZ5-Izredna-38-2011-01-10.sp67">

               <speaker>MAG. BRANKO GRIMS:</speaker>

               <p>Hvala za besedo. Vsem lep pozdrav!</p>
               <p>Po 2. členu Ustave Republike Slovenije naj bi bila Slovenija pravna in socialna
               država. V njej naj bi imelo oblast ljudstvo, zato kar nekam neverjetno zvenijo besede
               sedanje koalicije, ki smo jim bili priča pri tej točki do tega trenutka. Kajti, kaj
               najbolj bode v oči? Koalicija direktno sama priznava, da naj Ustavno sodišče namesto
               nje stori tisto, kar sama v dveh letih ni hotela storiti; torej naj nadomesti
               socialni dialog. Gospe in gospodje, socialni dialog je vrednota in socialno
               partnerstvo je prav tako vrednota, ki bi morala biti in je bila v minulih letih
               temelj delovanja te države. Vi ste to porušili. Če pa je Slovenija pravna in socialna
               država, potem velja vsaj dvoje.</p>
               <p>Prvič, Ustavno sodišče ne more nadomestiti socialnega dialoga, ki ste ga sami
               načrtno porušili, in Ustavno sodišče ne more nadomestiti medgeneracijskega
               partnerstva, ki ste ga sami sprevrgli v medgeneracijski konflikt. Še več, za ustavni
               red in demokracijo bo prava katastrofa, če bo Ustavno sodišče zagotavljalo politično
               legitimiteto vladi, ker si očitno želi starosta Poslanske skupine SD, saj je to
               dobesedno povedal v svojih besedah, da pričakuje, da bo Ustavno sodišče dajalo
               legitemiteto tej vladi. Legitimineto v demokraciji pridobi vlada na volitvah. Vsaka
               politična opcija dobi legitimieto in če želite, tudi legaliteto za svojo odločitev v
               parlamentu ter v vladi na volitvah. To, kar vi želite doseči zdaj na Ustavnem
               sodišču, bi morali iti iskati na predčasne volitve, gospe in gospodje. Potem bi imeli
               demokracijo in spoštovali bi pravni red. Tako pa se zdi, da pravzaprav iz vaših besed
               veje neka nostalgija po tisti enoviti veji oblasti oziroma enoviti oblasti, ki je
               bila značilna za nek drug čas, kajti ne govorite pa o pravnih argumentih, zato ker
               sami dobro vrste, da pravnih argumentov za to, da bi Ustavno sodišče vsebinsko
               prepovedalo ta referendum, ni. Ustavno sodišče je vsakokrat pred odločitvijo. Morda
               se niti samo v minulih dveh letih ni zavedalo v celoti teže te odločitve, ki je pred
               njimi, kadarkoli se nanje naslovi zahteva za prepoved referenduma.</p>
               <p>Namreč, tudi referendum je ustavna pravica. To se pravi, gre za tehtanje ustavnih
               pravic. Ustavno sodišče, trdim – in tega ne trdim samo jaz, to trdijo tudi
               najuglednejši ustavni pravniki te države –, bi moralo delovati izrazito
               samoomejevalo, ko gre za prepoved referenduma, saj tudi prepoved referenduma pomeni
               grob poseg v zagotovljene ustavne pravice vsakega državljana, vsake državljanke. Zato
               bi bil do tega potreben izredno restriktiven odnos. To od Ustavnega sodišča
               upravičeno tudi pričakujemo: da ne bo prisluhnilo vašim željam po podeljevanju
               legitimitete vladi, da ne bo prisluhnilo vašim željam, da naj nadomesti socialni
               dialog, da naj nadomesti medgeneracijsko partnerstvo, ampak da bo predvsem presojalo
               po pravnih argumentih in dovolilo izvedbo tega referenduma, ki je ne samo dopusten,
               ampak trdim, tudi nujen, kajti zakon, tak kot je bil sprejet, je izrazito
               krivičen.</p>
               <p>Če se poleg vseh tistih točk, ki so bile že tolikokrat omenjene, dotaknem samo ene,
               mnogi fantje so šli v vojsko, pod prisilo, v dobri veri. Danes se to njihovo obdobje,
               ko so delali 24 ur na dan, ne uveljavlja niti v štetje let za uveljavljanje te
               pravice. Dopušča se jim nakup, ki pa je zelo perfidno zmanipuliran, kajti ta nakup je
               mogoč samo po preteku določenega števila let in, mimogrede, bo mnogo dražji, kot je
               bil do sedaj, za tiste, ki slučajno tega izračuna še niste uspeli popraviti. To se
               pravi, gre za dobesedno prevarantstvo. Za prevarantstvo, ki želi etablirati,
               uveljaviti, institucionalizirati na zakonodajni ravni nepravičnost. Pravo pa, trdim,
               bi moralo temeljiti na besedi pravičnost, saj je iz te besede ta koren tudi
               izvira.</p>
               <p>Zaradi tega je treba samo ponoviti zgodbo, kaj pravzaprav ta razvpita reforma, ki to
               ni, v resnici sploh je. Malo stvari je popolnih, toda tej koaliciji in tej vladi je
               uspela popolna polomija s to reformo zaradi načina, kako ste jo zastavili. Ciklično
               ste nekajkrat v minulem letu naredili pravo paniko v javnosti, z vsiljevanjem
               določenih rešitev, kako bo podaljšan rok za upokojitev, kako zaostreni pogoji in
               hkrati so celo uradne institucije, zavodi, svetovali ljudem, kako naj to izigrajo in
               se čim prej umaknejo na zavod oziroma poiščejo variante, luknje v zakonu, zato da se
               upokojijo še po starem. Na ta način je šlo 10 tisoče ljudi na zavod, nekateri
               predčasno v penzijo, jim je to že uspelo. S tem ste pravzaprav povzročili en umeten
               odliv iz podjetij in zato prikazovali nižjo nezaposlenost, kot ste jo v resnici
               katastrofalno dosegli, kajti tudi te ljudi bi morali šteti med dejansko nezaposlene,
               saj so ravno tako v breme javnih financ, ravno tako so breme socialnih transferjev in
               bodo v breme penzijske blagajne.</p>
               <p>To seveda pomeni, da ste najprej obremenili dodatno javne finance v okviru socialnih
               transferjev, znižali ste prihodke v blagajne, da ste tukaj razširili škarje, ki jih
               bodo zapirale še generacije, in po drugi strani ste dodatno obremenili prav tisto
               blagajno v perspektivi, ki jo po lastnih besedah sedaj rešujete. Pa naj razume to,
               kdor more. Dejstvo pa je, da kljub tej igri sedaj tudi uradna statistika kaže, da smo
               daleč presegli številko 100 tisoč nezaposlenih v Sloveniji v tem obdobju, to pa je
               nacionalna katastrofa. Naj spomnim, da samo nekaj let nazaj je bila zaposlenost
               bistveno, celo upam si reči, drastično višja. To, gospe in gospodje, vam je uspelo v
               času, ko recimo Turčija, o kateri se je marsikdo od vas v tem parlamentu že negativno
               izražal ali pa vsaj posmehljivo, beleži 10 % rast v četrtletni ravni, v zadnjem
               četrtletju pa jim je padla na 6,5 % pozitivne rasti. Sedaj pa to primerjate z
               rezultati te vrle Slovenije, ki jo po lastnih besedah, kot pravite, Slovenijo je
               mogoče voditi bolje. Res, lahko jo je voditi bolje, ampak bolje bi jo vodil kdor koli
               drug od vas.</p>
               <p>Ta krivična in negativna reforma bo imela velike posledice, zaradi tega je prav, da
               odločitev o tem sprejme tisti, ki ima po ustavi vso moč, vso oblast, to pa je
               ljudstvo neposredno, saj gre za vprašanje te generacije, za vprašanje tistih, ki
               sedaj delajo, za vprašanje tistih, ki so že sedaj na penzijski blagajni, in seveda
               tudi za vprašanje vseh prihodnjih generacij. Nobenega razloga ni, da bi Ustavno
               sodišče to prepovedalo, saj gre za zakon, ki bo uveljavljen postopno, ki bo začel v
               celoti učinkovati šele čez vrsto let, v tem času bi seveda lahko sprejeli še nekaj
               zakonov, celo ob upoštevanju tiste enoletne prepovedi sprejemanja istovrstnih
               zakonov, ki izhaja iz Zakona o referendumu in ljudski iniciativi.</p>
               <p>To se pravi, nobenega argumenta ni za nepopravljive posledice. To pa pomeni, da je
               ta predlog, ki ga danes dajete, politikantski, želja po politični podpori s strani
               Ustavnega sodišča pa po politični odvezi vaše vlade, ne pa po ravni argumentacij.
               Zato bom seveda glasoval proti.</p>
            </sp>
            <sp xml:id="SDZ5-Izredna-38-2011-01-10.sp68">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franco Juri. Pripravi naj se mag. Andreja Rihter.</p>
            </sp>
            <sp xml:id="SDZ5-Izredna-38-2011-01-10.sp69">

               <speaker>FRANCO JURI:</speaker>

               <p>Hvala, predsedujoči. Spoštovani minister, kolegi in kolegice!</p>
               <p>V tej razpravi ne vidim nobenega namena, da bi prepovedali referendumu. Edini namen,
               edini predlog koalicije je, naj se ta referendum oceni in presodi pri ustavnih
               sodnikih, ni prvič in verjetno ne bo zadnjič. S to presojo bomo dali referendumu, ki
               po moji slutnji se bo zgodil, vsaj po mojem osebnem mnenju ne bodo prevladali tisti
               argumenti, ki jih mi tukaj opisujemo, in mene najbolj prepriča argument o neustavnih
               vidikih sedanjega, obstoječega zakona. Torej, novi zakon gre v smeri odpravljanja teh
               enostavnih vidikov. Čeprav si upam trditi, da je zakon, ki smo ga izglasovali v tem
               državnem zboru, boljši od prejšnjega, saj vzpostavlja transparentnost, konsistentnost
               pokojninske politike, osebno dvomim, da bomo uspeli, še najmanj politično, prepričati
               ustavne sodnike o tem, kako naj o tem odločajo.</p>
               <p>Danes smo spet priče poskusu podcenjevanja Ustavnega sodišča. To, kar je kolega
               poslanec ravnokar povedal, je še en dokaz podcenjevanja ustavnih sodnikov. Zato jih
               poziva k nečemu, kar seveda ni v naši pristojnosti. Jaz s tega mesta ne bom pozval
               ustavnih sodnikov, kako naj se opredelijo do tega referenduma, mislim, da
               predlagatelj današnjih sklepov je utemeljil na najboljši mogoč način argumentacijo,
               zaradi katere naj bi šel referendum v ustavno presojo, potem pa je stvar Ustavnega
               sodišča. Ustavni sodniki nam bodo povedali, ali s tem referendumom ustvarimo
               nevzdržno in neustavno stanje ali ne.</p>
               <p>Kot sem prej povedal, moja slutnja ni najbolj optimistična in se zna zgoditi, da
               bodo ustavni sodniki referendum dovolili in ga s tem v bistvu še bolj legitimirali,
               ga bodo še bolj utrdili in si bomo verjetno dali avtogol; ampak v to gremo zavestno,
               se zavedamo, da je to tveganje in mislim, da s tem tveganjem želimo tudi demokratično
               operirati. Torej, ni nobene prepovedi, ampak zgodilo se bo to, kar se bo zgodilo.</p>
               <p>Na drugi strani so predlagatelji, ki jih zelo spoštujem, to je sedem sindikalnih
               central, ki so glavni pogajalci v socialnem dialogu. Prišli so do tega, da so
               sprožili referendumsko pobudo. Osebno to spoštujem in menim, da jih ne gre
               okarakterizirati tako ali drugače. Oni opravljajo svoje delo, mi opravljamo naše. Mi
               smo poslanci, smo glasovali v zavesti, da je sedanje stanje nevzdržno in da če ostane
               tako, se bomo čez dvajset let znašli pred prazno pokojninsko blagajno. S tem se
               zavedamo tudi odgovornosti, ki jo imamo do naslednjih generacij. Torej, dileme o tem,
               ali gremo v to pokojninsko reformo ali ne, so bile, so in ko smo se odločili, da
               glasujemo za, smo pretehtali vse argumente, ki so bili dani in smo jih dobili na
               mizo. Torej, nimam slabe vesti, podprl sem to pokojninsko reformo in če bo
               referendum, mislim, da bomo na korekten način skušali argumentirati tudi, zakaj smo
               podprli takšno reformo.</p>
               <p>Glede današnje razprave pa: jaz bom seveda glasoval za presojo iz več razlogov. En
               razlog je zelo pragmatičen. Koalicija mora ostati dosledna svojim načelom in
               zagotoviti polno ustavno transparentnost tega projekta. Mislim, da je ta priložnost
               ponujena tudi z ustavno presojo, pri kateri ne vemo, kako se bo zaključila. Ustavni
               sodniki niso naši, niso vaši, so ustavni sodniki, spoštujmo jih. Morda se bo zgodil
               scenarij, ki si ga koalicija ne želi, ampak gremo zavestno v to tveganje, sprejmemo
               izziv in z argumenti bomo skušali pridobiti na svojo stran, če bo treba, tudi
               javnost. Torej, ne bi dramatiziral nastale polarizacije, ne bi obdelal kritično in
               pretirano kritično sindikatov, ki so sprožili ta referendum, mislim, da je to del
               njihove pravice. Ostanimo mirni in zaverovani vsak v svoje stališče.</p>
               <p>Napovedal sem glas "za" iz pragmatičnega razloga: pripadnosti koalicije, iz
               ustavnega razloga, ker želim vedeti, ali referendum, do katerega se bo javnost
               opredelila, je ustavno zdržen, to me zanima. In tretjič, ker tudi v vsakem primeru,
               ali bomo šli na referendum ali ne gremo na referendum, se ne sme zgoditi ulica. Na
               eni strani imamo organizirano družbeno strukturo sindikatov, na drugi imamo parlament
               in parlamentarno večino. V vsakem primeru se bo to vprašanje razrešilo znotraj
               ustavnih okvirov in to je najpomembnejše.</p>
               <p>Če bi prepustili reševanje takšnih sodnih ključnih družbenih vprašanjih ulici ali
               družbeni stihiji, bi prispevali k hitri destabilizaciji države, družbe, razrednih
               odnosov. Ampak to se ne bo zgodilo, če se bomo opredelili za proceduro, za postopke,
               ki zagotovijo nesporno ustavnost vsem našim odločitvam. Zato nimam dilem, bom ta
               predlog podprl.</p>
            </sp>
            <sp xml:id="SDZ5-Izredna-38-2011-01-10.sp70">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Andreja Rihter, pripravi naj se Franc Bogovič.</p>
            </sp>
            <sp xml:id="SDZ5-Izredna-38-2011-01-10.sp71">

               <speaker>ANDREJA RIHTER:</speaker>

               <p>Hvala lepa za besedo, podpredsednik.</p>
               <p>Pokojnine niso strošek, pokojnine so ustavna pravica vsakega in vseh generacij. To
               bi bilo dobro vedeti in zaradi tega ne nazadnje tudi ta utemeljitev in predlog, da
               resnično povprašamo Ustavno sodišče, kako naprej.</p>
               <p>Čudi me, resnično me čudi tukaj in k sreči sem še toliko stara, mogoče se mi bo
               podaljšala za nekih 30 % delovna doba in tudi moja starost, ko se bom lahko
               upokojila, da bom lahko preživela vse te besede, vse te laži še naslednji dve leti.
               Toliko ponovnega sprenevedanja, laži, kar sedaj poslušam dve uri, je pa resnično
               napor napora, da to preživiš in ne nazadnje tudi slišiš.</p>
               <p>Besede o prepovedi referenduma, ko ne govorimo popolnoma o nobeni prepovedi, mi
               govorimo o presoji, o tistem, kar smo se ne nazadnje tudi odločili zaradi tega, ker
               verjamemo, da je potrebno narediti reformo. Kajti, poglejte okoli sebe, pa boste
               videli, koliko nas je v družbi tistih, ki delamo, oziroma tistih, ki so v pokoju.
               Vemo, slišali smo danes mlade, kolega Dejan Levanič je nekaj argumentov povedal, leta
               2040 nas bo več upokojencev kolikor delajočih. Zakon prinaša dosti, in to je za mene
               osebno zelo veliko, mlajšim generacijam. Sploh ne razumem kolegov iz naše politične
               skupine DeSUS, ki tega ne podpirajo ali celo razmišljajo – sama ne razmišljam o tem,
               imam doma družino, imam doma otroke, ki se bodo kmalu, upam, zaposlili, da ne bodo
               imeli možnosti pokojnine, ker bom jaz tukaj in verjetno tudi moji kolegi tisti, ki
               bodo to preprečili. Ne govorimo seveda o krizi, da imamo vojno, za božjo voljo, ampak
               ustavna pravica je, da je za vsakega treba zagotoviti – država kot taka – pokojnino,
               za katero vemo, kje se napaja. Situacija je pač takšna, številke so takšne, da bo ta
               blagajna vedno bolj prazna oziroma malha prazna zaradi ekonomije, kakršna pač je.</p>
               <p>Zaradi tega smo Socialni demokrati zavestno zelo zelo dolgo peljali dialog. Kolegica
               pred menoj – leto in pol v Državnemu zboru v pogovoru z vsemi partnerji, vendar vsi
               ti partnerji so držali za mene zelo veliko figo v žepu. Fige v žepu zaradi tega, ker
               so prevladali neki popolnoma drugi interesi, osebni interesi. Danes se sprašujem, če
               resnično sindikat s svojim poslanstvom nastanka v prejšnjem stoletju ali stoletju
               pred njim sploh še ima vlogo. Bilo bi dobro se vprašati, zakaj sindikat je; kaj
               pomeni biti tisti, ki se boriš za delovna mesta. Dobro bi bilo, da bi se res borili
               danes za delavce, za njihove pogoje in tako naprej.</p>
               <p>Želimo si, da bi pokojnine, ki rastejo, tako kot smo obljubili na začetku tega
               mandata, zelo tvorno v koaliciji in tej vladi, rasle tudi naprej. Zaradi tega delamo
               te ukrepe in s takšnimi zakoni, ki so trenutno vsepovsod po Evropi nesimpatični – za
               nas. In to je potrebno. Krasno bi bilo, če bi v prejšnjem obdobju vlada to sprejela,
               ko je imela v programu. Pa ni, ker se je ustrašila, ker so bile volitve, ker je bilo
               treba na volitvah zmagati. Tako kot danes prav tako slišimo od kolegov iz Slovenske
               demokratske stranke – lahko pogledate v magnetogram – "predčasne volitve, predčasne
               volitve, samo predčasne volitve..." Ampak, veste, danes je treba prevzemati
               odgovornost za prihodnost, za generacije, ne pa samo za volitve, ki jih imamo vsako
               leto oziroma na dve leti ali štiri leta. Tu je velika razlika med nami. In kje je tu
               medgeneracijska solidarnost? Kje je ta? Kje smo mi kot starši in stari starši,
               odgovorni do naših mladih? Za božjo voljo, saj smo in moramo biti! In to je tisto,
               kar pravi ustava. Ustavna pravica, ki pokojnina je, in ne obveznost ali kar tako –
               zato je treba zaradi odločitve, ki smo jo sprejeli, vprašati Ustavno sodišče, kako s
               tem naprej.</p>
               <p>Da se ne bi razburila, ker ne bi bilo dobro, ne nazadnje za zdravje, da preživim,
               naj ponovno poudarim: izpolniti pogoj, izpolniti prehodno obdobje, ki je do leta
               2021, 2025, in še veliko drugih argumentov, ki jih tu enostavno zanikate, kot da jih
               ni. Bili so upoštevani predlogi v sami razpravi v tej stavbi oziroma v tej dvorani, v
               tej hiši, mnogo predlogov, ki so bili konkretno podani. Ko danes slišim, da ni bilo
               socialnega dialoga, da ni bilo pogovorov, da ni bilo argumentov, ne vem, ali smo tako
               stari ali že senilni, da se ne slišimo, ali gre pa za to, na kar nekateri mislite:
               volitve, volitve, volitve. Ne glede na to, kaj se bo zgodilo, ne glede na to, da
               danes ljudje živimo dlje in moramo, normalno, tudi delati dlje, če želimo, da bodo
               naši otroci in generacije za nami ravno tako prejemale pokojnine.</p>
               <p>Zato absolutno podpiram predlog, ki ga je koalicija predstavila, in želim, da se o
               tem pridobi strokovno mnenje tistih, ki tudi presojajo o ustavnih pravicah. Hvala
               lepa.</p>
            </sp>
            <sp xml:id="SDZ5-Izredna-38-2011-01-10.sp72">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosila dr. Anja Kopač Mrak, državna sekretarka na Ministrstvu za delo,
               družino in socialne zadeve. Za njo bo govoril gospod Bogdan Barovič.</p>
            </sp>
            <sp xml:id="SDZ5-Izredna-38-2011-01-10.sp73">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Na kratko bi se dotaknila samo nekaterih trditev, ki so bile izrečene.</p>
               <p>Na začetku bi rada poudarila, da danes ni primarno govoriti o vsebini zakona, o tem
               smo govorili tako v prvi in drugi obravnavi ter nato tudi pri ponovnem odločanju. Gre
               predvsem za to, da na podlagi 21. člena Zakona o referendumu in ljudski iniciativi se
               lahko Državni zbor odloči, da zahteva presojo Ustavnega sodišča o protiustavnosti
               posledic, ki bi lahko nastale z zavrnitvijo ali odložitvijo uveljavitve posameznega
               zakona; v tem primeru gre za Zakon o pokojninskem in invalidskem zavarovanju.</p>
               <p>Pri tem je dejansko na 29 straneh, ki so pred vami, tako z odločbami Ustavnega
               sodišča, številnimi v preteklosti, kot tudi s finančnimi posledicami ovrednotena
               protiustavnost tako 50. člena Ustave, ki govori o temeljni pravici – to je pravica do
               socialne varnosti – in o dolžnosti države, da zagotavlja pogoje za izvrševanje te
               pravice v kontekstu zagotavljanja socialne države.</p>
               <p>Socialna država se predvsem izvaja preko sistemov socialnega zavarovanja, ki se v
               svoji zgodovini spreminjajo in se morajo prilagajati spremenjenim okoliščinam.
               Dejansko vse evropske države svoje sisteme prilagajajo predvsem zaradi demografskih
               trendov, ki nas morajo veseliti, saj živimo dlje, vendar zaradi tega, ker živimo
               dlje, ker se naš način življenja spreminja, podaljšuje, moramo sprejeti tudi to, da
               delamo dlje. To je ključna zgodba vseh evropskih držav, ne samo evropskih, tudi
               drugih.</p>
               <p>Če pogledamo, kakšna je dejanska upokojitvena starost, se vidi, da Slovenija v tem
               pogledu zaostaja za ostalimi evropskimi državami. To je dejansko en izmed ključnih
               argumentov in če ne bomo zagrizli v to, če želite ali ne, kislo jabolko, verjetno
               prihodnje socialne države tudi ne bomo zmogli zagotoviti. V tem kontekstu se moramo,
               ko govorimo o današnji situaciji – večkrat je bilo izpostavljeno: današnja stopnja
               brezposelnosti, problem invalidnosti, problemi zaposlovanja mladih, ki so v današnjem
               trenutku. Ja, so problem, vendar je treba spremembo pokojninskega sistema gledati v
               daljši perspektivi.</p>
               <p>Vem, da je danes težko razumeti, ampak podatki kažejo, da se bomo tam 2020, 2025
               začeli močno soočati s pomanjkanjem delovne sile. V bistvu v tem kontekstu, v tem
               časovnem okviru je tudi delan predlog pokojninske reforme. To je zgodba, ki jo je
               težko dojeti in z današnjega pogleda sistem prenesti naprej, ampak prav zaradi tega,
               ker je treba pri zagotavljanju tako temeljnih sistemov gledati naprej, ker edino, če
               gledamo naprej, lahko zagotovimo tudi postopnost teh sprememb, ki jih je treba
               vpeljati.</p>
               <p>Vemo, da bomo 2021 z današnjim sistemom presegli javni dolg 60 %, kar pomeni, če
               bomo spreminjali ta sistem leta 2018, bo to v treh letih veliko veliko bolj
               drastično, kot če to počnemo danes. Sprememba pokojninske reforme v letu 2000, ki je
               začela veljati, je to postopnost vpeljala, dejansko kaže določene rezultate, vendar
               so se v kontekstu demografskih sprememb in tudi finančno-gospodarske krize, če
               želite, pokazali premalo učinkoviti. Najbolj banalen primer je to, za koliko se je
               podaljšala v tem desetletnem obdobju delovna doba oziroma dejansko upokojitvena
               starost na eni strani in na drugi strani, koliko se je podaljšala življenjska doba in
               s tem doba prejemanja pokojnine; dejansko s prvo ne lovimo druge. Torej, te spremembe
               so nujne, če se z njimi želimo sprijazniti ali pa tudi ne. Dejansko pa so tako
               temeljne za zagotavljanje socialne države, da je prav, da o teh posledicah
               nesprejetja tudi da svoje mnenje Ustavno sodišče kot tisto, ki je pristojno, da
               presoja o ustavnih posledicah in tehta sorazmernost različnih ustavnih pravic,
               pravico do socialne države, do socialne varnosti in pravico do referenduma, bo
               Ustavno sodišče moralo presojati in zelo tankočutno dati na tehtnico, kaj je in kaj
               ne. Vsi si želimo, da izvemo njihovo presojo v čim krajšem možnem času.</p>
               <p>Rada bi na tem mestu tudi izpostavila nekatere očitke zakonu, in sicer novemu Zakonu
               o pokojninskem in invalidskem zavarovanju, češ da je protiustaven in krivičen. Bilo
               je izpostavljeno, da to velja predvsem za starejše delavce. Tu bi rada zopet
               izpostavila, čeprav ni danes razprava o vsebini, da dejansko za starejše delavce gre
               predvsem za postopnost sprejemanja novih pogojev in da se je obdobje tako za
               starostno obdobje kot tudi podaljševanje pokojninske dobe v samem času razprave o tem
               pokojninskem zakonu bistveno podaljšalo in s tem tudi zmanjšalo finančno vzdržnost
               tega sistema, vendar zagotovljena je postopnost. Torej, za te delavce, ki se danes
               soočajo s težkimi delovnimi pogoji, bo ta pokojninska reforma veljala postopoma in
               predvsem za mojo generacijo, moja generacija je tista, ki bomo lahko verjetno delali
               do 65. leta, pri čemer je bilo sprejeto toliko dopolnil, da se zaradi materinstva,
               starševstva, vojske vsa ta starost znižuje, tako da bo malokdo tudi po preteku vsega
               prehodnega odboja delal do te starosti, čeprav drugod v Evropi je to že bolj ali manj
               standard.</p>
               <p>Kar se tiče zaposlovanja starejših. Vseeno ni res, da nismo naredil nič. V lanskem
               letu so bile sprejete davčne olajšave za zaposlovanje tako starejših kot mlajših
               delavcev, sprejeti so bili ukrepi aktivnega staranja. Zakon o varnosti in zdravju pri
               delu je v pripravi in bo sprejet. Skratka, na številnih področjih poskušamo hkrati in
               seveda postopoma uvajati spremembe, da bodo podlaga za polno implementacijo
               pokojninskega in invalidskega zavarovanja zaživele.</p>
               <p>Pri vprašanju starejših delavcev pa je treba tudi na tem mestu odpreti vprašanje
               zakona o delovnih razmerjih in plačila za starejše delavce, ki na žalost s
               senioritetnim principom, ki je vpeljan mnogokrat, mnogokrat ni tisto varovalo, ki bi
               delovalo v prid starejšim delavcem, ampak je lahko tudi v njihovo nasprotje.</p>
               <p>Glede kršenja pričakovanih pravic, ker je bilo omenjeno, predvsem dodana delovna
               doba na eni strani, ki rabi kakšno besedo. Predvsem o tem, da je dodana delovna doba
               doba, ki se je štela za izpolnitev pogojev, ne pa v samo odmero pokojnine. Tudi
               zaradi tega je v zadnjih 10 letih – tudi zaradi tega, ne zgolj zaradi tega –
               povprečna pokojnina v Republiki Sloveniji padala, ker se je namreč dovolilo, da so se
               upokojevali mladi. Vse obdobje študija ali drugega se ni štelo v odmero pokojnine,
               zato je bila odmerjena pokojnina, nadomestitveno razmerje bistveno nižje oziroma se
               ni štelo v to. Če morda samo postavimo ob bok razpravi o navideznih računih, kjer je
               vpetost med plačili in izplačili seveda maksimalno mogoča, potem verjetno težko oba
               predloga damo skupaj, dodano delovno dobo in navidezne račune in transparentnost v
               sistemu, kot predlagajo kolegi iz SDS stranke.</p>
               <p>Hkrati je večkrat povedano, kot da je Vlada zanalašč zavajala delavce v zvezi z
               možnostjo izrabe pravic zakona o urejanju trga dela. Res je, da je zakon o
               zavarovanju za primer brezposelnosti določal možnost za starejše delavce, da
               prejemajo dve leti denarnega nadomestila plus, če jim manjka manj kot tri leta do
               pokojnine, tudi plačilo prispevkov za pokojninsko in invalidsko zavarovanje, to je
               res. Vendar ni res, da bi to v zadnjem trenutku spremenili. V Državnem zboru ste
               sprejeli oktobra Zakon o urejanju trga dela, ki je podaljšal pravico do denarnega
               nadomestila najstarejšim s 24 mesecev na 25 in skrajšal možnost za plačevanje
               prispevkov na eno leto. Zakaj? Zaradi tega, ker je prav, da pristopimo k aktivnemu
               staranju, in prav je, da pristopimo k aktivni socialni politiki. Razprava o tem, da
               je mogoče, da nekdo išče luknjo v zakonu, da bo pet let na blagajni zaposlovanja za
               primer brezposelnost in da to slišimo od kolegov socialdemokratske stranke, je ob
               vsem tistem, kakršen je bil trend aktivacije v preteklem mandatu, bolj ali ne smešno.</p>
               <p>Pričakovane pravice se merijo predvsem v tem, kakšno bo prehodno obdobje, ki ga
               zakon določa, in predvsem z vidika temeljnih pravic, ki so določene. Ustavno sodišče
               je že v preteklih odločbah navajalo, da je ključno pri odmeri pravic, ki izhajajo iz
               pokojninskega sistema, da se morajo te nanašati na prispevke, na plačane prispevke. S
               tem zakonom vpeljujemo večjo odvisnost od plačanih prispevkov, hkrati pa zagotavljamo
               temeljno solidarnost v sistemu in seveda ključno je to, da zagotavljamo, da bo
               finančni sistem pokojninskega sistema vzdržal bodoče generacije in sovpadal z
               demografskimi spremembami, ki se dogajajo.</p>
               <p>Potem je bilo še navedeno, da naj bi bila kriva za neizplačane, nepobrane prispevke
               slaba inšpekcija dela. Pri tem bi spomnila, kdaj se je zgodila Steklarska nova in kdo
               je odpisoval prispevke v tistem obdobju, in kaj vse se je dogajalo.</p>
               <p>Predvsem o tem, da pametna koalicija naj ne bi to delala in preprečevala
               referenduma. Pametna koalicija je tista, ki je odgovorna in lahko vidi še dlje kot
               morda zgolj dve leti do naslednjega volilnega obdobja, ampak je dolžna vsem
               generacijam zagotoviti temeljno socialno varnost, ki pa jo predstavlja pokojninski
               sistem.</p>
            </sp>
            <sp xml:id="SDZ5-Izredna-38-2011-01-10.sp74">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa dr. Anja Kopač, ker vem, da gre za pomoto. Zahtevo za petletno čakanje na
               zavodu za zaposlovanje in potem upokojitev niso zahtevali Socialni demokrati, ampak
               Demokratska stranka. Samo toliko, da ne bi vilo brez potrebe, pomote.</p>
               <p>Gospod Franc Bogovič ima besedo, pripravi naj se Mirko Brulc.</p>
            </sp>
            <sp xml:id="SDZ5-Izredna-38-2011-01-10.sp75">

               <speaker>FRANC BOGOVIČ:</speaker>

               <p>Lep dober večer! Spoštovani podpredsednik, spoštovane kolegice, kolegi, spoštovani
               minister s sodelavkama!</p>
               <p>Ker se prvič oglašam letos v tem Državnem zboru, dovolite, da vam najprej zaželim
               eno lepo prijazno leti, leto, v katerem bomo sprejeli veliko modrih odločitev skupaj.
               Zagotovo se bo naša modrost merila že pri tej prvi zelo zahtevni temi, okoli katere
               govorimo, o zakonu, ki ne prinaša popularnosti predlagatelju, ne prinaša popularnosti
               koaliciji, verjetno še manj tistim opozicijskim poslancem, ki smo tudi glasovali za
               takšen zakon ob prepričanju, da ravnamo prav in da ravnamo tudi prav takrat, kadar
               mogoče to ni najbolj popularno, je pa na dolgi rok potrebno storiti.</p>
               <p>Zelo težko je verjeti, da bi Slovenke in Slovenci enostavno razumeli in sprejeli
               takšen zakon, imeli o njemu jasno mnenje, če je toliko različnih mnenj, debat, ki se
               odvijajo že sedaj kar dve leti v slovenskem prostoru, in zato je verjetno ta
               odločitev, da se povpraša Ustavno sodišče, kar na mestu. Danes je Slovenkam in
               Slovencem tudi zelo težko sprejemati takšne težke, včasih tudi za njih, za nekatere
               zelo konkretno neprijetne odločitve, kajti živimo v družbi, ki jo vsakodnevno
               pretresajo najrazličnejše anomalije, slabe novice so predmet tudi političnih
               obračunov, mediji raje govorijo o SCT, Merkurju, Vegradu, kar je tudi prav, ni pa
               prostora za novico o Krki iz Novega mesta, ni prostora o Revozu iz Novega mesta, kjer
               so bili lansko leto pozitivne informacije. Ni prostora, če hočete, iz našega prostora
               o GEN energiji, o Nuklearni elektrarni Krško, so pa zelo zanimive zgodbe okoli TEŠ in
               neumnosti, ki se odvija okoli tega prostora.</p>
               <p>Zakon ima še eno veliko težavo, predlaga ga vlada, ki v tem trenutku ne uživa niti
               25 % podpore. V poslovnem svetu je 25 % neka meja, izpod katere se partnerja, ki nima
               niti 25 % lastništva, ne jemlje kot resnega partnerja, kot partnerja, ki bi sprejemal
               najodločilnejše odločitve v poslovanju družbe. Žal je danes tudi tako, da vlada s
               tako nizko podporo predlaga takšen zakon; zakon, ki ga je že po naravi zelo težko
               izpeljati, in zakon, ki ga je ob tako nizki podpori, ki ga ima Vlada sicer tudi
               zaradi drugih stvari, zelo težko utemeljiti, ker enostavno ni zaupanja v vlado, ki to
               predlaga.</p>
               <p>Strinjam se, da bi bilo v tej državni mogoče marsikaj narediti bolje na marsikaterem
               področju, da bi bilo gospodarsko, socialno, javnofinančno stanje boljše, da bi v
               preteklosti zmanjšali javno porabo, naredili državno upravo učinkovitejšo in vse to
               bi bila tudi neka dobra popotnica za takšno sprejetje zakona. Zelo težko je
               državljankam in državljanom razumeti, da je takšen zakon vredno podpreti, če ga ne
               podpira tako imenovana upokojenska stranka, stranka DeSUS, ki je tudi v Vladi
               Republike Slovenije.</p>
               <p>Zelo zanimiva in na nek način kaotična je ta situacija, kjer imamo stranko, katere
               predsednik dve leti pred volitvami piše program za naslednje volitve. Ne vem, ali je
               danes vse tako dobro, da se lahko že ukvarjamo z letom 2012, ali pa tako slabo, da je
               verjetno že vse izgubljeno za ti dve naslednji leti. Ta isti predsednik je bil
               minister ministrstva, znotraj katerega se je odločalo o zelo pomembnih zadevah. Leto
               nazaj je tukaj zapustil mandat, nastavil človeka, ki mislim, da ni nič naredil, da bi
               bilo ministrstvo boljše, kakršno je bilo takrat, ampak da gre ta katastrofa na tem
               ministrstvu samo dlje, posledice tega pa so, da nimamo umeščene tretje razvojne osi,
               ni drugega tira, ni umeščenih komunalnih deponij, ne gradijo se hidroelektrarne na
               reki Savi, učinkovita raba energije je prešla z MOP na Ministrstvo za gospodarstvo.
               Posledično so zamude pri črpanju kohezijskih sredstev. Tudi to bi bil dober znak in
               dobra popotnica kakšnemu takšnemu zakonu, če se ne bi ravnalo tako, kakor se
               ravna.</p>
               <p>Ne bi veliko govoril, ker bomo še na tej seji govorili o drugem ministrstvu, ki ga
               ta stranka pokriva, kjer že jutri imenujemo oziroma je predlagana tretja rešitev na
               ministrstvu, ki je odvisno za črpanje evropskih sredstev; o ministrstvu, ki bi moralo
               spregovoriti o decentralizaciji države in podobno.</p>
               <p>Ta vladna stranka ima tudi ministra, ki je minister za delo, družino in socialne
               zadeve. Po oceni poslancev Ljudske stranke ocenjujemo, da je to eden najboljših
               ministrov v tej vladi, ki si upa zagristi v kisla jabolka, predlagati takšne zakone v
               Državnem zboru, zaradi tega pa doživlja to usodo, da ga lastna stranka, ki ga je
               predlagala, na koncu skoraj interpelira oziroma ga spravlja iz vlade. Res narobe
               svet, lahko pa mirno rečem, če sem malce kritičen, da ni bilo nič drugače tudi v
               prejšnji vladi, kjer je minister Drobnič tudi zapustil vlado, ker je, po mojem
               občutku, predolgo resno jemal začete in napovedane reforme, ki so bile predmet nekih
               pogovorov, vendar se je vlada odločila za drugo pot, minister pa je vztrajal na poti,
               ki ni bila zelo popularna. In težko bo v takšnih okoliščinah zagovarjati ta
               zakon.</p>
               <p>V Slovenski ljudski stranki obžalujemo, da ni bilo doseženega večjega konsenza pri
               tem zakonu, tako v teh političnih prostorih ni bilo doseženo soglasje s socialnimi
               partnerji in v imenu Poslanske skupine Slovenske ljudske stranke ponavljam to, kar
               smo že nekajkrat dejali. V Slovenski ljudski stranki smo se pri pripravi in pri
               sprejemanju tega zakona lotili tako, da želimo zakon v nekaterih elementih popraviti,
               sodelovati pri tem popravljanju, bili v nekaterih elementih uspešnih – kot smo že
               omenili, pri materinstvu, o vojaščini, o družinski pokojnini – in se je tudi vodil ta
               dialog z ministrom Svetlikom, njegovo ekipo in mi smo bili deležni socialnega
               dialoga. Bojim se, da ga nekateri nasprotniki niso niti veliko želeli, niso se želeli
               kaj dosti pogovarjati o tem, ker so bili že vnaprej odločeni, kako bodo glasovali, ne
               glede na to, kakšen bi bil ta zakon, ampak so, namesto da bi se ukvarjali s tem
               zakonom, ustvarjali in sklepali neke granitne koalicije, ki so zgranitirale tudi naš
               parlament v tem času na nekem drugem zakonu, ki je spet v obravnavi v širokem
               slovenskem prostoru.</p>
               <p>V Slovenski ljudski stranki smo se dvakrat odgovorno odločili, podprli ta zakon –
               kar ste prej dejali, gospod Potrč; ni ga koalicija potrdila, če ne bi bilo
               opozicijske podpore, tudi danes najbrž ne bi o tem zakonu govorili, tako da smo tudi
               en del opozicije v tem primeru odgovorno ravnali. Mislim, da je danes, ko govorimo o
               tem, ali je potrebna ustavna presoja tega zakona ali ne, naš odgovor, da je presoja
               potrebna. Sam sem že govoril, koliko je zmede okoli tega zakona, konec koncev tudi
               različnih mnenj, in ne nazadnje, spoštovane kolegice in kolegi, samo hipotetično
               postavljam vprašanje, kakšen bi bil odgovor, če bi bilo naslednje referendumsko
               vprašanje, ki bi bilo postavljeno v Sloveniji, mogoče: "Ali ste za ukinitev
               parlamenta?" Najbrž je protiustavno, ne vem pa, če je protiustavno, če bi bilo
               postavljeno vprašanje: "Ali slovenski poslanci zaslužijo plačo?" Ne vem, mogoče bi si
               ga pa kdo tudi postavil po teh silnih razpravah, ki jih včasih tudi destruktivno
               vodimo v Državnem zboru.</p>
               <p>Upam, da smo v Sloveniji danes na takšnem nivoju, da bomo znali, ne zato ker nam
               strokovnjaki iz Evrope hodijo razlagat, kakšne so naše javne finance, kaj se dogaja s
               pokojninsko blagajno, ampak zato ker mislim, da smo dovolj pametni, da to sami
               prepoznamo, da to vidimo, da to sprevidimo in da ugotovimo, da je treba nekatere
               zadeve urediti; tudi takrat, ko niso popularne, kadar ne prinašajo pozitivnih točk za
               neke dnevnopolitične potrebe, ampak kadar govorijo o tem, da je treba skrbeti za
               trajnostni razvoj in tudi trajnostno stabilne finance v državi.</p>
               <p>Sam ocenjujem, da je ta slika zelo resna, in tudi sam sem že nekajkrat opozoril
               predsednika Vlada, da ni Slovenkam in Slovencem povedal, kako resna je ta situacija.
               Vse to se v dveh letih samo še potrjuje in sam bom imel zelo mirno vest, ne glede na
               to, kako bo odločilo Ustavno sodišče, kako bo odločen referendum, da sem v postopku
               tega zakona razpravljal tako, kot sem razpravljal, in tudi dvignil roko za ta zakon,
               kajti prepričan sem, da odločamo o zakonu, ki ni pomemben za koalicijo, ampak
               odločamo o zakonu, ki je pomemben za razvoj Slovenije.</p>
               <p>Sam bom podprl to ustavno presojo in tudi z velikim zanimanjem počakal, kakšna bo
               odločitev Ustavnega sodišča.</p>
            </sp>
            <sp xml:id="SDZ5-Izredna-38-2011-01-10.sp76">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Mirko Brulc. Pripravi naj se Matjaž Zanoškar. Za njim Bogdan
               Barovič.</p>
            </sp>
            <sp xml:id="SDZ5-Izredna-38-2011-01-10.sp77">

               <speaker>MIRKO BRULC:</speaker>

               <p>Spoštovani, gospod minister, kolegice in kolegi!</p>
               <p>Sprememba pokojninske zakonodaje je seveda nujna. To so trditve strokovnjakov ne
               samo z leve, ampak tudi z desne opcije, celo bivši minister SDS to javno razlaga, da
               je to nujno potrebno. O 2. členu Ustave in 50. členu Ustave ne bom govoril, ker je
               bilo že danes veliko povedano, vendar mislim, da ustavo moramo spoštovati, vsaj
               poslanci. Ruši se razmerje med plačanimi prispevki in tistimi, ki te prispevke
               koristijo, tudi to je jasno povedano že neštetokrat. Grozi velika obremenitev mlajših
               generacij ali preko večanja prispevkov ali preko davkov. To so odločitve, ki
               zahtevajo trezen premislek. Veliko je demagogije, ne samo tukaj v parlamentu, tudi na
               ulici, veliko je dezinformacij, ki begajo prebivalstvo, špekulacij pri zbiranju
               podpore za razpis referenduma. Če poslušam anketirance in anketiranke, kar tako, na
               levo roko se reče, "da ne bom delala še dve leti", pa "ne bom delal še leto ali pol
               več, želim v penzijo, ne glede na to, kaj se zgodi s kasnejšimi generacijami". Tudi
               ob tem, da sedanji upokojenci, ki niso ogroženi, podpisujejo zahtevo po referendumu
               in sploh ne mislijo o tem, kaj naši otroci, kaj vnuku, kaj bo leta 2040 in
               podobno.</p>
               <p>Strinjam se z izjavami gospoda kolega Bogoviča, ne bom ponavljal, odlično je
               povedal, ampak ob tem naj opozorim, da tudi sam ne morem verjeti, da prihaja do
               absurda, da odlično ekipo odličnega ministra DeSUS ne podpirajo. Sedaj, izgovor je,
               da ni njihov član, ampak, če se bomo šli na take igrice, ni perspektive. Seveda,
               DeSUS trenutno jezdi na konju populizma, kar je lahko zelo kratkega diha; in to je
               dokaz, o čemer sem že govoril v tem parlamentu, stranke si nismo razdelile kategorije
               prebivalcev: ena skrbi za majhne otroke, druga za srednješolce, druga za študente,
               ena za delavce, tretja za upokojence. Sploh ne gre za to. Gre za to, da Socialni
               demokrati zelo odgovorno, v teh kriznih časih še posebej, skrbimo za vse prebivalke
               in prebivalce z novo pokojninsko zakonodajo. Skrbimo tako za mlade, ki so še
               potencialni upokojenci, kot tudi za tiste, ki sedaj, danes, jutri prihajajo v te
               upokojenske vrste. Mislim, da je tako prav, da stranke med seboj razmišljamo enako.</p>
               <p>Izjave nekaterih sindikalnih voditeljev, ki so politiki enako kot mi, ker če sedi v
               Državnem svetu, je politik, ni treba, da pljuva po politiki, da je politika
               pokvarjena, politika misli sama na sebe, ampak naj prevzame to odgovornost tudi tak
               politik, ki je sindikalni voditelj in obenem sedi v Državnem svetu. Izjave obstajajo
               že v tem smislu, da je to velik pritisk na Ustavno sodišče. Gre za podcenjevanje
               Ustavnega sodišča in še kaj. To ni dobro. Ustavno sodišče ne bo odločalo v interesu
               sindikata, ne Socialnih demokratov, ne SDS, ne pozicije, ne opozicije; zato pa imamo
               Ustavno sodišče in mislim, da je tako prav.</p>
               <p>Prepričan sem, da je ustavna presoja posledic nesprejetja pokojninske zakonodaje
               potrebna glede na 2. in 50. člen Ustava, če ne naštevam še kaj drugega. Mislim, da je
               danes ta razprava potrebna in da bo glasovanje v prid takih odločitvi.</p>
               <p>Obenem se tudi sprašujem, ali je prav to, kar nam ljudstvo očita, da poslanci
               odgovornost prenašamo na volivke in volivce. Mislim, da take potrebe ni, da bi vedno
               z referendumom spraševali kako in kaj. To, kar je bilo že danes omenjeno, verjetno,
               če bi govorili o plačah poslancev in to dali na referendum, bi vsi postali
               nezaposleni, mogoče tudi kakšen upravičeno. Prepričan sem, da bo do referenduma
               mogoče tudi prišlo in takrat se bom tudi potrudil, seveda z argumenti stroke,
               prepričati svoje okolje, da se bodo na referendumu odločili za spodobno življenje
               tudi mlajših generacij, kajti za to gre. Ne gre za reševanje današnjih upokojencev,
               posredno v neki meri – ja, ampak ne tako kot tiste, ki bodo v te vrste še prišli.</p>
               <p>Za konec. V medijih berem, da se dela že preračun, kaj bo do konca tega mandata te
               vlade, kako opozicija ne bo sprejela nobene spremembe, nobene nove zakonodaje in je
               računica, da bo treba kar nekaj referendumov in po odločitvi ljudstva spraševati kar
               nekajkrat. Mislim, da to ni prava napoved in le upam, da ne bomo šli v temu
               parlamentu vedno opozicija : pozicija in da si bomo pomagali pri izhodu iz krize.
               Hvala.</p>
            </sp>
            <sp xml:id="SDZ5-Izredna-38-2011-01-10.sp78">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Matjaž Zanoškar, DeSUS, je odsoten.</p>
               <p>Besedo ima Bogdan Barovič, pripravi naj se mag. Borut Sajovic, za njim pa mag. Majda
               Potrata.</p>
            </sp>
            <sp xml:id="SDZ5-Izredna-38-2011-01-10.sp79">

               <speaker>BOGDAN BAROVIČ:</speaker>

               <p>Hvala za besedo, še zadnjič danes, upam da, gospod podpredsednik.</p>
               <p>Še enkrat bi rad poudaril, da je bistvo današnje razprave ali pa problem, ki ga
               vidim sam in moji kolegi v Slovenski nacionalni stranki, v tem, ali iti pred Ustavno
               sodišče in ga spraševati o ustavnosti ali neustavnosti zahteve za referendum in
               posledic ali pa odločitev prepustiti Slovenkam in Slovencem na referendumu. Zame in
               za moje kolege, če želite, je protiustavno tudi to, da če bi Ustavno sodišče reklo,
               da bodo res nastale protiustavne posledice, ljudstvo pa bi reklo, da je proti temu
               zakonu – dve stvari – mi povejte, ali so ustavne ali protiustavne. Ne moremo z
               ustavnim zakonom ali odločbo Ustavnega sodišča prejudicirati volje Slovenk in
               Slovencev ali pa prepovedati celo to, kar je najhuje, prepovedati odločitev na
               referendumu. Zame je protiustavno, ker je kršen drugi odstavek 90. člena, odstavek je
               popolnoma jasen. Čisto jasen, ni treba nobene razlage.</p>
               <p>Če pogledam zadnji odstavek 15. člena Ustave, pravi: "Nobene človekove pravice ali
               temeljne svoboščine, urejene v pravnih aktih, ki veljajo v Sloveniji, ni dopustno
               omejevati z izgovorim, da jih ta ustava ne priznava ali da jih priznava v manjši
               meri." Tudi to si lahko vsak po svoje razlaga, če želite; jaz si to razlagam, da bi
               Ustavno sodišče neko odločitev, ki je zapisana v tej ustavi, zmanjšalo, manjšalo.
               Dalo referendumom manjši pomen! Tudi ta del je kršen, pa se nikjer ne omenja, če bo
               do tega seveda prišlo.</p>
               <p>Ne morem glasovati za takšen sklep, ki pravi, da naj bi vsi skupaj v Državnemu zboru
               menili, da bo zaradi vložene pobude za zahtevo za razpis zakonodajnega referenduma
               prišlo do protiustavnih posledic. Mi tako ne menimo, zato seveda bomo proti.</p>
               <p>Drugič. Mi sploh ne vemo, ali bo ta zakon šel na referendum ali ne. Ne vemo! Mogoče
               ne bo izbranih 40 tisoč podpisov.</p>
               <p>Tretjič, če pa bo in če bo šel, me pa prav zanima, kakšna bo posledica, če bosta
               izid referenduma in odločba Ustavnega sodišča v nasprotju.</p>
               <p>Pa še nekaj; v samem sklepu, ki je obrazložen na devetindvajsetih straneh, so
               citirane tri oziroma štiri odločbe Ustavnega sodišča, ki že od leta 2006 govorijo o
               protiustavnosti. 2006, 2009 in marec 2010. Mislim, da če je res tako, kot govorimo,
               Ustavno sodišče že 2006. leta izdalo neko odločbo o protiustavnosti, me res čudi, da
               se piše leto 2011 in da ta odločba ni bila izvršena. Pa je to še odločba iz leta
               2009, ki ni izvršena, in še odločba iz leta 2010. Logična razlaga teh treh, pa še
               nekaj je naštetih: "Odločb Ustavnega sodišča se ne da popraviti parcialno, posamično,
               ampak s celim zakonom..." V kar, seveda, dvomim. Če bi šli redno po ustavnih odločbah
               že leta 2006 popravljat tisto vsebino, bi bila slika danes popolnoma drugačna.</p>
               <p>Omenja se suspenzivni rok, ki bi nastal ob tem, če zakon ne stopi v veljavo, torej,
               če bo referendumska odločitev takšna, ki naj bi zavlekla novo proceduro tega zakona
               za tri leta. Kaj pa, če bo ta zakon stopil v veljavo, pa bodo čez tri leta potrebne
               nove spremembe? Izračuni pravijo, da naj bi ta zakon od leta 2011 do 2021 nekako
               uredil ta razmerja, da bi ostala pri izvrševanju tako imenovanih ustavnih pravic,
               torej pri rednem plačevanju pokojnin in tako naprej. Na osnovi česa je ta izračun
               narejen, ne vem. Ni me prepričal, čeprav sem, kolikor sem lahko, podrobno preiskal.
               Lahko bi bilo dovolj od leta 2013, ko bi bil, recimo, ta zakon ponovno preoblikovan
               in sprejet z večinsko voljo. Lahko, ne morem reči, nisem strokovnjak. Mnogi ljudje,
               veste, tudi doktorji znanosti in tudi ekonomisti pač govorijo eni tako, drugi
               drugače. Recimo, zamislil sem se ob trditvi, da pokojninski zakon ni nikakršna
               reforma, ampak zaostritev pogojev za upokojevanje. Dokaz, da se spreminja samo
               odhodkovna stran, nič pa prihodkovna. In da se prihodkovna stran ne spreminja in se
               ni spreminjala zaradi tega, ker veliko število podjetij, veliko število ljudi, veliko
               število posameznikov ni vplačevalo v pokojninsko blagajno, poslovali so z gotovino
               ali pa plačevali, tudi mimo zakonov, brez kakršnegakoli nadzora, minimalne zneske. Da
               ne govorimo o tem, kam je denar iz pokojninske blagajne šel, za kakšna posojila, za
               kakšne nakupe, še pred 15 leti!</p>
               <p>Prav tako v Slovenski nacionalni stranki ne želimo zahtevati od Ustavnega sodišča,
               da odloči o tem, ali bo referendum ali ne bo referendum veljaven. Vesel bom in bom
               javno čestital, če bodo pobudniki tega predloga sklepa Ustavnemu sodišču prepričali
               Slovenske in Slovence, slovenski narod, z argumenti, da je zakon dober. In bom javno
               priznal, če bo na referendumu slovensko ljudstvo reklo: "Mi smo za to, da ta zakon
               uveljavimo." Javno bom čestital! In to je bistvo tega: ljudi prepričati, da je to
               nujno potrebno, da je to dobro. Potem bomo lahko rekli iskreno tudi hvala in vse
               čestitke pripravljavcem tega zakona.</p>
               <p>Boli me tudi, ko slišim, da ljudi postavljamo kar v en kalup, češ, saj če bi jim
               dali pa referendum za davke, bi bili vsi proti. Saj ni res, saj niso vsi ljudje – ne
               bi rad, da imajo nekateri, ki dajejo take izjave, slovenski narod za neumnega. Saj
               niso ljudje neumni, saj znajo razmišljati naprej in nazaj. Imajo pa tudi kdaj svoj
               prav, imajo, čeprav niso ne vem kako izobraženi ekonomisti. Ne moremo tako gledati.
               Ljudstvo ima pravico se odločiti, še posebej pa o tako pomembnem zakonu. Saj vendar
               vsi trdimo, da je ta zakon tako pomemben. Marsikdaj bi se mogoče strinjal, da za
               kakšen manj pomemben zakon je res škoda časa in truda za referendum, ampak za tak
               zakon pa se mi zdi, da ni popolnoma nič narobe, če referendum pač bo.</p>
               <p>In zdaj vloga sindikatov gor ali dol, meni ne gre za sindikate, niti mojim kolegom.
               Mi vemo in smo prepričani, da so ljudje, kar tudi sami vidite in slišite,
               nezadovoljni, tudi tisti, ki niso člani nobenega sindikata. Pač, referendum naj bo in
               referendumska volja naj bo najmočnejša volja, tako je in tako mora biti. Ker ne
               nazadnje, veste, ustavni sodniki so posredno voljeni od ljudi. Posredno so. Ljudje
               volijo nas, v Državnem zboru, mi pa odločamo o tem, kdo bo ustavni sodnik na
               nekogaršnji predlog. Torej, po tej logiki, gospe in gospodje, so ljudje nad ustavnimi
               sodniki in je referendum nad odločbo Ustavnega sodišča.</p>
               <p>Mislim, da smo v osnovni obrazložitvi in v tem drugem delu, kar je še ostalo, v
               Slovenski nacionalni stranki jasno povedali, da takšnega sklepa ne bomo podprli.</p>
            </sp>
            <sp xml:id="SDZ5-Izredna-38-2011-01-10.sp80">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Borut Sajovic ni prisoten.</p>
               <p>Besedo ima mag. Majda Potrata, pripravi naj se gospod Ivan Grill.</p>
            </sp>
            <sp xml:id="SDZ5-Izredna-38-2011-01-10.sp81">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Danes se kar pogosto sklicujemo na ustavo, govorimo o pravicah, dolžnostih,
               pristojnostih, spoštovanju ali nespoštovanju odločb Ustavnega sodišča, zato dovolite,
               da tudi sama začnem svojo razpravo s tega zornega kota.</p>
               <p>Ustava pravzaprav omogoča zakonodajni referendum praktično brez omejitev o vseh
               vprašanjih, ki se urejajo z zakonom. Torej, tu je slovenska ustava v resnici dosti
               bolj odprta, kot so ustave oziroma določbe glede referenduma morebiti v kakšni drugi
               državi. Ampak ni pa mogoče spregledati tega, da je pa na ravni zakonodajalca pa
               odgovornost, da presodi, ali bi z zavrnitvijo nekega zakona na referendumu nastale
               protiustavne posledice. Zato se sklicujem, podobno kot nekateri drugi, na 21. člen
               Zakona o referendumu in ljudski iniciativi, ki jasno pravi, da če Državni zbor meni,
               da bi z odložitvijo uveljavitve zakona ali zaradi zavrnitve zakona lahko nastale
               protiustavne posledice v roku in iz 22. člena tega zakona zahteva, kolega Barovič,
               zahteva, ne predlaga, zato ta beseda tudi v sklepu, naj o tem odloči Ustavno
               sodišče.</p>
               <p>Zaradi povedanega štejem predlagani sklep za vrednega podpore in sem tudi podpisala
               to pobudo zaradi tega, ker je zahteva legitimna. Sodim namreč, da če nam zakoni in
               ustava nalagajo neko odgovornost, potem moramo kot zakonodajalci storiti vse, tudi če
               tvegamo, da nam bodo politikantstvo ali nedemokratičnost očitali, da preprečimo
               protiustavne posledice. Prepričana sem, da bi v tem primeru ob neuveljavitvi tega
               zakona do takih posledic lahko prišlo. Pa se bom najprej sklicevala na odločbe
               Ustavnega sodišča iz leta 2006, 2009 in 2010. In če sem kritična do tega, zakaj ni
               tista prva ustavna odločba uresničena, ne morem biti tako zelo kritična do drugih
               dveh zaradi tega, ker vem, da so prve teze za nastanek zakona o pokojninskem in
               invalidskem zavarovanju nastajale že, če se spomnite, o njih smo razpravljali že
               jeseni leta 2009. Torej, je ta vlada imela v mislih nujnost popraviti tisto, kar je
               Ustavno sodišče s svojimi odločbami naložilo, in opozorjeno je bilo, da je obseg teh
               sprememb čez obseg posameznih členov, zato je treba to tudi v celoti uresničevati.
               Toliko glede tega.</p>
               <p>Potem se pogosto srečujemo z očitkom, da zakon, ki je bil na Vladi sprejet, pa potem
               v Državnem zboru v rednem zakonodajnem postopku večkrat v dolgih razpravah ne samo
               deležen številnih pripomb, ampak tudi amandmajev, ki so bili sprejeti, zato menim, da
               ga je Državni zbor res sprejel. Zato tega postopka ne morem šteti za cirkus, kot je
               bilo rečeno, da je treba ta cirkus enkrat končati, ampak to štejem za resen postopek,
               v katerem so tudi socialni partnerji lahko dobili priložnost, če so to priložnost
               želeli izkoristiti. Če pa je mogoče prebrati, da je edini namen ene od pogajalskih
               strani ta, da prepreči reformo oziroma uveljavitev zakona, potem je vse govorjenje o
               dialogu malo "mačje preje" – bom rekla po Svetlani Makarovič – zaradi tega, ker nihče
               ni trdil, da je zakon, o katerem govorimo, edina možnost, ampak ta vlada in Državni
               zbor, vsaj večina poslank in poslancev, je menila, da je sprejemljiv.</p>
               <p>Da so mnenja o tem zakonu zelo vsak sebi, je pa tudi res. Eni zakonu oporekajo, češ
               da je prerigorozen, drugi zakonu nasprotujejo, češ da je preblag, da ne bo dosegel
               načrtovanih učinkov zaradi tega, ker je v dogovarjanju do sprejetja bil marsikateri
               prvotno zastavljen ukrep spremenjen in so bili pogoji ublaženi. Enega od znanih
               slovenskih ekonomistov sem vprašala, ali je ta zakon res tako strog v svojih
               zahtevah, če ga primerjamo z drugimi spremembami pokojninske zakonodaje v evropskih
               državah. Rečeno mi je bilo, da sodi v zgornjo tretjino najblažjih pokojninskih reform
               v Evropi. Nimam razloga, da temu strokovnjaku ne bi verjela.</p>
               <p>Podpora vladi ali ne, podpora predlogu zakona ali ne – jaz ne povezujem izrekanja o
               tem zakonu, še najmanj pa o tem, ali so rešitve v tem zakonu take, da bi njihova
               neuveljavitev pripeljala do protiustavnih posledic. Tega ne povezujem s podporo
               vladi. Zaradi tega, ker je ta vlada dobila podporo na volitvah in sprejela nase
               odgovornost, da bo izpeljala tisto, kar je po njeni presoji treba za to, da bo
               pokojninska blagajna vzdržna, da bodo pokojnine dostojne in da ne bo njihova višina
               padala. Oprostite, vsi tisti, ki nasprotujete temu zakonu, v vseh številnih razpravah
               niste ponudili ene možnosti, kako rešiti problem, ki pa je problem. In verjamem, da
               je za veliko večino zdajšnjih upokojencev problem nizko odmerjena pokojnina. Ampak
               vlada je z interventnim zakonom, če se spomnite, z enkratno denarno pomočjo skušala
               pomagati tistim najbolj ogroženim. Ampak to ni rešitev za naprej. Zato bi morali
               imeti v mislih ravno to, da ne bi pokojnine padale.</p>
               <p>Socialni demokrati vseh predlogov, ki smo jih imeli, tudi nismo uspeli vključiti v
               zakon. Nekateri so pa vendar bili sprejeti; in niso bili samo naši, mimogrede – to
               upoštevanje vseh otrok pri starševstvu in skrajševanju pokojninske dobe, to verjetno
               ni bil samo naš predlog, ampak tudi katere druge stranke. Meni je všeč, da smo se
               našli pri tem, kar je za ljudi dobro. Tako kot ni mogoče reči, da če zavrača zakon
               stranka DeSUS, da zavračajo to pokojninsko reformo čisto vsi upokojenci. Zveza
               društev upokojencev je ugotovila, da so razmere take, da je treba zakon podpreti.</p>
               <p>Veste, kaj sprejema pametna vlada, je pa tako; je od konteksta odvisno. Prej smo
               slišali nekaj o NLB, bom pa še jaz kaj o NKMB rekla. Saj se spomnite tiste rešitve,
               ko smo lahko državljanke in državljani odkupovali delnice po 23 evrov, in tisti, ki
               so jih kupili, zdaj ne morejo biti zadovoljni, ker je delnica vredna ne več 23 evrov,
               ampak 10 evrov, tako je s to pametjo. Marsikaj človek dela v najboljši veri, pa se
               lahko kasneje izkaže, da je bila odločitev slaba.</p>
               <p>Če pa kdo v tem zakonu vidi kaj takšnega, kar bi utegnilo tudi koga zmotiti – in smo
               slišali, da nekateri govorijo o neustavnosti posamičnih rešitev –, bo tisti, ki bo
               zainteresiran, še vedno lahko tisto določbo dal v presojo Ustavnemu sodišču.</p>
               <p>Jaz bom skupaj s svojimi kolegicami in kolegi podprla predlagani sklep. Hvala.</p>
            </sp>
            <sp xml:id="SDZ5-Izredna-38-2011-01-10.sp82">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Ivan Grill, pripravi naj se dr. Andreja Črnak Meglič.</p>
            </sp>
            <sp xml:id="SDZ5-Izredna-38-2011-01-10.sp83">

               <speaker>IVAN GRILL:</speaker>

               <p>Hvala lepa.</p>
               <p>V tem mandatu se srečujemo, po mojem mnenju, z nedopustno manipulacijo Ustavnega
               sodišča, saj se zdaj v bistvu že četrtič daje Ustavnemu sodišču nalogo, da presoja o
               nekem zakonu, ki ga je vladajoča koalicija sprejela.</p>
               <p>Trdno sem prepričan, da bi tudi v primeru, ko se je tukaj s pomočjo poslanskih
               podpisov odločalo o referendumu oziroma dalo zahtevo za referendum o Zakonu o RTV, če
               bi takrat Vlada in koalicija imela vsaj malo občutka, da bo takšen izid referenduma,
               bi tudi tisti zakon romal na Ustavno sodišče na presojo in upam si trditi, da bi
               Ustavno sodišče tudi za tisti zakon ocenilo, da bi nastopile protiustavne posledice.
               Ker pa je bila kalkulacija, da se zna z medijsko manipulacijo tisti referendum tudi
               dobiti, se je pač pustilo, ponavljam, pustilo, da je se je ta referendum tudi
               izvedel.</p>
               <p>Danes, ko obravnavamo to zahtevo, da se ponovno na Ustavnem sodišču odloča oziroma
               presoja, ali ima protiustavne posledice ali ne, smo zopet lahko priča manipulaciji.
               Govorimo ali pa prej je eden od koalicijskih poslancev vehementno izjavil, da imamo
               ustavno demokracijo. Kaj pa je to – da preprečimo, da odločajo o pomembnih ali
               najpomembnejših zadevah ljudje, ljudstvo; da damo zdaj na tehtnico, da lahko o tako
               pomembnih vprašanjih odloča 9 ustavnih sodnikov, o vprašanju, o katerem tudi ostali
               ugledni ali veliko uglednih ustavnih pravnikov ali res pravnikov, ki znajo to, so v
               veliki dilemi, ali je res Ustavno sodišče tisto, ki tukaj lahko presoja ali ima
               ustavne posledice ali ne.</p>
               <p>Upam si komentirati, da ne nazadnje lahko Ustavno sodišče komentira o vsaki zadevi
               in najde nek pravno formuliran predlog ali obrazložitev, da bo lahko reklo, da bodo
               nastopile protiustavne posledice ali tudi ne bodo. Zakaj tako menim? Težko me bo kdo
               prepričal, da Ustavno sodišče, ki je zavrnilo zahtevo, seveda tudi nas opozicijskih
               poslancev, da se presoja Zakon o odvetniških tarifah, ker ga je Ustavno sodišče
               zavrnilo, da bodo nastopile protiustavne posledice. Naj me tisti, kdor posluša,
               oceni, kakšne pa bi bile protiustavne posledice, če bi se onemogočilo, da odvetniki
               prosto dvigujejo ali določajo tarife. Zakon, ki je bil tudi preprečen na Ustavnem
               sodišču, za katerega smo zahtevali referendum, v opoziciji seveda, o sodniških
               plačah. Težko me bo kdo prepričal, da bi nastopile protiustavne posledice, če bi bil
               takrat dopuščen referendum. Da ne govorim o izbrisanih, ravno tako in bojim se, da je
               že tudi tukaj zdaj v ozadju bil nek "deal", nek dogovor z Ustavnim sodiščem, da se bo
               tudi ta zakon preprečil.</p>
               <p>Ampak, spoštovana koalicija, Vlada, ta referendum oziroma to zbiranje podpisov zdaj,
               to ni stvar opozicije, to ni stvar Slovenske demokratske stranke, kot nam nekateri
               skušate očitati, da smo tudi tisti, ki ponovno skušamo zahtevati nek referendum. Za
               tem stoji sedem sindikalnih central, ki so ves čas opozarjale, da se bodo v primeru
               sprejetja takšnega nesprejemljivega zakona odločali za zbiranje podpisov. Mi smo
               sedaj samo tisti, ki razpravljamo predvsem o temu predlogu, zato tudi ne želim hudo
               veliko razpravljati o sami vsebini tega zakona. Zakaj ne dopustimo, da zberejo
               podpise in da se ta zakon nekako stehta tudi v naši javnosti? Verjetno zato, ker ste
               prepričani, da bo ta zakon na referendumu, če bi to bil, tudi padel.</p>
               <p>Ob tem se mi seveda pojavlja še ena velika druga dilema ali pa vprašanje; koalicija,
               ki ste takšni varuhi naše ustavnosti, ne nazadnje tudi Vlada, kaj ste pa naredili, da
               ni bila kršena ustavna pravica tisočem delavcem Vegrada, SCT zdaj, Steklarske nove in
               še in še takšnih bi lahko našteval, ko niso dobili plače, ko niso bili za njih
               plačani prispevki, ko so resnično tudi ne samo ob ustavne pravice, tudi ob človekove
               pravice – pa ni nič! Ali se je kakšen zakon, vsaj pripravljenost izkazala, da bi se
               kakšen zakon spremenil, da bi se skušalo koga poklicati na odgovornost? Danes lahko
               poslušamo, da je Vegrad štiri milijone evrov na liechtensteinsko podjetje nakazal, a
               ljudje živijo v bedi, brez plače, brez vsega. Ali ste tukaj kaj naredili? Ali ni bila
               tukaj kršena neka ustavna pravica? Ali se ne kršijo ustavne pravice tisočem Slovenkam
               in Slovencem, ki jim država Slovenija ne zagotavlja pravne varnosti? Koliko imamo
               krivic zaradi nedelovanja pravnega sistema, pa se tukaj tudi očitno nihče ne vpraša,
               ali ni naloga države, Vlade, ne nazadnje tudi Ustavnega sodišča, da poskrbi, da bodo
               res tiste prioritete, kot so določene ali pa vsaj nekako upoštevane.</p>
               <p>Prej je ena izmed koalicijskih poslank komentirala naš člen ustave, ki na široko
               dopušča referendumsko iniciativo, da lahko odločamo ne nazadnje o vsaki temi, o
               zakonodajnem referendumu. Seveda, to je v ustavi zapisano. S kakšno pravico – se
               sprašujem – lahko pa zdaj Ustavno sodišče v bistvu vsako takšno pobudo tudi zavrne. S
               takšnimi obrazložitvami, za katere mislim, da večini ljudem niso razumljive, pa
               verjetno tudi pravnikom ne. Ampak pravo je pač takšno kot neka elastika, nategneš jo,
               kolikor rabiš. Tukaj ta pravni jezik – te formulacije so vedno takšne, da seveda to
               dopuščajo.</p>
               <p>Ne želim hudo veliko razpravljati o sami vsebini zakona, ampak poglejte, trdno sem
               prepričan, da bi bilo veliko bolje, da bi se ta zakon preveril na referendumu, da v
               primeru, da pade, da si vzame Vlada čas. Eno leto ni dolgo obdobje, posebej če bi se
               ta socialni dialog obnovil, pa se poišče rešitve za tiste najbolj sporne stvari, ki v
               temu obstoječemu zakonu seveda tudi štrlijo ven. Saj za ta zakon ne moremo reči, da
               je v celoti slab, so določene rešitve, ki jih pozdravljamo, tudi sam osebno. Ampak
               tisto, kar je pa najbolj sporno, pa zagotovo ne sodi v njega. Prej je eden izmed
               koalicijskih poslancev, za katerega dvomim, da je kdaj poskusil delati na strehi, ko
               je komentiral, da je nek populizem predvsem s strani opozicije, da bo ta zakon sedaj
               nalagal, da bo delavec moral delati pri petinšestdesetih še na strehi, in je
               vehementno pokazal rešitev, da ni res, da bo pri enainšestdesetih lahko šel v pokoj.
               Rad bi ga videl tistega, ki bo pri enainšestdesetih letih delal še varno in uspešno
               na strehi. Zato takšen, lahko rečem cinizem, ne sodi sem.</p>
               <p>Potem tudi izraz, ki ga je tukaj prej omenila državna sekretarka, ukrepi aktivnega
               staranja. Zelo lep, posrečen izraz, ampak dajmo ga prevesti, kaj to pomeni. Da bomo v
               bistvu v starosti delali, to je aktivno staranje. Pomeni podaljšati dobo in namesto
               da bi zasluženo pokojnino uživali doma, bomo pač morali delati, to je tisto staranje.
               No, in kar se tiče še tistega stavka ali komentarja, da bodo pokojnine padale, če se
               ne bo ta zakon uveljavil. Bojim se, če bo ta vlada še naprej, ne, da bodo pokojnine
               padale, pokojnin ne bo več. Kajti gospodarstvo in vse tisto, kar zagotavlja neke
               prilive, žal vedno bolj peša. In tu se je treba vprašati, če bi bila tu res neka
               iskrenost, poštenost, bi vlada navezala na ta referendum tudi svojo zaupnico in
               predčasne volitve. Nekateri nimate za to razumevanja, a bi to bila najboljša in prava
               rešitev. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp84">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Andreja Črnak Meglič. Pripravi naj se Vito Rožej.</p>
            </sp>
            <sp xml:id="SDZ5-Izredna-38-2011-01-10.sp85">

               <speaker>DR. ANDREJA ČRNAK MEGLIČ:</speaker>

               <p>Hvala lepa, gospod podpredsednik.</p>
               <p>Kaj naj rečem? Po več kot letu in pol razprav o pokojninski zakonodaji, ko smo
               pretehtali veliko argumentov, lahko rečem, da je to morda peta faza v obravnavi tega
               zakona – faza, v kateri o tej temi še lahko govorimo poslanci. Kot sem rekla, ena
               izmed ključnih zadev, ki smo jih imeli v mislih, ko smo tehtali posamezne argumente,
               rešitve v členih in celoten zakon, je bila odgovornost. Odgovornost, ki sega daleč
               preko tega mandata, ki sega daleč preko sedanje generacije upokojencev ali pa tudi
               aktivne populacije. Gre preprosto za zakon, ki bo usodno zaznamoval našo sedanjost,
               pa tudi prihodnost. Tako pač je, ker demografske spremembe narekujejo določen trend
               razvoja in če jih negiramo in jim ne prisluhnemo, bodo usodno udarile na vzdržnost
               pokojninskega sistema in tudi na raven socialne varnosti, ki se zagotavlja
               upokojencem. Da ne govorim o vprašanju medgeneracijske solidarnosti, kajti če bremen
               ne porazdelimo enakomerno med generacije, se lahko to sprevrže v svoje nasprotje.</p>
               <p>Od tu naprej se odločamo, da povprašamo Ustavno sodišče, ali imamo v svoji hipotezi,
               da bo prišlo do protiustavnih posledic, če bo zakon zavrnjen na referendumu, prav ali
               ne. Izkoriščamo samo tisto možnost, ki nam jo dovoljuje zakonodaja, in sprašujemo.
               Verjamemo, da je Ustavno sodišče avtonomna institucija, ki smo jo v tej družbi, tako
               kot v drugih družbah, postavili zato, da se odloča o tako relevantnih vprašanjih.
               Nismo rekli, da smo stoodstotno prepričani v to, kar trdimo. Rekli smo, da verjamemo,
               da smo predložili dovolj dobre argumente. In če nam Ustavno sodišče ne bo pritrdilo,
               bo seveda referendum. Od referenduma ne bežimo in tudi v prihodnje se bomo trudili
               predstavljati argumente v prid temu zakonu.</p>
               <p>V fazi, ko je zakon prišel v Državni zbor, je Odbor za delo, pa tudi sama kot
               predsednica, vložil ogromno energije v to, da se išče konsenz. Kar eno tretjino
               amandmajev, ki so bili sprejeti, je oblikovala opozicija oziroma so bili pripravljeni
               tudi v sodelovanju s sindikati. Ampak, veste, na mojo sejo niso prihajali predsedniki
               sindikatov, na mojo sejo so prihajali strokovni sodelavci sindikatov, ki so, moram
               reči, odlično argumentirali svoja stališča. Že to vam lahko pove, koliko in kako so
               cenili socialni dialog predstavniki sindikatov. Ne nazadnje ste imeli priliko videti,
               kako je predlagatelj veta vehementno odšel po obrazložitvi svoje zahteve. Tako
               socialni dialog ne poteka. Socialni dialog, kot sem že rekla, je dialog dveh
               partnerjev, ki sta pripravljena na kompromisne rešitve. In veliko smo jih poiskali,
               nekatere tudi za ceno tega, da bo vzdržnost pokojninskega sistema manjša, kot smo
               prvotno načrtovali, toda spremembe v sistemih so vedno mogoče.</p>
               <p>Tisto, kar mene zelo zelo skrbi, je, da se neprestano v javnosti govori o negativnih
               posledicah tega pokojninskega sistema, pozablja pa se na to, da je reforma, ki je
               bila sprejeta leta 2000, prinesla zniževanje pokojnin sedanjih upokojencev. To je
               bila cena, ki so jo plačali za to, da se ni podaljševala delovna doba. In v prvem
               delu uveljavljanja tega zakona so pokojnine padle za 15 %, v času, ko je oblast
               prevzela prejšnja koalicija, je nemudoma prišlo do spremembe valorizacijskega
               količnika, kajti izkazalo se je, da niso bile pravilno ocenjene posledice pokojninske
               reforme. In tako je prav, ker pokojnine padajo in bodo padale še naprej. Ta
               pokojninska reforma pa prinaša ne samo stabilnost sistema, prinaša zaustavitev
               padanja pokojnin in – tisto, kar je zelo pomembno – še večji obseg solidarnosti kot
               do sedaj s tistimi, ki imajo najnižje dohodke. Kar trije decili žensk in en decil
               moških bo kot varovalko prejemalo najnižjo pokojninsko osnovo, kajti njihove plače,
               vemo, glavni izvor nizkih pokojnin so vendarle nizke plače, bi bil nižji, kot je
               najnižja pokojninska osnova. To se pravi, ta zakon prinaša tudi zelo veliko dobrih
               rešitev, ki se v javnosti ne pojavljajo. In poglejte, tako kot sem rekla že v svojem
               uvodu, od tu naprej poslanci predajamo razmislek najprej Ustavnemu sodišču, če pa bo
               referendum, vsem tistim, ki so poklicani za to, da se izrekajo na podlagi volilne
               pravice o tovrstnih vprašanjih. Želela bi si, da vsi skupaj krepko premislimo, ne
               samo z vidika svojih pravic in tega, kaj nas čaka če bo zakon uveljavljen ali ne,
               ampak z vidika odgovornosti do sebe, do upokojencev in do mlajše generacije. In to je
               veliko, veliko breme. Poglejte, mi smo to plačali z velikim padcem naše popularnosti.
               Populizem se zelo dobro obnese v današnji družbi. To ne pomeni, da mnogi predlogi, ki
               ste jih iznašali, niso pravilni in korektni in da je treba še marsikaj postoriti.
               Daleč od tega. Pa vendarle, to, kar sem vseskozi trdila, je, da ko vzporejamo
               rešitve, ki jih prinaša nova pokojninska zakonodaja, na eni strani, in predlogi, ki
               se iznašajo, ni uravnoteženo. In ukrepanje je nujno. In ne nazadnje, o tem, pa če nam
               je všeč ali ne, so se izrekli vrhunski strokovnjaki, strokovnjaki, ki poznajo
               pokojninske sisteme, in oni so pomagali pripravljati argumentacijo, zakaj so
               spremembe potrebne in v katero smer morajo iti. Nismo edini v Evropi, ki smo v te
               pokojninske spremembe šli. Smo med, bom rekla, zadnjimi in nikjer te spremembe niso
               bile sprejete z ovacijami. Sprejete so bile zato, ker so nujne zato, da se
               zagotavljajo stabilna starost in varne pokojnine. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp86">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Vito Rožej. Pripravi naj se Darja Lavtižar Bebler.</p>
            </sp>
            <sp xml:id="SDZ5-Izredna-38-2011-01-10.sp87">

               <speaker>VITO ROŽEJ:</speaker>

               <p>Hvala za besedo, predsedujoči. Spoštovane kolegice in kolegi, spoštovani gospod
               minister s sodelavko!</p>
               <p>Sicer je današnja debata namenjena temi, ki je bolj tema, ki se tiče naše
               ustavnosti, kot pa je tema, ki se tiče socialne situacije medgeneracijske
               solidarnosti v tej državi. Pa vendar vsi govorimo o obojem in ne zamerite, če bom
               tudi sam naredil tako. Razprava mnogokaterih predhodnikov, posebej sem bil pozoren na
               razprave kolega Baroviča, pa tudi zadnja kolega Grilla, me je prepričala v to, da
               očitno kljub temu, da smo poslanci in poslanke, mnogi med nami zelo različno, če že
               nočete, da uporabljam besedo napačno, razumemo, kaj je ustavnost in zaradi česar smo
               država in kaj je tisto, kar nas druži in zakaj smo sploh lahko tukaj, nas 90, ki smo
               izvoljeni po procedurah, ki jih naša zakonodaja predvideva. Kot sem rekel že v
               predstavitvi mnenja poslanske skupine, mi smo tukaj predstavniki ljudstva, Ustavno
               sodišče je predstavnik ljudstva, kolega Barovič je to sicer dobro ugotovil, da je
               tudi Ustavno sodišče predstavnik ljudstva in da piše sodbo v imenu ljudstva in pred
               tem je še povedal, da za Slovensko nacionalno stranko nad slovenskim narodom ni
               ničesar, predvidevam, razen modrega neba, in da nihče ne sme slovenskega naroda,
               ljudstva, kako je že rekel, ustaviti pri čemerkoli, bi že to ljudstvo rado naredilo.
               Jaz pa dodajam, da slovenska ustava jasno pravi, da je nekdo, ki to lahko naredi, in
               to je spet to isto slovensko ljudstvo samo. Ustava nam na natančen način določa, na
               kakšen način ljudstvo svojo suverenost lahko izraža in kdaj in na kakšen način. Jaz
               sicer zlahka verjamem kolegu Grillu, da bo njega težko kdo prepričal v to ali ono,
               kot rada povesta tudi kolega Pojbič in kolega Horvat velikokrat v svojih razpravah,
               "mene pač ne bo nihče prepričal". Seveda. Ampak dejstvo, da se to ne bo zgodilo, pa
               ne leži v tem, da ne bi bilo argumentov za tako prepričanje, ampak v tem, da se
               kolegi niso pripravljeni odpreti argumentom in spremeniti svojega mnenja, prisluhniti
               argumentom ali pa mogoče, to pa jaz zdaj ne vem, ker nisem strokovnjak za te zadeve,
               jih v resnici doumeti. Dajmo se tukaj pogovarjati o tistem, kar je res, ne o tistem,
               kar se vsakemu od nas posebej zdi, ker tudi vse naše odločitve, ki nastanejo kot
               posledica subjektivnih odločitev vsakega izmed nas, so na koncu objektivne zato, ker
               jih naredimo tukaj in takrat, ko je treba v tej dvorani na tistem mestu, kjer piše
               naše ime pritisniti "za", "proti" ali "vzdržan". Drugače so to vse naša subjektivna
               mnenja, ki ne veljajo nič, da tako rečem. Objektivizirajo se, postanejo mnenja tega
               ljudstva šele takrat, ko se to zgodi tako, kot se mora zgoditi. In tudi pred Ustavno
               sodišče ne pridejo kar katerekoli dileme o kateremkoli zakonu. Natančno so določeni
               tisti predlagatelji, ki lahko v takem in takem primeru to in to storijo. Marsikdo
               seveda lahko vpraša Ustavno sodišče o marsičem in ravno to se zadnje čase kaže kot
               nekaj, kar je omejevalno do Ustavnega sodišča, ker je zasuto z nekaterimi primeri, s
               katerimi se pravzaprav mu ni treba ukvarjati, se pa mora za enkrat še. Ne bi bilo pa
               za to državo, za izražanje politične volje tega naroda dobro, da se to v takšni meri
               dogaja. Jaz sem prepričan, da ta možnost, o kateri govorimo danes, sigurno ni ena od
               tistih, ki jo lahko štejemo kot zasipanje Ustavnega sodišča z, v navednicah, temi
               nepomembnimi zadevami. To je izredno pomembna zadeva. In da še enkrat ponovim,
               ljudstvo v podobi Ustavnega sodišča je tisto, ki lahko to isto ljudstvo omeji pri
               tem, da se o nečem izreče, ker se zna zgoditi, kot sem tudi navedel v mnenju
               poslanske skupine, da bi se to ljudstvo hote ali nehote izreklo v svojo škodo. In ne
               govorim o večini, ki bi se izrekla, ampak večina bi lahko sprejela odločitev, ki bi
               bila škodljiva, ki bi pomenila kršitev ustavnih in človekovih in še kakšnih pravic
               enega izmed nas, kogarkoli izmed nas. In to ljudstvo je pa v tem pomenu nedeljivo in
               da se ne da nad večino in manjšino razdeliti. Odločitve, ki so sprejete, ne smejo
               biti v škodo ustavnih pravic kateregakoli, kogarkoli izmed nas. Zato je primerjava
               ali pa mnenje o tem, da so bile kršitve krivic izbrisanim ustavne, porazno. Zame, da
               jo slišim od poslanca te demokratične države v 21. stoletju, je porazno. Ustava je ta
               družbena pogodba, zaradi katere sploh smo. Če tej pogodbi kaj manjka, jo seveda lahko
               spremenimo.. Ampak vsi členi te pogodbe so tisti, ki jih moramo spoštovati, če ne, te
               države ni. Ne da se kot v supermarketu vzeti tisto, kar nam paše. In točno to se je
               dogajalo pri mnogih razpravah. Citirale so se stvari iz določenih členov ustave, ki
               govorijo v prid temu, da je izrekanje ljudske volje na referendumu neomejljivo, da
               tako rečem, drugi so si pa vzeli čas in prebrali tisti isti člen do konca, ki govori
               na kakšen način in kako in kdaj in zakaj. Če pa pride do dilem, je Ustavno sodišče
               tisto, ki nam razlaga, kako in kaj, ne naša mnenja. Mnenje Ustavnega sodišča je
               merodajno, ker je to ljudstvo tako pogodbo sklenilo in omejilo konec koncev tudi naš
               mandat kot njegovih predstavnikov, na zakonodajno telo in še na nekaj drugih funkcij,
               ki jih imamo, in eno od njih tudi danes vršimo. Zato me takšna lumpenproletarska
               pojmovanja naše ustave pravzaprav strašijo. Če obenem slišim tudi z druge strani, da
               se pripravlja nova ustava, nova družbena pogodba, si mislim, da je to posebej čudno
               od tistih, ki so sodelovali pri pisanju te prve družbene pogodbe, poizkusili vse, kar
               je v tej družbeni pogodbi bilo mogoče, da bi prišli na oblast, še celo institut
               ustavne obtožbe predsednika, in ko to ni bilo mogoče, so se odločili, da zdaj bi pa
               drugo pogodbo. Ta država stoji in pade s to eno in isto pogodbo – z ustavo. Druge ne
               bo. Če jo kdo želi, jo bo moral iskati v drugi državi. Zelo nevarna so taka
               posploševanja in poenostavljanja tega, kar danes počnemo. Z vso odgovornostjo smo se
               poslanci koalicije odločili za to, da želimo preveriti to referendumsko pobudo na
               Ustavnem sodišču. Mislim, da je zelo neodgovorno poenostavljati in dajati vso besedo
               ulici, večjo, kot si jo ta ulica zasluži. Tudi država ne bi nastala, če bi se
               poslušala izključno in samo ulica. Še marsikaj drugega je bilo treba, kolikor se jaz
               lahko spomnim iz svojih najstniških let, postoriti za to, da je ta pogodba taka,
               kakršna je. In ta pogodba, ta ustava, ki jo sedaj imamo, je nastajala v trenutkih
               največje enotnosti, ne tega naroda, vseh državljanov in državljank te države. In v
               tistem trenutku, ko je nastajala, so se dajala temeljita zagotovila in obljube
               manjšinam, takšnim in drugačnim, tistim, ki so bili stalni prebivalci te države,
               tistim, ki niso bili stalni prebivalci te države. In ta obljuba se je potem
               prelomila. Mislim, da je ta pogodba mnogo boljša, kot bi lahko bila katerakoli druga
               pogodba in katerakoli druga ustava, ki bi nastala, recimo, v današnjem času, ko je
               razklanost, politična in še kakšna druga, med državljani in državljankami mnogo
               večja, kot je bila pred 20 leti. Zato bom samo rekel hvala lepa za kakršnokoli drugo
               pogodbo. Ta je odlična. Odlična je, samo treba jo je brati, treba jo je razumeti
               tako, kot jo razloži Ustavno sodišče, ker njihovo mnenje je merodajno. Zato bom
               seveda podprl ta sklep, o katerem danes razpravljamo.</p>
               <p>Vseeno pa bi bilo treba kakšno reč reči tudi o sami vsebini, ne samo o ustavnem
               okviru, v katerem počnemo, kar počnemo. Že predhodnica pred menoj je opozorila na
               nekatere nedoslednosti, ki so bile z veliko lahkoto rečene v razpravi, in tudi v
               mnenjih, da bi naš pokojninski sistem bil popolnoma vzdržen, če bi pobrali vse
               nepobrane prispevke in če bi bilo več ljudi zaposlenih in tako naprej. Gospod
               minister je na odboru jasno povedal, da če bi bila brezposelnost v Sloveniji takšna,
               kot je bila v najboljših letih, ko je segala malo čez 50 tisoč brezposelnih, in če bi
               pobrali vse prispevke, ki niso bili plačani in so se kumulativno nabrali v 10, 15
               letih veljavnosti dosedanje pokojninske zakonodaje, bi s tem lahko v letošnjem letu
               dobili, na oko, 300 milijonov evrov, kar je še zmeraj v primerjavi z milijardo 300,
               ki jo dajemo iz integralnega proračuna v pokojninsko blagajno, kaj? Pljunek v morje.
               Naslednje leto pa, ker bi teh kumulativnih zaostankov ne bilo več, bi bil ta znesek
               še manjši. Kdor to verjame in razlaga to tudi volivkam in volivcem, je velik
               lažnivec. Država je pač prevelika firma in vsi zaposleni, in pokojninska blagajna je
               prevelika firma, da bi se jo dalo s takimi rokohitrskimi ukrepi rešiti. Tukaj je
               potrebna temeljita pogodba. Predsednica matičnega odbora je jasno povedala, da je
               debata o tej pogodbi, o tem zakonu tekla dolgo, da je bila temeljita in preudarna.
               Zato je tudi končni rezultat dober. Ni res tako, kot je bilo slišati iz ust kolege
               Grimsa. Moral sem se smejati, ko je sam začel govoriti o dialogu, kar pri tako
               samovšečnem poslancu jaz še ni sem doživel, ampak prav, no, govoriti o zavajanju
               glede vojaščine in tako naprej. Če kje, se je tukaj vršil dialog, konkreten, dolg in
               zelo popustljiv do zdajšnjih upravičencev, če bo seveda zakon začel veljati. In prav
               je tako. Vsak je imel svoje razloge za to. Kdor jih je znal bolje utemeljiti, kdor je
               imel večjo podporo za to tudi v Državnem zboru, da si je pač lahko nekatere pravice
               izboril, ki pa so v primerjavi s celotno denarno maso, o kateri govorimo pri sistemu
               pokojnin, majhni.</p>
               <p>Tudi ni res, lahko poenostavljeno, če gledamo vsak iz osebne perspektive, rečemo, da
               so prispevki oziroma da bodo prispevki za pokojninsko zavarovanje rasli, da jih bomo
               plačevali dlje, pokojnine pa da bodo manjše, kar pa moramo narediti kot izvoljeni
               predstavniki ljudstva in pogledati tudi, kako to v globalu izgleda. Masa pokojnin je
               tista, ki raste, tudi če ima kdo mogoče občutek pri svoji pokojnini, da temu ni tako,
               da se njegova pokojnina manjša, masa prispevkov se pravzaprav več kot toliko ni mogla
               večati, zato ker je zaposlenost takšna, kot je, in še posebej zato, ker je
               demografska slika tega naroda takšna, kakršna je. Mislim, da bi bilo treba več
               odgovornosti, več državotvornosti pri odločanju o tako občutljivih temah in manj
               cenenega populizma in poenostavljanja.</p>
               <p>Da spomnim tudi jaz kolega Grilla, ni bila ta vlada in ta koalicija, kot je že tudi
               državna sekretarka pred kratkim povedala, tista, ki je omogočila Steklarski Novi, da
               ni plačevala prispevkov delavcev. Prejšnja vlada in prejšnja koalicija je to storila,
               ker je bila prek šolskega ministrstva lastnica tega podjetja. Kakšna je ta kratkost
               spomina, je zanimivo, zato je tudi najbrž težko kolega Grilla prepričati v karkoli.</p>
               <p>Eden od pred govorcev, mislim, da je bil kolega Cukjati, je komentiral tudi mnenje,
               ki sem ga v imenu poslanske skupine podal, rekoč, da sem problematiziral institut
               referenduma oziroma govoril o njegovi zlorabi. Referendum je legitimna pravica in
               seveda je v naši ustavi na častnem mestu. Kot sem rekel, je tudi naša država nastala
               zaradi referendumske odločitve. Je pa odgovornost teh, ki lahko referendum
               predlagajo, ki podžigajo to strast, velika in moram reči, da v določenih primerih
               njegovi predlagatelji te strasti, te iskrice niso sposobni krotiti. Bilo bi dobro
               temeljiteje premisliti, kdaj se nekdo poloti te ustavne možnosti, zato ker znajo biti
               posledice tistega, ki seje veter večje in zna žeti vihar, kot pravi pregovor. Jaz bi
               si želel, da bi bilo manj debat o sami vsebini zakona, da bi bilo več spoštovanja
               naše ustave in upam, da bo tudi spoštovanje do odločbe Ustavnega sodišča, kakršnakoli
               že bo. Kar se pa same teme tiče, sem seveda prepričan, da ni izčrpana in da se jo bom
               jaz v svojem življenju še večkrat moral dotakniti in da se bo ta zakonodaja
               spreminjala. Če bo do referenduma prišlo, bom z veseljem predstavil vse argumente
               vsem volilnim upravičencem, da se pokojninska reforma potrdi. Če se bo pa ta
               pokojninska reforma zavrnila, bo pa to jasen znak, vsaj meni, da moram biti
               pravzaprav vesel, da imajo moji otroci poleg slovenskega še kakšno drugo
               državljanstvo, ker kljub temu, da njihov oče sedi v parlamentu, mogoče ne bo mogel
               narediti zadosti, da bi jim zagotovil znosno prihodnost in bo moral kljub vsemu
               zaupati, da so predstavniki drugih ljudstev v drugih parlamentih modrejši.</p>
            </sp>
            <sp xml:id="SDZ5-Izredna-38-2011-01-10.sp88">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Darja Lavtižar Bebler. Pripravi naj se Miro Petek.</p>
            </sp>
            <sp xml:id="SDZ5-Izredna-38-2011-01-10.sp89">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik.</p>
               <p>Močno sem upala, da ne bo treba danes spet poslušati nekih populizmov, ki smo jih
               poslušali, kolegica Črnakova je preštela, doslej že štirikrat na plenarnih zasedanjih
               Državnega zbora. In seveda sem se obenem močno bala, da bom prav tega deležna danes
               tukaj. Človeka mine, da bi se sploh oglašal ob taki stvari, ampak mislim, da je treba
               ne nek način argumentirati to našo potezo, o kateri danes razpravljamo tukaj, se
               pravi, predočiti razloge, zakaj, čemu smo se odločili, da gremo z zahtevo pred
               Ustavno sodišče v zvezi z možnostjo izvedbe referenduma o uveljavitvi zakona o
               pokojninski reformi, če rečem na kratko.</p>
               <p>Osredotočila se bom samo na tiste stvari, na katere mislim, da moramo danes tukaj
               opozoriti in odgovoriti. Odgovoriti moramo po mojem na naslednja vprašanja. Prvič.
               Ali je sedanji pokojninski sistem vzdržen vsaj za neko srednjeročno obdobje? Po našem
               mnenju ni. Drugič. Ali obstoji resno tveganje, da z nadaljevanjem sedanjega
               pokojninskega sistema ne bo mogoče spoštovati in uveljaviti načel naše ustavne
               ureditve, ki zagotavlja socialno in pravno državo in skladno s tem vzdržno socialno
               varnost, vključno s pravico do pokojnine? Naš odgovor je: da, obstoji resno tveganje.
               Tretjič. Ali je neizpodbitno dejstvo, da se naša populacija vse bolj stara, da lahko
               z veliko gotovostjo pričakujemo, da bo sčasoma vse več uživalcev pokojnine in vse
               manj tistih, ki bodo lahko in morali prispevati k polnjenju pokojninske blagajne? Naš
               odgovor je: da. Četrtič. Kaj moremo in moramo kot odgovorni zakonodajalec še storiti
               v takih razmerah? Naša dolžnost je, da naredimo še en korak, to je zadnji korak, da
               povprašamo Ustavno sodišče, ali meni enako kot mi, tisti, ki smo ta zakon podprli in
               sprejeli, da je torej sprememba pokojninskega sistema nujna in uveljavitev novega
               zakona nujna, da bi zagotovili spoštovanje temeljev naše ustavne ureditve. Pri tem pa
               je treba tudi upoštevati, da bi glede na zakonske roke, tudi v primeru, ko bi pozneje
               novonastale razmere terjale hitre spremembe pokojninskega sistema, do teh sprememb ne
               mogli dejansko priti v manj kot dveh letih, in še to v idealnih razmerah. Že zato bi
               bila lahko zavrnitev na referendumu zelo tvegana za bodoči položaj vse upokojenske
               populacije. Samo za to gre. In jaz si seveda nikakor ne drznem in si ne dovolim
               kakorkoli reči, kar je bilo danes tukaj rečeno s strani opozicijskega poslanca
               gospoda Grilla, da on že ve, kako bo to Ustavno sodišče odločilo, da on že ve, kako
               bi Ustavno sodišče odločilo tudi v primeru, če bi se z enako zahtevo Državni zbor
               obrnil na Ustavno sodišče v primeru pravkar izpeljanega referenduma o Zakonu o RTV
               Slovenija. Dragi kolegi, jaz nič ne vem, kako se bo Ustavno sodišče odločilo, in sem
               prepričana, da nihče od nas ne ve in ne more vedeti. Kakor se bo pa odločilo, pa v
               smislu pravne države, načel pravne države, je gotovo dejstvo, da bo treba njihovo
               odločitev spoštovati. In za to pri pravni državi gre. Zato je nesprejemljivo, ko
               nekateri na tak način, kot je bilo danes tukaj slišati, degradirajo Ustavno sodišče
               Republike Slovenije, degradirajo avtonomnost, neodvisnost in strokovnost ustavnih
               sodnikov in sodišč kar počez. Mislim, da si tega res ne bi smeli zakonodajalci
               oziroma poslanci in poslanke privoščiti, zato tudi ni čudno, da imamo nekateri tako
               majhen ugled med našimi državljani in državljankami. Samo mi smo tisti, ki lahko ta
               ugled popravimo in izboljšamo. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp90">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miro Petek, pripravi naj se Zmago Jelinčič Plemeniti.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp91">

               <speaker>MIRO PETEK:</speaker>

               <p>Hvala za besedo.</p>
               <p>Pred kakšnim letom dni je znani slovenski odvetnik Stojan Zdolšek, mislim, da je
               bilo na Odmevih na nacionalni televiziji, dejal, da uveljavljate pravo Rdečih Kmerov,
               ne spomnim se natančno, za kateri zakon je šlo, toda takšna je bila njegova dikcija.
               Seveda je mislil na značaj Rdečih Kmerov, na samovoljo, diktat, v bistvu na pravo
               brez prava. In na nek način bi lahko rekli, da so sledi tega prava tudi v tem zakonu,
               vsaj glede na to, kar lahko poslušamo s strani socialnih partnerjev, ki trdijo, da
               dialoga ni bilo. Vi trdite, da je dialog bil. Potemtakem je bil dialog gluhih. Jaz
               enako verjamem tudi gospodu Semoliču, ki prihaja nekje z vaše strani, kot pa vam,
               Vladi Republike Slovenije, ki trdi, da se je s socialnimi partnerji pogovarjala in
               dogovarjala leto dni in več.</p>
               <p>Tudi sam se strinjam, da je zahteva za presojo pred Ustavnim sodiščem povsem
               legitimna. Tu seveda ni nobenega vprašanja. Vprašanje pa je, če je ta zahteva
               upravičena. Vi trdite, da je upravičena, jaz trdim, da ta zahteva ni upravičena. In
               če lahko preglasite opozicijo v tem Državnem zboru, dobili ste volitve in lahko
               opozicijo prav legitimno preglasite, ni dobro, da na tak način preglasite ljudstvo,
               da se izognete referendumu. Referendumu pa se hočete izogniti, če ne, potem te pobude
               danes ne bi obravnavali. Takšen poskus blokade, takšen poskus izogibanja referendumu
               je blokada demokracije. Nekateri v tej državi, pa ne iz naših vrst, strokovnjaki,
               recimo neodvisni strokovnjaki, sociologi trdijo, da tonemo v nekakšno poldiktaturo.
               Zanima me, zakaj se izogibate referendumu, če trdite, da je ta zakon dober, da je ta
               pokojninska reforma dobra. Če ste pred dvema letoma elegantno dobili volitve, boste
               tudi ta referendum z večino dobili, o tem sem seveda povsem prepričan.</p>
               <p>Danes je bilo tukaj že večkrat poudarjeno tudi z naše, vaše strani, da je
               pokojninska reforma absolutno potrebna. Razlikujemo se pa v tem, kakšna pokojninska
               reforma in seveda kdaj. Res pa je, da oba referenduma, referendum o malem delu in
               referendum o pokojninski reformi, lahko na nek način pokažeta, da bo počasi v tej
               državi državljanom dovolj apatije in da se bo ljudstvo počasi zavedalo in zavedlo,
               kam plovemo. Po moji oceni bi bilo bolj normalno, da bi bilo slovensko ljudstvo
               tisto, ki bi dalo v ustavno presojo ta zakon, ne pa, da je obratno, da se želi
               koalicija s pomočjo Ustavnega sodišča izogniti referendumu in na ta način uveljaviti
               ta zakon. To je nekakšna legitimna zloraba oblasti.</p>
               <p>Ustavno sodišče je zasuto z najrazličnejšimi zadevami, popravlja tudi napake, ki jih
               naredimo tukaj z raznimi zakoni in je tega zelo veliko. V večini primerov smo mi,
               Državni zbor, zakonodajalec, tista tožena stranka. Sedaj pa imamo obraten primer,
               parlamentarna večina, koalicija, pošilja na Ustavno sodišče slovensko ljudstvo, ki
               hoče na referendumu preveriti nek zakon. To seveda ni dobro, ker očitno slovenskemu
               ljudstvu ne zaupate, in to je nedemokratično postopanje. Seveda pa je seme tega zla,
               dovolite mi, da rečem, v tej vladi. Imam opravka z vlado, rekel bom nezdravo vlado,
               vlado, ki je alergična sama nase. Predvsem se ukvarja sama s seboj, ima pri sebi
               neurejene probleme, neurejene koalicijske razmere in se zaradi tega ne more lotevati
               bistvenih problemov, ki so pomembni za to državo. Hvala.</p>
            </sp>
            <sp xml:id="SDZ5-Izredna-38-2011-01-10.sp92">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti. (Ga ni.) Besedo ima Ljubo Germič, pripravi naj
               se Vili Rezman.</p>
            </sp>
            <sp xml:id="SDZ5-Izredna-38-2011-01-10.sp93">

               <speaker>LJUBO GERMIČ:</speaker>

               <p>Hvala za besedo, gospod predsednik, gospod minister s sodelavko lep pozdrav, kolegice
               in kolegi.</p>
               <p>Ko danes govorimo o tem, ali naj sprejmemo sklep o tem, da naj Ustavno sodišče
               presodi o tem, ali bi zadržanje pokojninske reforme, torej Zakon o pokojninskem in
               invalidskem zavarovanju povzročil določene neustavne posledice, se mi zdi zelo
               pomembno ta sklep postaviti v okvir dogodkov, ki so pripeljali do tega zakona.
               Sprememba zakona, ki je bila sprejeta leta 1999 in začela veljati z letom 2000, je
               pokazala dve neizpodbitni dejstvi. Prvič, da se je po desetih letih, ko je ta zakon
               veljal in tudi glede na druge razmere pokazalo, da je ogrožena javnofinančna
               stabilnost te blagajne. In drugič, druga posledica je bila ta, ker se v tistem času
               ni sprejela odločitev, ki bi bistveno podaljšala starost pri upokojitvi, dogajalo to,
               da so začele pokojnine padati, in to pri ljudeh, ki so si za zasluženo delo na
               podlagi prispevkov to pokojnino zaslužili in so bili postavljeni v položaj, kjer je
               bil ogrožen njihov socialni status. Jaz bi vas tukaj opozoril, ko smo mi v prejšnjem
               mandatu torej govorili o zakonu o socialnih transferih posameznikom in gospodinjstev.
               Ko smo sprejeli ta zakon, se je zelo hitro pokazalo, da smo prizadeli zelo
               občutljive, ranljive skupine in smo potem še v času vašega mandata morali sprejeti
               zakon o tako imenovanem draginjskem dodatku, kjer smo korigirali neko odločitev, ki
               se je takrat vehementno zagovarjala, hkrati pa se je v praksi pokazala kot zelo
               slaba. In danes, ko smo se odločali o tem, na kakšen način reševati stisko teh ljudi,
               in ta stiska bi naraščala, če ne bi naredili nekih korekcij, smo imeli na mizi
               možnost, ali bomo prispevali k reševanju teh problemov z interventnimi zakoni, kar je
               trenutno reševanje tega problema, ali pa sistemsko uredimo to vprašanje s sprejetjem
               nove pokojninske zakonodaje, ki je tukaj že dvakrat v Državnem zboru bila potrjena.
               In ko je prihajalo do te odločitve in ko smo razpravljali o teh rešitvah, moram, vsaj
               kolikor sem jaz razumel, sprejeti zaključek, da tudi v največji opozicijski stranki
               Slovenski demokratski stranki ni bilo toliko nasprotovanja, pravzaprav razumevanje za
               to, da naj pride do dviga starosti pri upokojitvi. In tudi danes tukaj nisem slišal
               argumentov, kjer bi tukaj bila to ena temeljnih točk očitkov temu zakonu. Demografske
               značilnosti so namreč neizpodbitne. Prihajajoče generacije, ki se bodo upokojevale,
               so bile najštevilčnejše v času po drugi svetovni vojni. So pa danes generacije, ki so
               tudi bile rojene v preteklih letih, pokazale, da so se pravzaprav števila rojstev
               razpolovila. In če pogledamo, danes je bilo večkrat tudi poudarjeno stališče, da je
               pokojninska blagajna dolgoročna, potem se danes ve, kakšne bodo posledice čez 5, 10,
               15 in 20 let. In če želimo preprečiti ogroženost javnih financ, danes so tukaj
               številke bile neizprosno zopet na mizi, če v ta kontekst postavimo tudi še
               demografske značilnosti, je v tem kontekstu vlada, ki je v določenem trenutku na
               oblasti, dolžna spoštovati ustavno obvezo, ki je napisana v 50. členu, da ima vsak
               državljan, državljanka Republike Slovenije pravico do socialne varnosti in da je
               vsakokratna vlada odgovorna za to, da ureja obvezno pokojninsko zavarovanje. Na
               podlagi vseh dejstev je prišlo do odločitev in sprejetja tega pokojninskega zakona.
               In zelo pomembno načelo, ki ga ta zakon uveljavlja, je medgeneracijska solidarnost.
               Ta medgeneracijska solidarnost po svoje ni dana sama po sebi, ampak jo je treba
               gojiti iz generacije v generacijo, kajti zelo hitro se lahko poruši. In verjeti v
               stabilnost te pokojninske blagajne je eno izmed zelo pomembnih sporočil, ki jih danes
               damo vsem generacijam, tistim, ki vstopajo v trg dela, tistim, ki so na trgu dela in
               tistim, ki uživajo zaslužene pokojnine, kajti medsebojna povezanost omogoča
               stabilnost te blagajne in socialno varnost v starosti. Prekinitev katerega od teh
               členov pomeni nevarnost, da socialne varnosti v starosti ne bomo zagotovili. In danes
               tukaj s tem sklepom ne počnemo nič drugega ali uresničujemo s sprejetjem tega zakona
               z ustavo določeno obveznost, da skrbimo za socialno varnost. Me pa zelo skrbi, ko
               danes tukaj zelo lahkotno govorimo o tem, da se ustvarjajo razmere za manipulacijo
               Ustavnega sodišča. Ko sedimo na različnih odborih, se postavlja pod vprašaj delo
               recimo državne revizijske komisije. V prejšnjem mandatu smo bili priča, kako
               odločitev Računskega sodišča ni štela za vlado, ki je bila takrat na oblasti. In če
               je danes tukaj sporočilo javnosti, da danes večina, ki bo odločala o tem, verjamem
               pozitivno, ne počne drugega kot manipulira z Ustavnim sodiščem, potem velja
               zaskrbljenost vseh državljank in državljanov, ali obstaja v tej državi pravna država.
               Danes brez argumentov postavljamo to pravno državo pod vprašaj. Za mene je to velika
               škoda, velika nevarnost, kajti verjeti v odločitev tistih inštitucij, ki so merodajne
               in pristojne za takšne odločitve, tudi če se z določeno odločitvijo ne strinjamo, jih
               je treba spoštovati. Postavljati vse pod dvom, pomeni, da postavljamo pod dvom, ali
               je Slovenija pravna in socialna država.</p>
               <p>Jaz nimam nobenih težav, če bo ta zakon prišel po odločitvi Ustavnega sodišča, ki mu
               pripisujem popolno avtonomnost in kredibilnost, v odločanje na referendumu. Kajti
               odločali bomo o tem, na kakšen način si želimo zagotoviti stabilnost in socialno
               varnost pokojninske blagajne. Takrat bo priložnost, da bomo govorili z argumenti.
               Danes ne verjamem, da si največja opozicijska stranka ne želi rešitve tega problema.
               Ne verjamem, kajti ta problem je neizpodbiten, številke govorijo jasno in glasno. In
               želimo si zadovoljnih državljank in državljanov v vseh generacijah, ki bodo verjele v
               pokojninski sistem in pokojninsko blagajno. Zato se mi zdi zelo pomembno, da tudi
               danes, ko govorimo o institucijah, in govorimo o verodostojnosti in kredibilnosti
               Ustavnega sodišča, da o tem ne govorimo na način, da jemljemo to kredibilnost. Z zelo
               veliko lahkoto govorimo o tem, kako so odločitve Ustavnega sodišča politično
               delegirane. To se mi zdi zelo nevarno za slovensko državo in si tega nikakor ne
               želim. Strinjam se pa z vsemi tistimi, ki govorijo, da pokojninska blagajna in
               stabilnost ukrepov ter njihovo uresničevanje ni edino, kar je treba v Sloveniji
               postoriti. Kakovost delovnih mest, izboljšanje kakovosti, bolje plačana delovna
               mesta, večje stopnje zaposljivosti, ukrepi na gospodarskem področju so prav gotovo
               tisti, ko govorimo o tem, da naj bo Slovenija družba znanja, so tisti ukrepi, ki pri
               tem manjkajo. Se opravičujem, kolegi iz opozicije, če vam je to smešno. Ampak zelo
               hitro so minila štiri leta vašega mandata, ko se je potem pokazalo, da je marsikatero
               področje bilo urejeno tako, da se cena plačuje še danes in se bo plačevala tudi v
               prihodnje. Odgovornost vseh danes tukaj je, ne samo opozicijskih in koalicijskih
               poslancev, da zgradimo takšen sistem, ki bo zagotavljal, da smo pravna in socialna
               država. Odgovornost opozicije tu ni nič manjša. Seveda bi bilo odločitve o teh
               vprašanjih korektno sprejeti s čim večjim konsenzom. Veliko rešitev, ki so bile
               sprejete v času obravnav, je prihajalo tudi z vaše strani. Toliko v argument tistim,
               ki pravite, da dialoga ni bilo. Dialog je bil, vrsta rešitev v zakonu je drugačnih,
               kot je bil prvotni predlog, in na to nas opozarjajo tudi tisti, ki neodvisno od zunaj
               spremljajo učinkovitost te pokojninske reforme. Opozarjajo nas, da je učinkovitost
               bistveno zmanjšana in je bistveno krajši rok trajanja, kot je bil v začetku
               napovedan. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp94">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vili Rezman. Pripravi naj se mag. Andrej Vizjak.</p>
            </sp>
            <sp xml:id="SDZ5-Izredna-38-2011-01-10.sp95">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Danes sem že napovedal, da nameravam podpreti to zahtevo, da Ustavno sodišče odloči
               o tem, ali že nastajajo oziroma ali bi lahko nastale nove protiustavne posledice.
               Zame sploh ni nobenega dvoma o tem, ali smemo to zastaviti in ali je prav, da takšno
               zahtevo postavimo. Je pa izredno zanimivo vprašanje zame oziroma pričakovanje, kakšen
               bo odgovor Ustavnega sodišča. Sam tudi sodim med tiste, ki niso prepričani, da vedo,
               kako se bo Ustavno sodišče odločilo, in ne želim nekritično pritegniti temu
               vprašanju, ki je zastavljeno, zato bom, tako kot sem na odboru, poskušal še enkrat
               povedati nekatere svoje dvome ali pomisleke v zvezi s tem.</p>
               <p>Najprej o tem, da protiustavne posledice že nastajajo zaradi odložitve uveljavitve
               tega zakona. Vsi vemo, danes je bilo nekajkrat povedano, da je bila prva odločba o
               tem v letu 2006 spisana in da bi z ozirom na rok, ki ga je Ustavno sodišče postavilo,
               moralo že zdavnaj biti odpravljeno to neskladje z ustavo. To se pravi, da po logičnem
               sklepanju sam zakon o pokojninskem in invalidskem zavarovanju, dva, ki je nastal
               nekaj let kasneje, nima neposredne, zlasti ne vzročne zveze s tem, ampak ugotavlja
               neke posledice, ki itak nastajajo. Jih pa ne odpravlja, če ne bo uveljavljen. Če,
               recimo, tega zakona ne bi bilo, bi bilo treba te neustavne oziroma z ustavo neskladne
               določbe vseeno odpraviti. To ponovno govori o tem, da gre samo za to, da ni bilo
               dovolj aktivnosti, ni bilo dovolj volje, da bi se to odpravilo že zdavnaj prej,
               preden se je začela pripravljati ta reforma, ki jo ZPIZ-2 simbolizira. Menim torej,
               da je ta kavzalna vez med protiustavnimi posledicami in ZPIZ-2, kakor je v vprašanju
               oziroma v zahtevi definirana, ne dovolj natančna. To pa omenjam predvsem zavoljo
               tega, ker je Ustavno sodišče samo zahtevalo, da so vprašanja popolno in jasno
               obrazložena.</p>
               <p>Drug problem, ki nastaja tukaj, pa je, ali bi torej lahko nastale nove protiustavne
               posledice. Jaz se strinjam s tem, da ta možnost obstaja, da se pojavijo nove
               protiustavne posledice, vendar zoper ne zgolj zavoljo tega, kar se je že doslej
               dogodilo, ampak bi nastale te protiustavne posledice v določenih pogojih. Jaz bom
               samo dva ali tri pogoje naštel. Vprašanje je torej, kdaj bo dovolj kumulativnih
               vzrokov, da bo Ustavno sodišče odločilo, da je dovolj protiustavnih posledic, da se
               bo o tem tudi odločilo, ali bo to kar takoj ali bo to čez leto ali dve ali bo to kdaj
               kasneje. Torej to, kar bo v naslednjih mesecih, zagotovo še ni to, kar bi smeli
               ocenjevati kot protiustavno. Da pa ta možnost protiustavnosti obstoja, pa je treba
               ugotoviti, in to bo tisto, kar bo za nas verjetno zelo zanimivo, kar bo moralo
               ugotoviti Ustavno sodišče, torej kdaj je dovolj kumulativnih razlogov, da bo ocenilo
               to kot protiustavno.</p>
               <p>Drugič me zanima, pod kakšnimi pogoji bi to nastalo. Če bi se enostavno perpetuirali
               sedanji procesi, bi se to v določenem času dalo izračunati, kdaj se nam kaj sesuje.
               Vendar zagotovo ne bo tako, da bi se nič ne spreminjalo. Imamo celo vrsto možnosti
               tudi drugače ukrepati, v drugačnih časovnih sosledjih, v drugačni konotaciji, z
               nekaterimi drugimi ukrepi omiliti morebiti nekatere, za katere danes vemo, da bi se
               zgodili, če se ne bi mi nič drugače odločali. In je zopet vprašanje, kako bo Ustavno
               sodišče odločilo, pod kakšnimi pogoji se bo kumuliralo dovolj razlogov, da bi lahko
               posledice ocenili kot neustavne. Naj naštejem samo nekaj pogojev, ki bi lahko to
               precej spremenili. Če bi mi sprejeli recimo ustrezne ukrepe za hitrejšo gospodarsko
               rast, bi to zagotovo vplivalo na javne finance in s tem tudi na ZPIZ, na blagajno. Če
               bi mi pravočasno in dovolj korenito sprejeli reformo državne uprave, bi tudi to
               vplivalo na posledice in bi se pojavil ta pokojninski problem v drugačni luči. Če bi
               mi uspeli preprečiti plačilno nedisciplino, če bi uspeli, kar se sicer že pripravlja,
               omejiti delo na črno in sivo ekonomijo, bi to zopet vse imelo posledice na javne
               finance in bi lahko nekatere težave blažilo. Ker je cela vrsta možnih ukrepov, tudi
               drugačnih, razen tega, ki ga imamo zdaj pred seboj, bo res zanimivo videti, ali se bo
               Ustavno sodišče odločilo, da že nastajajo neke protiustavne posledice in s to
               možnostjo že takoj v letošnjem letu dan razlog, da oceni to kot protiustavno.</p>
            </sp>
            <sp xml:id="SDZ5-Izredna-38-2011-01-10.sp96">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Andrej Vizjak, pripravi naj se Dušan Kumer. Prosim.</p>
            </sp>
            <sp xml:id="SDZ5-Izredna-38-2011-01-10.sp97">

               <speaker>MAG. ANDREJ VIZJAK:</speaker>

               <p>Spoštovani predsednik, kolegice in kolegi!</p>
               <p>Jaz sem prepričan, da marsikateri zakon, ki ga je sprejela ta vlada, vsaj do tolike
               mere uvaja protiustavne posledice v smislu stabilnosti javnih financ kot ta zakon, ki
               bo očitno deležen ustavne presoja. Če pogledamo v proračun, če pogledamo druge
               zakone, ki ustvarjajo ogromen primanjkljaj in pospešeno zadolžujejo to državo, prav
               tako destabilizirajo na dolgi rok javne finance te države in majajo temelje neke
               stabilnosti bodočega razvoja. V celoti se strinjam s sogovornikom, da je ta zakon
               bistveno premalo za stabilnost pokojninskega sistema, da je lahko ta zakon samo eden
               izmed pomembnih delov pokojninske reforme, nikakor pa ta zakon ni zadosti in ni
               pokojninska reforma, ta zakon je samo sprememba pokojninskega in invalidskega
               zavarovanja, ki uvaja določene, drugačne rešitve, nekoliko bolj restriktivne, seveda
               pa to nikoli ne bo mogla biti zadostna rešitev za težave, s katerimi se sooča
               Slovenija danes in s katerimi se posledično sooča tudi pokojninska blagajna. Pomemben
               odgovor, pomemben del rešitve bi bili seveda učinkovitejši ukrepi za gospodarsko
               aktivnost, posledično – delovna mesta in posledično več plačnikov v pokojninsko
               blagajno. Dobršni del ukrepov bi moral biti usmerjen tudi v nadgradnjo kakovosti
               delovnih mest; torej, za delovna mesta z več dodane vrednosti, torej, posledično z
               višjim plačami in posledično z višjimi prispevki. Manjkajo tudi številni drugi
               ukrepi, kot je na primer davčno spodbujanje vseh ostali alternativnih oblik
               pokojninskega zavarovanja, ki ne temeljijo na medgeneracijski solidarnosti, ampak na
               osebnih pokojninskih računih in posledično tudi na nekem učinkovitejšem varčevanju, s
               katerim pa bi si za tekoče namene lahko država zagotovila finančni izravnalni vir.
               Končno manjkajo ne nazadnje tudi ukrepi za umik države iz gospodarstva. Ljudje, ki so
               danes prejemniki pokojnin ali ki bodo v kratkem soustvarjali to premoženje, s katerim
               država izredno neučinkovito gospodari. Prav je, da bi kupnina od teh podjetij, kjer
               država mesari in mešetari, namenila raje za poplačilo obveznosti in minusa, ki ga
               ustvarja pokojninska blagajna.</p>
               <p>Pričakoval sem, spoštovani minister in spoštovani koalicijski poslanci, da se boste
               odgovorneje lotili pokojninske reforme. Pokojninska reforma je potrebna, ne moremo
               bežati pred demografskimi trendi. Razmišljanje o njej in ne nazadnje načrtovanje te
               pokojninske reforme je pospešila tudi gospodarska kriza. V mandatu prejšnje vlade, ko
               smo imeli na koncu vsega 60 tisoč brezposelnih, ko je bilo bistveno manj odhodkov iz
               državnega proračuna za raznorazne socialne transfere, ker je pravzaprav delovnih mest
               in dela bilo dovolj in je bil večji problem, kako motivirate brezposelne, da
               poprimejo za delo, je ta problem izgledal bistveno manjši in je tudi bil. Seveda, če
               bi takrat očistili pokojninsko blagajno vseh stvari, izdatkov, ki nimajo nobene zveze
               z zavarovanjem, vseh tako imenovanih socialnih transferjev in vseh ostalih
               obremenitev, ki si jih je država izmislila, zato da pomaga določenim slojem ljudi,
               nimajo pa nobene zveze z vplačili v zavarovanje, bi se zelo približali tudi
               uravnoteženju te blagajne.</p>
               <p>Vsekakor je nekaj ukrepov ministrstva, teh parcialnih ukrepov, ki jih seveda danes
               vsi bolj ali manj napadajo, usmerjenih v pravo smer in imajo prave rešitve. Vendar je
               bila želja Ministrstva za delo oziroma tudi Vlade prevelika, želela je samo s tem
               zakonom na račun upokojencev in na račun bodočih upokojencev pravzaprav konsolidirati
               pokojninsko blagajno, tega pa se, spoštovani, ne da. Tudi ko spremljamo izjave
               poznavalcev in odgovornih, pravijo, da bo tudi taka reforma vzdržala kvečjemu 10, v
               najboljšem primeru 15 let. Jaz še v to dvomim. Kajti, ne da se stiskati upokojencev,
               ne da se stikati zaposlenih, da se rešijo vsi ti nakopičeni problemi, ki jih generira
               ne nazadnje tudi armada tistih, ki ne dela in prejema določene transfere od države.</p>
               <p>Zato, spoštovani, menim, da je najslabše za reševanje pokojninskega sistema sprejem
               in uveljavitev tega zakona. Zakaj? Ker bo zameglila ambicijo te vlade, da se loti na
               širši način reševanja tega problema, kot sem omenil. Kajti, le paket ukrepov, s
               katerimi na eni strani spodbujamo gospodarsko aktivnost, spodbujamo ljudi k delu in
               jim omogočamo delo. Po drugi strani pa dejansko tudi destimulacija predčasnih
               upokojitev. Mimogrede, menim, da je 40 let delovne dobe in 38 let delovne dobe v
               Sloveniji dovolj za dostojno penzijo. Destimulirati je treba predčasne upokojitve in
               nagrajevati, seveda z bonusi, delo tudi preko tega obdobja.</p>
               <p>Lahko bi naštel tudi nekatere druge pozitivne učinke te predlagane reforme, vendar
               menim, da bi uveljavitev samo teh ukrepov morebiti pospravila to temo z mize v
               mandatu te vlade in bi naredili še večjo krivico reševanju tega problema. Ta problem
               stabilnosti pokojninske blagajne in tudi državne blagajne se ne bo rešil, spoštovani,
               brez novih delovnih mest in brez kvalitetnejših delovnih mest. Naša gospodarska
               aktivnost, gospodarska rast je v letu 2010 v glavnem temeljila na izvozu. Domača
               potrošnja, domače investicije so v celoti zastale. Kajti, domačo klimo regulira in
               uravnava Vlada z investicijami in s spodbudami k naložbam. To se žal ni zgodilo. Tudi
               takšne banalne stvari se niso zgodile, na podlagi katerih bo nastala škoda, ker se
               niso zgodile. Tipičen primer je investicija v infrastrukturo ob izgradnji
               hidroelektrarn na spodnji Savi, kjer bo infrastrukturni del kot del hidroelektrarne
               zastal za več kot pol leta, energetski del bo izgrajen in voda bo tekla mimo
               elektrarne, ker je pač bila birokratska zapletena procedura na Ministrstvu za okolje
               in prostor ob menjavi, ali pa še ob prejšnjem ministru.</p>
               <p>Želim samo to sporočiti, da je tudi sedanje sklicevanje, sem slišal od nekaterih
               poslancev, na opozicijo in celo rotenje, češ, ali se ne zavedate, da je to tako
               nujno, nekoliko odveč in prepozno. Kdo je predlagal sedanji koaliciji partnerstvo 2 +
               10? Slovenska demokratska stranka. Zakaj? Ker se je takrat na začetku mandata
               zavedala izzivov, ki jih prinaša ta mandat. Prvič, izzivov, povezanih z reševanjem
               gospodarske krize, in drugič, izzivov strukturne narave, ki so pred to državo.</p>
               <p>Ena izmed strukturnih močnih vprašanj je pokojninska reforma. Po našem mnenju ste se
               jo lotili preozko. Sedaj ob izredno nizki podpori tej vladi je pravzaprav celo
               neodgovorno, da še kar koli predlagate, kajti naredili boste s tem več škode kot
               koristi. Zakaj? Zaradi tega, ker vam bo vse padlo zaradi nepodpore vam. Ljudje vam ne
               zaupajo več. Tisti, kateremu ljudje ne zaupajo, je bolje, da se umakne, kot pa da še
               motovili in potiska to državo vse globlje in globlje. Vem, da se s tem vi ne
               strinjate, samo takšna so dejstva. Tudi številke, s katerimi sedaj vidimo, koliko je
               že podprlo referendum o malem delu in o pokojninski reformi, kažejo na to. Verjetno
               minister pozna številke. To bo tudi sporočilo Ustavnemu sodišču zelo zanimivo.</p>
               <p>Spoštovani, menim, da bi bilo najbolje, da ljudje zavrnejo to reformo in da se ta
               koalicija ne skriva za Ustavnim sodiščem in išče tu nek izhod v sili.</p>
            </sp>
            <sp xml:id="SDZ5-Izredna-38-2011-01-10.sp98">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil minister dr. Ivan Svetlik.</p>
            </sp>
            <sp xml:id="SDZ5-Izredna-38-2011-01-10.sp99">

               <speaker>DR. IVAN SVETLIK:</speaker>

               <p>Hvala lepa, spoštovani gospod predsednik. Poslanke in poslanci!</p>
               <p>Če dovolite, bi najprej rekel tole, celoten čas je priprava tega zakona potekala v
               skladu s pravili, ki jih določajo zakoni, in celotna procedura je bila tako
               izpeljana. Zahteva za presojo tega, ali naj se odloča o tem zakonu tudi na
               referendumu na Ustavnem sodišču, je seveda tudi del legalne procedure. Tukaj ne
               odstopamo v ničemer od tega, kar naša zakonodaja daje in kar je normalen del tega
               postopka. Mi si tega nismo želeli, ampak tukaj smo v stanju, ko lahko in moramo tak
               korak tudi narediti.</p>
               <p>Pri zahtevi za presojo, ali je referendum primerna oblika odločanja, je glavni
               argument to, da je stanje težko, da postaja nevzdržno in da bo vse težje, če zakona
               ne uveljavimo. Prišlo bo do težav z izplačevanjem pokojnin, do nadaljnjega padanja
               pokojnin in tudi do ogrožanja drugih socialnih pravic, ki jih ustava zagotavlja
               državljanom Republike Slovenije. Morda se komu zdi, in ko poslušam to razpravo imam
               ta vtis, da je stanje na področju javnih financ in pokojninske blagajne dobro.
               Mislim, da del tega vtisa izhaja iz ukrepov, ki jih je doslej Vlada sprejela,
               zahvaljujoč ukrepom na področju socialne politike in socialne varnosti, ki se sicer
               ne opazijo, so pa bili sprejeti, v nasprotnem primeru bi seveda lahko te težave že
               poprej pojavile. Del razlage, zakaj se to zdi, je mogoče pripisati tudi temu, da smo
               za socialne transfere in tudi za to, da se pokojnine normalno izplačujejo, morali
               doslej najemati posojila. Če parafraziram to, kar je kolega minister Križanič rekel,
               bi rekel naslednje. Rekel je, da ga je starejša upokojenka vprašala, če je on tisti,
               ki ne da upokojencem višjih pokojnin, pa je rekel, da ji je odgovoril: "Ne, jaz nisem
               tisti, ampak sem tisti, ki se zadolžujem za to, da pokojnine redno prejemate." In to
               je stanje stvari, ki kliče po tem, da je treba čim prej sprejeti in uveljaviti nov
               pokojninski zakon.</p>
               <p>Da se to ni zgodilo prej, seveda lahko obžalujemo in danes lahko berete javno izjavo
               gospoda prof. dr. Jožeta P. Damjana, ki je rekel, da je prejšnja vlada položila
               pokojninsko reformo na stran, zato ker ni želela, da bi ji popularnost padla, ker se
               ni želela soočiti s tem problemom, tako kot bi se bilo že takrat treba. Mi te
               odgovornosti ne želimo predlagati na nobenega drugega, ampak smo se z njo resno
               spoprijeli in jo želimo tudi odgovorno nositi.</p>
               <p>Vprašanje je bilo okrog teh posameznih rešitev, med drugim je bilo rečeno, da zdaj
               tisti, ki so služili vojsko, da bodo morali drago plačati ta leta, ki jih želijo
               kupiti. Ne. Rešitev, ki je v zakonu, pomeni, da bo namesto 8 tisoč evrov na leto
               treba za leto vojske odšteti samo 2 tisoč 600 evrov. To je rešitev, ki je resnična,
               in to rešitev je treba sporočati naprej. Posebej ugodno za tiste, ki so služili
               vojsko, je v tem zakonu in te se lahko poslužijo, da dokupijo tista leta, če želijo,
               po zelo ugodni ceni. To je najnižji mogoč prispevek, ki ga pokojninski zakon
               predvideva.</p>
               <p>Rečeno je bilo tudi, da ni bilo ničesar storjenega na prihodkovni strani. Prepoved
               odloga plačil prispevkov, je prav gotovo en tak ukrep, ki ga zakon vsebuje. Širitev
               osnove na vse oblike dela je tak ukrep, dvig minimalne prispevne stopnje, ki ste jo
               sicer nekateri potem kritizirali, in prispevne stopnje dodatnega dela je tak ukrep in
               ni res, da na prihodkovni strani ni bilo ničesar narejenega.</p>
               <p>Lahko se do neke mere strinjam s poslancem Vizjakom, ki pravi, da to še ni korenita
               reforma, ki bo potrebna, da je zaostrovanje pogojev v obstoječem sistemu. Tega ne
               zanikamo. V izhodiščih za pokojninsko reformo, ki so bila objavljena, ki so bila
               predstavljena v Državnem zboru, smo lepo predstavili zamisel.</p>
               <p>Prva faza je danes zajeta v spremembi pokojninskega zakona , ki smo ga sprejeli in
               ki ga želimo uveljaviti. Druga faza je priprava na tisto obdobje po letu 2025, 2030,
               ko bo dejansko treba še z dodatnimi ukrepi spremeniti pokojninski sistem, če ga bomo
               želeli ohraniti stabilnega za tiste generacije, ki bodo takrat aktivne, v primerjavi
               s pasivnimi, ki jih bo še več, kot jih je danes. To je dvofazni postopek, ki smo ga
               takrat jasno izpostavili, jasno povedali in vam dali pogostokrat tudi v usta potem
               argumente, zakaj da ta rešitev sedaj ni dobra, ker smo takrat že napovedali sistem
               navideznih računov, na katere ste se potem v diskusijah sklicevali. Vendar
               vzpostavitev tega sistema traja vsaj 15 do 20 let, preden ga lahko začnemo
               uveljavljati in je operativen, v vmesni fazi pa je treba za obstoječi sistem, ki
               deluje, poskrbeti, da bo lahko deloval naprej.</p>
               <p>Tudi ni res, da ni bilo nič storjenega, kar zadeva kakovost delovnih mest. V
               izboljšavo tehnologije, v prestrukturiranje gre danes v kriznem času več denarja, kot
               ga je šlo leta 2008, ko so bili najboljši časi. Zakon o varnosti in zdravju pri delu
               je pripravljen in bo kmalu v Državnem zboru.</p>
               <p>Seveda so tudi tukaj ukrepi za pospeševanje zaposlovanja, vendar naj rečem, da bi,
               če bi zaposlili danes 50 tisoč ljudi več – in v prihodnjih letih verjamem, da jih
               bomo –,dobili za to 140 milijonov prispevkov na leto. Državni proračun vsako leto
               prispeva v pokojninsko blagajno milijardo 340 milijonov. In vsako leto, če nič ne
               spremenimo, bo treba dodati k tej vsoti od 200 do 300 milijonov. To je številčno
               razmerje, o katerem je treba razpravljati in ga gledati. Tudi čiščenje blagajne je
               bilo izvedeno deloma s tem zakonom, deloma s socialno zakonodajo, ki jo je Državni
               zbor potrdil. Nekoliko čudno pa zveni ideja, da bi prodajali državno premoženje, zato
               da bi financirali tekočo porabo bodisi upokojencev bodisi kogar koli drugega. To se
               tudi v dobro urejenih gospodinjstvih po navadi ne dela. In v državi, kjer bi morali
               biti in moramo biti skrbni gospodarji, se prav gotovo kaj takega ne dela.</p>
               <p>Če dovolite, bi si privoščil še en komentar, v kakšni klimi, na podlagi kakšne
               filozofije se naslavlja kritika rešitve, kakršno predlagamo v tem pokojninskem
               zakonu, ko predlagamo podaljševanje delovne aktivnosti. Tukaj se izhaja iz
               filozofije, da je delo kazen božja, da je delo kazen za izgon iz raja, če hočete. Da
               je daljša delovna aktivnost samo podaljševanje te kazni in s to filozofijo, če bomo
               nadaljevali pred slovenskim prebivalstvom, ki mu sporočamo te ideje, s to filozofijo
               mu bomo sporočali, da je podaljševanje življenjske in delovne aktivnosti samo
               podaljševanje te življenjske drame, da je to podaljševanje vic na zemlji. To jim
               sporočamo. Namesto da bi bili srečni, da živimo dlje, da smo lahko dlje delovno
               aktivni, da lahko uživamo dostojanstvo, da skrbimo sami zase, da nismo odvisni od
               drugih, ne od države ne od drugih, ki nam morajo pomagati, ampak lahko sami poskrbimo
               za to, da s svoje življenje tudi financiramo. To bi bila prava filozofija in pravo
               sporočilo. Ampak očitno takih sporočil ne želimo naslavljati na državljane.</p>
               <p>Zato, da bi razumeli, da je to pravo sporočilo, novi pokojninski zakon prinaša
               boljše usklajevanje pokojnin za obstoječe upokojence. Če bi šli pogledat, kaj bi
               prinesel in kaj bo prinesel zakon današnjim upokojencem pri pričakovanih gibanjih
               osnovnih parametrov, potem bi videli, da bi se brez intervencijskega zakona pokojnine
               po obstoječem zakonu ZPIZ-1 uskladile letos na ravni 2,25 %, po novem zakonu pa na
               ravni 2,54 %. Se pravi, kljub temu da se spreminja formula usklajevanja na 60 : 40,
               ob črtanju 151. člena zakona, je usklajevanje po novem zakonu boljše kot po starem.
               Se pravi, upokojencem se po novem zakonu dvigajo pokojnine bolj kot po starem. Novim
               upokojencem se bodo odmerile pokojnine od 7,5 do 19 % več po novem zakonu kot po
               starem. Ne vem, koga bodo ti upokojenci vprašali, zakaj imajo odmerjeno pokojnino, če
               ne bo zakon uveljavljen, toliko nižje. Treba bo na pravi naslov takšno vprašanje
               nasloviti.</p>
               <p>Rad bi se odzval še na diskusijo, ki je bila glede tega, kdaj je dovolj kumulativnih
               razlogov za to, da se ugotovi, da nastanejo protiustavne posledice.</p>
               <p>Tu gre res za proces, ki se stopnjuje, ki zaostruje situacijo. To, na kar opozarja v
               svoji argumentaciji Ustavno sodišče, je, da je že samo ugotovilo, da je treba
               pokojninsko zakonodajo sprejemati in spreminjati takoj in vsa določila v njej, da gre
               za postopne spremembe, ki ne obremenijo bodisi posameznikov ali posameznih generacij
               neenakomerno. In točno to bi se zgodilo, če se ta novi zakon zdaj ne uveljavi, ker bi
               čakali še nekaj let, ko bi bilo nujno zaradi številnih razlogov, ki so bili navedeni,
               naenkrat sprejeti radikalne ukrepe, pri čemer bi se generacije, ki se zdaj
               upokojujejo, lepo, da tako rečem, izmaknile bremenom, ki bi jih naj deloma nosile, in
               jih prevalile na tiste generacije, ki bi se takrat upokojile. Na to je kot poseben
               problem v dosedanjih sklepih že samo Ustavno sodišče opozarjalo. To je tudi eden od
               argumentov, ki jih ponujamo v presojo Ustavnemu sodišču. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp100">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika, mag. Andrej Vizjak.</p>
            </sp>
            <sp xml:id="SDZ5-Izredna-38-2011-01-10.sp101">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Repliciram na navedbo oziroma na napačno razumevanje mojih navedb s strani
               ministra.</p>
               <p>Namreč, nisem govoril o tem, da je obstoječa pokojninska reforma premalo
               restriktivna in da jo bo treba nadgraditi z drugo fazo še dodatnih zaostrovanj. Želel
               sem povedati, da je to samo delček na pokojninskem in invalidskem zavarovanju, seveda
               povezan z delovno dobo, z vsemi ostalimi zadevami, da je pa to bistveno premalo za
               reševanje nakopičenih problemov. Da bi bilo treba bistveno več narediti na
               prihodkovni strani, zlasti na prihodkovni strani glede boljših in več delovnih mest.
               Če pogledamo druge države, recimo tiste, po katerih se radi zgledujemo, kot je
               Nemčija, Avstrija, lahko ugotovimo, da so, kar se zaposlenosti tiče, na enakem kot
               pred krizo. Zakaj? Zaradi tega, ker je država z učinkovitejšimi ukrepi to zagotovila.
               Ker se je zavedala ne nazadnje svoje vloge in svoje poklicanosti, da reagira. V tem
               primeru pravim, da je pokojninska reforma nezadostna in da bo povzročala težave.</p>
               <p>Rad bi pa še nekaj dodal glede tega izhodišča, ki ga podčrtuje minister, češ da
               moramo biti srečni, da lahko delamo in živimo dlje. Ja, srečni smo lahko, če lahko
               živimo dlje, vendar tisti, ki jih bo ta vaša pokojninska reforma najbolj udarila,
               bodo zaradi več dela živeli manj. Ja, ja! Verjamem, da je marsikateremu uradniku,
               tudi verjetno nam, ki sedimo v parlamentu, pa še kateremu politiku kje ugodno delati
               tudi do 65. leta in še dlje. Močno pa dvomim, da je toliko let mogoče delati v
               poklicih, kjer je človek izpostavljen neugodnim delovnim pogojem, prisilnim držam in
               podobno. Zamislite si delavce v gradbeništvu, gostinstvu, trgovini, proizvodnji, v
               storitvenih dejavnostih in še marsikje. Ali bodo ti zaradi daljšega dela živeli dlje?
               Minister, krepko se zamislite nad temi ocenami.</p>
               <p>Tudi nekaj je, pravite, da je šlo veliko denarja v tehnološki razvoj. Ja, za
               ministrstvo gospoda Golobiča je šlo veliko denarja, vendar učinkov tega denarja,
               razen v žepih posvečenih, ni. Ni nadgradnje dodane vrednosti in produktivnosti
               delovnih mest v Sloveniji, to ugotavljajo vsi. Denar je bil zelo zelo neučinkovito
               naložen. Mimogrede, šlo je za evropski denar, ki je bil izpogajan, katerega kvote so
               dodeljene in ste ga koristili, ker so bili ti operativni programi potrjeni in denar
               rezerviran.</p>
               <p>Torej menim, da je Vlada v celoti...</p>
            </sp>
            <sp xml:id="SDZ5-Izredna-38-2011-01-10.sp102">

               <speaker>PREDSEDNIK DR. PAVEL GANTAR:</speaker>

               <p>Mag. Vizjak, čas za repliko je potekel, tri minute deset sekund že. Prosim,
               zaključite.</p>
            </sp>
            <sp xml:id="SDZ5-Izredna-38-2011-01-10.sp103">

               <speaker>MAG. ANDREJ VIZJAK:</speaker>

               <p>Drugič bi me lahko štopali. Torej, samo da zaključim stavek.</p>
               <p>Spoštovani minister, menim, da ste v okviru svojih pristojnosti s tem zakonom želeli
               narediti najbolje, ampak naloga kot pokojninska reforma je nezadostno opravljena.
           </p>
            </sp>
            <sp xml:id="SDZ5-Izredna-38-2011-01-10.sp104">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Dušan Kumer, prosim. Pripravi naj se Milenko Ziherl.</p>
            </sp>
            <sp xml:id="SDZ5-Izredna-38-2011-01-10.sp105">

               <speaker>DUŠAN KUMER:</speaker>

               <p>Hvala lepa za besedo, gospod predsednik. Spoštovani minister, sodelavke kolegice in
               kolegi!</p>
               <p>Malo prej smo imeli ilustrativen primer, kako bivši ministri vse vedo, kaj je leta
               2010 in 2011 treba storiti, takrat ko so bili pa ministri in so imeli celo te naloge,
               pa teh stvari niso naredili. Bom zelo konkreten, leta 2005 in 2006 je skupina mladih
               ekonomistov, smo slišali sedaj od kolega Vizjaka, ki je naredil povzetek njihovega
               predloga, kako bi naj že leta 2005 bila peljana pokojninska reforma. Že takrat se je
               govorilo – in to imate tudi zapisano v temu svojemu debelem programu Strukturne
               težave pokojninskega sistema. Pa ste dali to v predal, vi že veste, zakaj ste to
               dali. Še več, celo odstavili ste ministra, ki je naglas govoril o fleksibilnosti trga
               dela in ste ga zaradi tega odstavili.</p>
               <p>Toliko na to temo, kako veliko vedo in so pametni tisti, ki so takrat imeli nalogo,
               da nekatere stvari storijo, ko je bila konjunktura, veliko denarja, pa tega niso
               storili.</p>
               <p>Drugo, ni fer in ni korektno, da uporabljate tako težke besede do nas,
               predlagateljev, ki smo vložili to ustavno presojo. Danes je bilo slišati, da ste
               govorili o zločinu, ste govorili o rdečih Kmerih, ste govorili, da imamo
               predlagatelji "deal" z Ustavnim sodiščem, da bodo v prid tej ustavni presoji, da bodo
               zadržali referendum in tako dalje. Jaz sem gojil neko minimalno upanje, da boste v
               letu 2010 te zarotniške zgodbe nehali pripovedovati v Državnemu zboru, pa nisem
               doživel te sreče.</p>
               <p>Povedati moram, da osebno menim, da je ta pokojninska reforma ali ta sprememba
               pokojninskega zakona ZPIZ-2 daleč od tega, da je ljudomrzni zakon, tako kot hočete
               nekateri prikazati; ampak je ravno nasprotno: opozarja na ljudomrzno stanje, ki se bo
               lahko zgodilo čez tri, štiri, pet let, ko ne bomo mogli več zagotavljati ustavne
               pravice ljudem, da imajo dostojno pokojnino ali da imajo zavarovane socialne pravice
               tudi iz drugega naslova. Zato mislim, da je ravno nasprotno, kar hočete dokazati.</p>
               <p>In drugo, dejstvo je, da pokojninske reforme ali pa te strukturne spremembe, ki je
               na temu področju, ni mogoče delati čez noč. Mislim, da to ste vi že ugotovili pred
               leti, ko ste se tega hoteli lotiti, in da ne prenese hitrih in radikalnih sprememb.
               Zato se spremembe pokojninskega zavarovanja sprejemajo le na dolgi rok in da imajo
               neko sprejemljivo prehodno obdobje, da iz enega sistema pridemo v drugi. In zato tudi
               ima ZPIZ-2 opredeljeni prehodni obdobji do leta 2020, 2021 se pravi, celih deset let.
               Se pravi, šele takrat se bodo videli vsi učinki in takrat bomo lahko verodostojno
               popolnoma ocenjevali te stvari – leta 2020. Torej ni res, kar se danes z vami na čelu
               z opozicijo in z drugimi, ki so nasprotniki tega zakona, ZPIZ-2, govori v javnosti,
               da če bi začel veljati ZPIZ-2 letos, bi morali vsi tisti, ki gredo v pokoj naslednje
               leto, delati do 65. leta. Ni res! Ni res! Prvi upokojenci bodo do 65. leta delali
               2021. leta, to je treba povedati, da je to desetletno prehodno obdobje, ne pa ne nek
               način govoriti neresnico in se pri tem sprenevedati.</p>
               <p>Naprej. V nasprotnem primeru, če bo zares prišlo do zamaknitve te reforme, da bo
               Ustavno sodišče reklo, da referendum je lahko in da se ljudje na referendumu
               odločijo, da ta zakon ne velja, potem po mojem mnenju, po mojem skromnem mnenju tri,
               štiri leta ni mogoče izpeljati naslednje reforme. Eno leto po tem referendumu pride
               volilno leto. Vas sprašujem, ali bomo mi v volilnem letu spreminjali pokojninsko
               reformo, če zdaj prvi dve leti nismo. Se bo usedla nova vlada, koalicija katerakoli
               bo; ali bo že prvi mesec začela delati na pokojninski reformi? To so pravljice za kje
               drugje. Se pravi, da je tri, štiri leta odmika in potem se dejansko zastavlja
               vprašanje – že zdaj imamo dva interventna zakona glede pokrivanja sedanjih pokojnin.
               Čez štiri leta ne vem, če bomo lahko s temi interventnimi zakoni pokrivali vsaj te
               dostojne pokojnine, pa že zdaj imajo ljudje težave; ti, ki so zdaj v pokoju.</p>
               <p>Skratka, povedano drugače: sam menim, še enkrat, da ni fer, da očitate legalno,
               legitimno pobudo, ki smo jo dali na Ustavno sodišče, da Ustavno sodišče presodi, ali
               gre za protiustavno stanje, ki bi lahko čez čas nastalo, in da ta država ne bi mogla
               več zagotavljati pokojnine ne samo tem upokojencem, ki zdaj prejemajo pokojnine,
               ampak tudi mlajši generaciji. Jasno pa je, če bo prišlo do zamika in zloma
               pokojninskega sistema tako ali drugače, bo nastradala mlajša generacija, ker oni bodo
               morali pokrivati mnogo več; mnogo večja sredstva vlagati v ta sistem. Tu nastopi
               potem tisto, o čemer je govoril prej gospod Vizjak, ali bomo povečali stopnje – ali
               bomo povečali to ali bomo iz katerega drugega naslova, tako kot ste nekateri
               govorili, prodajali državno premoženje in zapolnjevali minus v pokojninski blagajni.
               Leta 2010 smo iz proračuna v pokojninsko blagajno morali dati milijardo 350 tisoč
               evrov, to je skoraj, reci in piši, 16 % , 17 % proračuna. Mislim, da čez tri, štiri
               leta več niti tega ne bomo zmožni.</p>
            </sp>
            <sp xml:id="SDZ5-Izredna-38-2011-01-10.sp106">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Vizjak, na vem, na kaj naj vam dam repliko. Popravek navedbe. Ali želite
               popraviti to, kar je rekel...? / oglašanje iz dvorane/ Popravek navedbe v zvezi s
               tem, kar je rekel gospod Kumer. Drugače ni bilo nobenega razloga za to.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp107">

               <speaker>MAG. ANDREJ VIZJAK:</speaker>

               <p>Seveda želim, spoštovani predsednik, popraviti zelo napačno in krivo navedbo, kjer
               sem bil ne nazadnje tudi osebno omenjen kot minister bivše vlade.</p>
               <p>Poglejte, ni res, spoštovani gospod Kumer in spoštovani poslanci, da bi prejšnja
               vlada odstopila od pokojninske reforme zaradi tega, ker se ni želela soočiti s tem
               problemom in problem umaknila v predal. Prejšnja vlada je pravzaprav ugotovila nekaj,
               kar žal vi ne želite ugotoviti in niste niti sposobni, da bi ugotavljali; to je to,
               da bi poskušali s prihodkovno stranjo zagotoviti stabilnost sistema, da bi poskušali
               s spodbujanje ustvarjanja novih kakovostnih delovnih mest reševati problem vplačil in
               posledično izplačil iz proračuna.</p>
               <p>Če se sklicujete tu na mlade ekonomiste, ki so sedaj alfa in omega vedenja in znanja
               glede pokojninske reforme, upam, da jih boste citirali in se na njih obračali tudi ob
               predlogih po enotni davčni stopnji in podobnih predlogih, ki so takrat bili. Seveda
               je vsak predlog in vsako potezo treba analizirati in v nekoliko širši luči
               prediskutirati, ugotoviti, ali se da isti cilj doseči na drug način ali pa vsaj delno
               doseči na drug način.</p>
               <p>Prepričan sem, da če bi sedanja vlada šla po poti predlogov, ki smo jih ne nazadnje
               tudi pripravili v Slovenski demokratski stranki, bi danes ne imeli 110 tisoč
               brezposelnih.</p>
               <p>Poglejte, minister za delo je še pred kakšnim tednom ali dvema trdil, tu ni nobenega
               navala na predčasno obremenjevanje socialnih transferjev, pa se je to zgodilo. Danes
               imamo kar 8 tisoč ljudi na socialnih transferjih več kot pred enim mesecem. Zmotni
               ste dostikrat v tej oceni. Prosim vas, soočite se s problemi in ne ...</p>
            </sp>
            <sp xml:id="SDZ5-Izredna-38-2011-01-10.sp108">

               <speaker>PREDSEDNIK DR. PAVEL GANTAR:</speaker>

               <p>Gospod Vizjak, to ni replika. To je polemika! Replika je popravek napačne navedbe.
               In niti v eni točki niste popravljali napačnih navedb. Ne, niste! Nimate replike.</p>
               <p>Besedo ima Milenko Ziherl.</p>
            </sp>
            <sp xml:id="SDZ5-Izredna-38-2011-01-10.sp109">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim še enkrat, tudi gospodu ministru.</p>
               <p>Za nujno reformo na področju upokojevanja, torej za eno od reform iz paketa delovne
               zakonodaje se vsekakor strinjamo, da je potrebna, vendar se ne moremo strinjati s
               pristopi sedanje vlade, ko je pripravila zakon, ki ni usklajen s socialnim partnerjem
               in je povzročila velik revolt. Ta zakon, kot vemo, je prvič dobil, bi se reklo,
               košarico v Državnem svetu, sedaj pa je dilema, ali bomo uporabili najširši in
               največji instrument demokracije, to je odločanje o zakonu na referendumu.</p>
               <p>Kolegi so že večkrat opozarjali, kje so sporne točke, kje ljudje izgubljajo že
               dosežene pravice. Vsekakor ni samo problem podaljšanja delovne dobe, kajti daljše
               življenje na pragu revščine – ker večina slovenskih zaposlenih ljudi živi v zelo
               ozkem pasu povprečne plače, ki je izredno nizka. Zaradi tega tudi pade prag revščine,
               pač, s temi statističnimi triki, na neko območje, zato večina ljudi dela na tak
               način, da mora popoldan zraven kaj delati, da lahko sploh preživi. Sama daljša
               delovna doba ne pomeni, da bomo zadeve rešili na en mah. Irska ima eno najvišjih
               upokojitvenih starosti v Evropi, pa je tam kljub temu prišlo do krize, torej sama
               pokojninska reforma ne bo rešila krize.</p>
               <p>S to reformo bodo udarjeni najrevnejši sloji prebivalstva, saj se bodo nekatere
               prispevne stopnje s 37 evrov zvišale na 115, pa s 37 evrov za drugo skupino na 181.
               Razen tega v zvezi z reformo je sedaj nastal velik naval na upokojevanje – da bomo še
               ujeli zadnji vlak po starem zakonu, če slučajno bo novi sprejet. Tako, recimo,
               zasledujemo, da je 4 tisoč 600 ali nekaj podobnega samozaposlenih obrtnikov vrnilo
               obrt in je poiskalo bodisi drugo zaposlitev ali pričelo iskati možnost, da se
               upokoji.</p>
               <p>V zakonu je nekaj skoraj smešnih rešitev. Recimo, družbeniki in lastniki podjetij so
               obravnavani kot samozaposleni. Kaj pa, če je nekdo lastnik podjetja? Ali tam ne sme
               delati in prejemati redne plače in plačevati prispevke, kot da je redno zaposlen?
               Recimo, še ena taka cvetka je, da je treba plačati skoraj 25 % prispevka iz
               odpravnine ob upokojitvi in od jubilejne nagrade. Se pravi, ko greš v pokoj, ti za
               lep delež pokojnine takoj porabijo tvojega denarja. Argument: z neuveljavitvijo tega
               zakona bo nastal širši problem pomanjkanja v pokojninski blagajni. Ja, pomanjkanje v
               pokojninski blagajni je vsekakor že prisotno, saj imamo spisek 823, morda je na
               svežem še kakšen več ali manj, neplačnikov; torej pravnih in fizičnih oseb, ki ne
               plačujejo prispevkov. Ti so najlepši primer dela na črno. Na črno dela tisti, ki ne
               plačuje ne v zdravstveno, ne v nobeno blagajno; ne plačuje davkov, ne plačuje
               akontacij dohodnine in v temu slavnostnemu spisku, kolikor sem seznanjen, se v
               zadnjem času pridružuje visoko nad oblaki tudi Adria Airways. Torej, predsednik
               Gospodarske zbornice ni plačeval! Lep vzgled za svoje člane! Torej, če je tak velik
               procent neplačnikov – tistih, ki delajo in kanalizirajo ekstra profite v svoje žepe,
               nimajo pa denarja, da bi plačali tisto, kar so dolžni državi. Že star izrek je,
               "dajte cesarju, kar je cesarjevega..., naprej ne bom nadaljeval.</p>
               <p>Seveda je lahko pokojninska blagajna prazna, če je 110 tisoč nezaposlenih, ki nič ne
               plačujejo, ampak kvečjemu črpajo iz socialnih sredstev, torej iz neke druge blagajne.
               Na žalost vaša kolegica ministrica ne daje kakšnih optimističnih podatkov in
               pričakuje, da se bo ta številka raje povečala kot zmanjšala. Morda je pokojninska
               reforma potrebna zato, ker je bilo nekje ugotovljeno in zasledeno, da je vsaka 13.
               odmera reklamirana, napačno izračunana, napačno postavljena. Tej zadevi močno
               verjamem, kajti, kakšen red je na ustrezni agenciji, najlepše prikaže primer mojega
               prijatelja, ko mu je umrl oče, je še dva meseca po njegovi smrti prejemal pokojnino,
               kljub temu da je z vsemi ustreznimi dokumenti seznanil ustrezen organ. Če bi k
               reševanju tega nereda nova pokojninska zakonodaja kaj prispevala, kaj pomagala, potem
               bi jo bilo dobro sprejeti. Drugače pa mislim, da samo ena cvetka več, da se pač na
               referendumu da žogico na izhodiščni položaj.</p>
               <p>Slišim tudi o družbi znanja. Glede na to, da sem nekoč tudi sam prispeval k znanju,
               se mi zdi samo dobra šala, kajti znanje je brez cene. Odločajo tisti, ki znanja
               nimajo. V podjetjih se pričakuje, da bo nekdo za 50 evrov naredil nekaj za Nobelovo
               nagrado. Če slučajno mu res uspe narediti nekaj, je najprej težko prepričal svoje
               nadrejene, da bi sploh šli v projekt, itd. O tegobah našega znanja glede aplikacij
               znanja, ki ga je treba kje prodati, patentirati, ne bi govoril. Recimo, tukaj
               poslušamo Znanje žanje, poslušamo o člankih, eden jih 50 napiše, najlepši primer je
               bil kar naš nekdanji minister, za katerega so nekoč ugotovili, da ima premalo
               člankov, pa se jih je bivšemu ministru Gabru čez noč pojavilo nekaj 10 na spletu itd.
               Toliko okoli znanja.</p>
            </sp>
            <sp xml:id="SDZ5-Izredna-38-2011-01-10.sp110">

               <speaker>PREDSEDNIK DR. PAVEL GANTAR:</speaker>

               <p>Kolega Ziher, ali je to res potrebno? Ali se vam zdi to pametno? Tako malo počez, po
               dolgem pljuvati ljudi za podatke, za katere niste prepričani, da sploh držijo? Ali je
               to pametno?</p>
            </sp>
            <sp xml:id="SDZ5-Izredna-38-2011-01-10.sp111">

               <speaker>MILENKO ZIHERL:</speaker>

               <p>Drži podatek, da znanje nima tiste prave veljave in v taki družbi ne more govoriti o
               družbi znanja, lahko govorimo o klientelistični družbi, o koruptivni družbi, o
               brezpravni družbi, o čem drugem pa verjetno ne.</p>
               <p>Da zaključim. Kako je biti zaposlen? Ravno na televiziji smo slišali. 50 delavcev je
               brez plače in dela in se ne morejo prijaviti na zavod, ker je pristojna sodnica, ki
               bo odločala o stečaju Dom opreme, odsotna. Kako potem govoriti, da je treba tri leta
               dlje delati, če so pač tako anomalije? Kaj bodo pomenila tri leta več za teh 110
               tisoč in več nezaposlenih? Kaj bo pomenilo tri leta več za teh 823 pravnih in
               fizičnih oseb neplačnikov? To so resne stvari, ki jih je treba morda še enkrat z
               izhodišča obdelati in pustiti priložnost najbolj demokratičnemu instrumentu, to je,
               da se zopet povpraša ljudstvo na referendumu, edinič to leto, kaj si pač o tem misli,
               in morda nekatere stvari preprečiti in jih dati v izhodiščni položaj, da se bodo
               pripravila boljša.</p>
            </sp>
            <sp xml:id="SDZ5-Izredna-38-2011-01-10.sp112">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Samo Bevk.</p>
            </sp>
            <sp xml:id="SDZ5-Izredna-38-2011-01-10.sp113">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>Pravica do pokojnine je ustavna kategorija. O tem izrecno piše 50. člen Ustave
               Republike Slovenije, ki govori o pravici do socialne varnosti. Državljani imajo
               namreč pod pogoji, določenimi z zakonom, pravico do socialne varnosti, vključno s
               pravico do pokojnine. Drugi odstavek tudi izrecno pravi, da država ureja obvezno
               zdravstveno, pokojninsko, invalidsko in drugo socialno zavarovanje ter skrbi za
               njihovo delovanje. Zato je prav, da Državni zbor povpraša Ustavno sodišče o
               morebitnih neustavnih posledicah napovedanega referenduma.</p>
               <p>Dejstvo je, da če ne bo sprejet novi zakon, da bodo pokojnine iz leta v leto manjše
               oziroma če bomo sprejeli novi zakon, bodo pokojnine iz leta v leto višje.</p>
               <p>Prej smo poslušali, pa ne samo prej, kar dve leti tega mandata, prejšnjega ministra
               za gospodarstvo mag. Vizjaka, kako nas je zopet poučeval, kot da bi bil on eden
               glavnih reformatorjev, ki seveda vse ve in lahko poučuje levo in desno. Naj povem, da
               v mandatu 2004–2008 pravzaprav ni bila izvedena nobena reforma. Danes pa nas minister
               prejšnje vlade poučuje o tem in onem, predvsem pa o tem, kaj bi morali mi narediti,
               ne pa, kaj bi morali oni sami v prejšnjem mandatu narediti.</p>
               <p>Morda je res bila izvedena delno davčna reforma v mandatu prejšnje vlade 2004–2008,
               zaradi katere pa imamo danes več kot eno milijardo evrov sredstev manj v državnem
               proračunu in moramo tudi zaradi takih ukrepov prejšnje vlade sprejemati pokojninsko
               reformo. Smo pa danes v medijih lahko prebrali zanimiv prispevek z naslovom Zakaj se
               je Janša izognil pokojninski reformi? Poslanec Ljudske stranke Jakob Presečnik je to
               v bistvu potrdil, da so v prejšnji vladi razmišljali o pokojninski reformi, a so jo
               zavestno preložili. To je priznal tudi nekdanji minister mag. Vizjak, čeprav je potem
               to zapakiral v drugačno embalažo – seveda razloge, zakaj te pokojninske reforme v
               prejšnjem mandatu ni bilo. Je pa drugi minister, minister za razvoj, Jože P. Damjan
               povedal drugačno zgodbo. Povedal je, da so se na odboru za reforme v prejšnji vladi
               odločili, da pokojninske reforme ne bo, ker bi preveč razburkala javnost, ki je bila
               že tako ali tako preveč proti reformam in so jo preprosto umaknili. Če lahko
               populistično prodajajo, pravi nekdanji minister Damjan, naredijo, če naletijo na
               odpor, pa umaknejo. Izjave, da bo reforma izvedena v naslednjem mandatu, če bi seveda
               prišli še enkrat oblast, te izjave se nekdanji minister Damjan ne spomni. In pravi:
               "Verjetno bi reformo izvedli, če bi bil javnofinančni položaj takšen, da bi jo
               morali. Drugače ne verjamem, da bi tvegali odpor svojega volilnega telesa", je še
               izjavil nekdanji minister Janševe vlade gospod Damjan. Torej, mi verjetno nimamo
               druge izbire, mi se ne bomo skrivali za morebitnim neuspehom na naslednjih volitvah.
               Mi tega zakona ne bomo dali in nismo dali v predal, mi zgolj sprašujemo s tem aktom
               danes Ustavno sodišče, ali ne bi ob morebitnem referendumu prišlo do neustavnih
               posledic. In jaz verjamem, da se bo Ustavno sodišče odločilo prav. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp114">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Luka Juri, pripravi naj se Franc Jurša.</p>
            </sp>
            <sp xml:id="SDZ5-Izredna-38-2011-01-10.sp115">

               <speaker>DR. LUKA JURI:</speaker>

               <p>Hvala lepa. Lep pozdrav!</p>
               <p>Danes smo veliko slišali o pokojninski reformi, čeprav mislim, da je točka na
               dnevnem redu malenkostno drugačna. Namreč, ne govorimo o tem, ali uvesti ali ne
               pokojninsko reformo, govorimo o tem, ali naj vprašamo Ustavno sodišče ali bi bil
               referendum, če bi sploh do njega prišlo, o uveljavitvi ZPIZ-2, torej pokojninske
               reforme, ustaven ali ne. Med argumenti, mislim, da je glavni argumen, pri vprašanju,
               ali bi bil ustaven ali ne, zavedanje, da bi referendumsko vprašanje postavilo ljudi
               pred takšno dolgo serijo vprašanj, rešitev – pokojninska reforma ima kar nekaj
               strani, mislim, da čez 400 členov – in težko je na takšno reformo odgovoriti binarno,
               kot zahteva referendum, "da" ali "ne". Dejstvo je, da se to vprašanje kar nekajkrat
               pojavlja v zadnjem času. Takšno težavo smo imeli pri vprašanju Zakona o RTV, kjer je
               bil tudi cela serija vprašanj, odgovorili pa smo le z "da" ali "ne". Konec koncev
               veliko polemik, veliko vprašanj in veliko dvomov smo imeli tudi pri arbitražnem
               sporazumu, kjer je bila tudi cela vrsta vprašanj, odgovorili pa smo lahko z "da" ali
               "ne". Tako da lahko zaključimo, da je sedanja oblika referenduma v Sloveniji nedvomno
               v krizi. V krizi zato, ker težko sprašujemo javnost, težko sprašujemo osebo, ki se že
               ukvarja s svojim življenjem, s svojimi težavami, s svojimi izzivi, s svojimi sanjami,
               s svojimi projekti, s svojo službo, s svojimi otroki, s svojimi starši, s svojim
               življenjem, težko jo sprašujemo in od nje zahtevamo, naj se ukvarja v tem primeru še
               z zakonom, ki ga še strokovnjaki med seboj drugače razumevajo in ki ima več kot 400
               členov, in potem ga vprašamo: Ali ste za to, da se to uveljavi ali ne. In tu ne
               krivim tistih, ki referendum zahtevajo. Konec koncev ni niti to argument ali
               opravičilo za vse tiste, ki mislimo, da Ustavno sodišče vendarle ugotovi in poda
               svoje stališče in svoje mnenje, je pa morda povod za to, da se začnemo resno vsi
               skupaj pogovarjati o tem, da bi se institut referenduma pri nas izboljšal,
               poenostavil.</p>
               <p>Pred približno dvema mesecema sem imel možnost opazovati volitve v Združeni državah
               Amerike. Na volilnem lističu na volitvah v Koloradu je bilo približno 35
               referendumskih vprašanj. Vendar, ta vprašanja niso bila na videz enostavna, ampak po
               vsebini kompleksna, ker so spraševala ljudi, ali naj se določen zakon uveljavi ali
               naj se ga razveljavi. Ampak, ta vprašanja so se lotila točno konkretni vprašanj,
               znotraj določenih zakonskih določil, kjer je lahko oseba zelo enostavno odgovorila z
               "da" ali "ne". Na primer, namesto da bi se spraševali, ali naj uveljavimo ZPIZ-2,
               torej pokojninsko reformo, bi ljudi vprašali: Ali ste za to, da se delovna doba
               podaljša do 65. leta? Da ali ne?" Takšna vprašanja so po mojem mnenju še legitimna za
               referendum. Nesramno in nekorektno do javnosti pa je spraševati, ali naj se uveljavi
               zakon s 400 in več členi. Zakaj? Zato, ker med referendumsko kampanjo bomo imeli celo
               vrsto podtikanj, vprašanj, podvprašanj, polemik o tem, kaj pomeni ta člen, kaj
               prinaša, česa ne prinaša. Smo videli že, kaj se je dogajalo pri arbitražnem sporazumu
               in kaj se je dogajalo pri Zakonu o RTV. In zaradi tega je dobro vprašati Ustavno
               sodišče, ali naj sploh tako kompleksen paket gre na referendum.</p>
               <p>Poglejmo polemiko, ki jo je – in s tem bom zaključil svojo primerjavo z ZDA – v ZDA
               odprla zdravstvena reforma, ki še danes buri duhove in kjer republikanci skušajo v
               novem kongresu izničiti to zdravstveno reformo. Pa ni prišlo do referenduma, ker ga
               ne more biti. Ne samo zato, ker je to zveza držav, federacija, ampak tudi zato, ker v
               posameznih državah ne more priti do takšnega referenduma, ker je to skupek, niz
               ukrepov, kot je konec koncev tudi pokojninska reforma. To je niz ukrepov, ki
               prinašajo določene rešitve. In če si priznamo, nek ukrep je lahko tudi drugačen, pa
               bo še vedno to v sklopu logična pokojninska reforma. Konec koncev, če se ne motim,
               smo to v tretjem branju naredili pri vprašanju državnih pokojnin, kjer je bila na
               začetku predvidena druga rešitev, na koncu smo se odločili za to, ki sedaj velja, pa
               še vedno je to pokojninska reforma.</p>
               <p>Ne bom torej govoril o tem, zakaj mislim, da je ta reforma nujna. Iz korektnosti do
               poslank in poslancev in do ostalih, ki so tu na seji, in do tistih, ki sledijo tej
               seji, bom sledil dnevnemu redu, in to je vprašanje, ali naj bo referendum o
               pokojninski reformi, ne pa, zakaj je pokojninska reforma dobra.</p>
               <p>Bom pa zdaj zaključil z neko mislijo, ki jo je prej odprl kolega Andrej Vizjak, o
               vabilu, naj se ta koalicija vendarle ne loteva reform zaradi nizke podpore, ki je, se
               strinjam, v tem trenutku dejstvo – ta koalicija ima kar nizko podporo v javnosti in
               me zadeva ne veseli, seveda. Vendar ima nizko podporo v javnosti ne samo, ampak tudi
               zato, ker se je pogumno lotila določenih nepopularnih vprašanj, ki bi se jih konec
               koncev lahko lotili tudi v prejšnjih mandatih, ko je bila druga opcija na oblasti,
               kajti izračuni in trendi v primeru staranja so bili jasni, pa se ni odločila. Mi smo
               se za to odločili posebej zato, ker menim, da je to zgodovinska priložnost, ki jo
               imam kot poslanec, da svoji državi pustim nekaj dobrega, ne pa da samo štiri leta
               odsedim in se potem na osnovi nekih piar ukrepov, nekih popularnih nastopov v
               javnosti potegujem še za nadaljnja štiri leta. To ni moj cilj. Konec koncev bi lahko
               svoj čas uporabil drugje, delal drugje in plačo v tej višini ali pa tudi višjo
               zaslužil tudi kje drugje. Ampak v tem trenutku to ni moj cilj. Želim si, ta štiri
               leta izkoristiti za to, da lahko Sloveniji pustim nekaj dobrega. In mislim – no,
               sedaj pa že padam v razpravo o pokojninski reformi in tu bom zaključil –, mislim, da
               je tudi ta pokojninska reforma priložnost, da nekaj dobrega naredimo. Hvala.</p>
            </sp>
            <sp xml:id="SDZ5-Izredna-38-2011-01-10.sp116">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko. Pripravi naj se mag. Julijana Bizjak Mlakar.</p>
            </sp>
            <sp xml:id="SDZ5-Izredna-38-2011-01-10.sp117">

               <speaker>JOŽE TANKO:</speaker>

               <p>Hvala lepa za besedo.</p>
               <p>Še pred kakšnim tednom je bilo rečeno, da bo Vlada predlagala oziroma zahtevala
               ustavno presojo zahteve za referendum. Žal se to ni zgodilo, razlogi so vsaj trije,
               in sicer najprej, da bi predlagatelj dobil dodatni čas, to so sedaj koalicijske
               stranke kar dobro izkoristile z dodatnim 45 minutami. Drugi argument, zakaj ste to
               zahtevali, je, da bi se vlado razbremenilo odgovornosti zato, da bi zahtevala to
               referendumsko presojo. Tretji razlog je to, da si na vsak način želite razbiti
               sočasno referendumsko odločanje o zakonu o malem delu in o zakonu o pokojninskem
               zavarovanju. To so trije argumenti, s katerimi ste vstopili v ta projekt. In tu
               zagotovo niste držali besede tako, kot je bilo povedano. Če držijo podatki, ki smo
               jih dobili, zasledili, potem je za malo delo zbranih že približno 30 tisoč podpisov
               in za ZPIZ okoli 20 tisoč podpisov v teh nekaj dnevih, ko ta postopek teče. Skratka,
               razlogi, da se to stori na tak način, so zagotovo politični in špekulativni.</p>
               <p>Drugo, kar takoj pade v oči, je to, da je to zahtevo za ustavno presojo podpisalo
               samo 36 poslancev koalicije. Niti ena od poslanskih skupin podpisnic zahteve ni
               popolna, ne SD, ne Zares, ne Liberalna demokracija, DeSUSa sploh ni. Se pravi,
               podpisnikov pod to zahtevo je le nekaj več, kot šteje največja opozicijska poslanska
               skupina, kar pravzaprav kaže, da je koalicija v resni resni krizi. En poslanec iz SD,
               2 iz LDS, 4 iz Zares in Poslanska skupina DeSUS 5. Se pravi, da od tistih 48
               podpisov, ki jih ima še koalicija, manjka 12 podpisov.</p>
               <p>Tu je minister povedal nekatere podatke o tem oziroma predvsem podatek o tem, da
               bodo pokojnine med, mislim da, 9 in 19 % višje, kot bi sicer bile. To, minister, vam
               lahko verjamem. To morda celo drži. Vendar je treba ob tem upoštevati, da bo po novem
               zakonu dobil vsak, ki ga bo zadela reforma, za tri leta manj pokojnin. To se pravi,
               bo dobil 36-krat manj izplačano pokojnino. In če upoštevam to vašo navedbo, da bo
               vsakokratna pokojnina 10 % višja kot bi sicer bila, pomeni, da bo na leto dobil 1,2
               pokojnine več, kot bi je po starem zakonu, vendar istočasno 36-krat manj. In da bi se
               ta presečišča dobilo, da bi nominalno dobili isto izplačilo pokojnin po starem in
               novem zakonu, bi moral po obstoječem zakonu, če bomo za tri leta podaljšali delovno
               dobo, delati oziroma dobivati pokojnino 30 let dlje, kot po starem zakonu, da bi
               skompenzirali ta ukrep. Če bi, recimo, dobili 20 % višjo vsakokratno pokojnino, bi
               morali to pokojnino prejemati 15 let dlje, da bi ujeli tistih 36 pokojnin, ki jih
               bomo izgubili zaradi tega, ker se nam bo delovna doba podaljšala. To je pač
               matematika, ki jo razumejo ljudje. Jaz si ne predstavljam državljana Republike
               Slovenije, ki bi bil tako nespameten, da ne bi sprejel boljše ponudbe, ki mu jo
               ponuja Vlada. Vendar so očitno ljudje ugotovili, da ta ponudba, o kateri govori
               minister, o kateri govori vlada, o kateri govori koalicija, ni boljša od obstoječe.
               To so najbrž navadni, preprosti ljudje izračunali, na osnovi zdrave kmečke logike.
               Težko je prepričevati ljudi, da je ta reforma tista, ki jih bo rešila mnogih težav.
               Ne bo jih. Prinesla bo težave. Da so težave, pove že to, da minister istočasno govori
               o istih pokojninah, ki naj bi jih dobili ljudje, če bodo dobili oziroma se bo novi
               zakon uveljavil in ob težavah pokojninske blagajne, to najbrž ne gre skupaj. Če nekdo
               dobi več, so na drugi strani tudi problemi tam, kjer je to treba izplačati, toliko
               večji. Sicer drži ugotovitev, ki sem jo povedal na začetku. Da socialni dialog, da
               komunikacija med socialnimi partnerji pri sprejemanju tega reformnega zakona ni
               delovala, govori že to, da je eden izmed socialnih partnerjev vložil zahtevo za
               referendum. Te zahteve ni vložila opozicija, ki že po naravi stvari lahko nasprotuje
               takim reformam, kot je tale. Zato nasprotujemo iz več razlogov, nekatere bom še
               povedal kasneje, ampak jo je vložil eden izmed socialnih partnerjev, ki je bil v
               postopku izigran. To, da vsi sindikati, družno govorijo, da niso dosegli pričakovanih
               rezultatov in da so bili izigrani pri pogovorih z vlado pri pripravi pokojninske
               reforme, najbrž ni naključje, tega ni povedala opozicija, ampak so to povedali
               socialni partnerji. Zagotovo je tendenca vlade predvsem ta, da se tudi, če ustavna
               presoja ne bo uspela, zagotovi, da se o obeh zakonih istočasno ne bo odločalo. To je
               temeljna odločitev, zakaj se je pristopilo k ustavni presoji.</p>
               <p>Tu ste nekateri govorili tudi o nekaterih ukrepih prejšnje vlade, o nekaterih
               stvareh, ki jih naj bi prejšnja vlada izvedla. Prejšnja vlada je naredila korenito
               davčno reformo. 1,2 milijarde evrov je bilo manj plačil v državni proračun, zaradi
               davčne reforme, od tega je približno 600 milijonov bonusov dobilo gospodarstvo in
               približno 600 milijonov evrov bonusov gospodinjstva. To je bil nek tak uravnotežen
               ukrep. Vendar zaradi izvedene davčne reforme v prejšnjem mandatu, v prejšnjem mandatu
               ni imel težave nobeden javni sistem, nobena blagajna, ne pokojninska, ne zdravstvena,
               ne državni proračun, nobena od teh blagajn niti občinska niso imeli težav zaradi
               tega, ker se je davčna reforma izvedla. Tudi ukrepi vlade, ki so zagotavljali
               stabilnost proračuna, so bili dobri. Imeli smo najnižje trošarine, kar je tudi
               zagotavljalo, da smo imeli najnižje cene pogonskih goriv. Kaj nam pomaga sedaj, ko
               vlada tako enormno draži pogonska goriva, ko se pa zmanjšuje poraba, ko praktično
               prihaja do izpada velike večine tranzitnega prometa? Ali ne bi bilo modro, da bi
               vlada znižala trošarine, da bi imeli nekoliko nižjo ceno pogonskih goriv, kot jo
               imajo sosednje ekonomije, Hrvaška, Madžarska, Avstrija, Italija, in bi na njegov
               račun vsaj pobrali prihodke tistega tranzita, ki gre preko naše države? Tovornega
               prometa gre ogromno, osebnega tranzitnega prometa tudi ogromno – od tega ne dobimo
               nič, s Samo CO2, dušikove pentokside, SO2 in tako dalje. Zanima me oziroma sprašujem:
               Ali je to politika, ki zagotavlja stabilnost polnjenja državnega proračuna? Niti od
               tistih, ki bi koristili naše resurse, ne znamo ali pa nočemo pobrati denarja. Če to
               povežemo še s kombinacijo predragih cestnin, predragih vinjet, predragih cestnin za
               tovornjake, potem smo storili vse, da ne bi bilo prilivov v državni proračun. Prav
               gotovo tudi nismo storili vsega, kar je bilo v tem mandatu treba storiti, da bi na
               prihodkovni strani zagotovili dovolj delovnih mest, da bi zagotovili dovolj plačnikov
               v pokojninsko in zdravstveno blagajno in v državni proračun. Mi imamo na tej
               prihodkovni strani pravzaprav, ko govorimo o prihodkovni strani, transfere, same
               negativne učinke. Zmanjšujemo prihodkovne postavke, to se pravi, zmanjšujemo delovna
               mesta, zmanjšujemo število zaposlenih, in povečujemo transfere, transferni del, tisti
               del, ki ga moramo zagotavljati z državnega proračuna. Ta politika ni zdrava, ni
               dobra. Take politike ta država dolgo ne more zdržati. Je nemogoča. In v teh dveh
               letih bomo zdaj že stotič, tisočič povedali, da so se sprejemali ukrepi, ki niso bili
               prilagojeni razmeram, ki jih zahteva krizno ukrepanje. Niso bili. Ravno nasprotno,
               sprejemali smo ukrepe, ki so krizo poglabljali, ki so zmanjševali vire in povečevali
               bremena. Popolnoma diametralno nasprotni odzivi, kot so jih sprejele druge ekonomije,
               druge države, ki so sedaj po gospodarski rasti bistveno pred nami in ki niso utrpele
               tolikšnega izpada delovnih mest in tolikšnega povečanja brezposelnosti.</p>
               <p>Tudi sam sem proti taki pokojninski reformi, kot je sprejeta, predvsem zaradi tega,
               ker se vlada, predvsem predlagatelj, ni držal svoje zaveze. Niste očistili
               pokojninske blagajne in tam je še vedno vse mogoče, kar sodi v pokojninsko blagajno
               in veliko tistega, kar ne sodi, in ker niste sprejeli osebnega računa. To se pravi,
               da bi vsak lahko pogledal, koliko je dejansko teh plačil, kakšno je stanje na
               njegovem osebnem računu, da bi ta sistem lahko deloval transparentno in pregledno.
               Zaradi teh dveh zadev pokojninski sistem ni pregleden, ni transparenten. Če lahko
               ZPIZ sedaj odmeri pokojnino vsakemu, ki se upokoji, verjetno mora za vsakega tudi
               voditi njegove prihodke. Ampak zakaj to ni javno, zakaj jaz tega ne morem pogledati
               sam. Zakaj tega osebnega računa ni v tem zakonu? In to je temeljni problem, zakaj ta
               pokojninska reforma ni dobra. To, da ni osebnega računa, pomeni samo potuho tistim
               slabim plačnikom prispevkov za pokojninsko in zdravstveno zavarovanje, ki svojih
               obveznosti do teh dveh blagajn ne vplačujejo, in tisti, ki so zaposleni, tega ne
               morejo kontrolirati, ne morejo mesečno kontrolirati, ne morejo tekoče kontrolirati.
               In to služi tistim, ki so v teh postopkih nepreglednega lastninskega preoblikovanja
               teh lastninskih zgodb prišli do premoženja in zdaj še dodatno na tem delu poskušajo
               obrati tiste zaposlene, ki za njih ustvarjajo ta super profit, ekstra kapital, da jih
               še tukaj prikrajšamo in jih prikrajšate do kraja.</p>
               <p>To so temeljni problemi, zaradi katerih zakona ni možno podpreti. Povedal sem tudi
               nekaj razlogov, zakaj ne bom podprl zahteve za ustavno presojo predmetne zadeve.
               hvala lepa.</p>
            </sp>
            <sp xml:id="SDZ5-Izredna-38-2011-01-10.sp118">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil minister dr. Ivan Svetlik.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-10.sp119">

               <speaker>DR. IVAN SVETLIK:</speaker>

               <p>Hvala lepa.</p>
               <p>Moram vseeno odgovoriti poslancu gospodu Tanku. V vašem izračunu je neka majhna
               napaka. Ko govorimo o tem, koliko višje pokojnine bodo prejemali tisti, ki bodo na
               novo pokojnine prejeli, moramo hkrati vedeti tudi, da jih ne bodo prejemali manj
               časa. Res bodo delali postopno tri leta dlje, vendar se vsako leto že pričakovana
               življenjska dobra podaljša za tri mesece. In po tem obdobju bodo prejemali, to je pa
               izračun, ki so ga naredili strokovnjaki, ne mi na ministrstvu, pokojnino enako dolgo,
               kot jo prejemajo danes, moški slabih 21 let in ženske dobrih 25 let. To je obdobje, v
               katerem že danes prejemajo pokojnino posamezniki in ki bo pričakovano tudi po koncu
               uveljavitve tega zakona, bo ostalo enako. Tako da to ne bo držalo, da smo jih zaradi
               tega opeharili.</p>
               <p>Kar zadeva osebne račune. Danes že lahko vsakdo preko svojega certifikata pogleda v
               informacijsko bazo Davčne uprave Republike Slovenije, koliko ima plačanih prispevkov,
               že danes lahko to naredi. V zakon smo pa prav na zahtevo mnogih poslancev, tudi iz
               vaše stranke, vnesli določila, ki govorijo o tem, da mora imeti vsakdo pravico videti
               vse podatke o samem sebi kot zavarovancu iz sistema pokojninskega in invalidskega
               zavarovanja. Zavod mora omogočiti osebni elektronski vpogled v podatke, ki se o tej
               osebi vodijo v matični evidenci, piše v 140. členu zakona. Tako da so vse te
               varovalke notri. Res pa je, da to pa ni navidezni osebni račun, ki ga je mogoče
               vzpostaviti takrat, ko bo, če bo nov sistem v tisti drugi fazi vzpostavljen, in ki bo
               potem omogočal še dodatni nadzor posameznika nad tem, kar je prispeval in kar je
               vplačeval. Res je tudi, gospod Tanko, da je bila izvedena davčna reforma, pravite 600
               milijonov je šlo gospodarstvu. Zelo utemeljeno vprašanje je, kje je tistih 600
               milijonov, zakaj so bili porabljeni, kakšen je učinek teh 600 milijonov in tudi
               ostalih, kajti v času konjunkture ni bilo napravljene nobene rezerve in zato imamo
               danes tudi težave s proračunom. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp120">

               <speaker>PREDSEDNIK DR. PAVEL GANTAR:</speaker>

               <p>Nisem opazil, da bi vas minister napačno navajal, ker ste se javili k repliki, ampak
               dobro, naj bo.</p>
               <p>Gospod Tanko, replika.</p>
            </sp>
            <sp xml:id="SDZ5-Izredna-38-2011-01-10.sp121">

               <speaker>JOŽE TANKO:</speaker>

               <p>Hvala lepa.</p>
               <p>No, glejte, čisto preprosto, gospod minister, eno je igra povprečij, drugo je pa
               igra posameznikov. Zaradi tega, ker, na primer, bom jaz moral delati tri leta dlje,
               ne bom imel tri leta daljše življenjske dobe... / oglašanje iz dvorane/</p>
            </sp>
            <sp xml:id="SDZ5-Izredna-38-2011-01-10.sp122">

               <speaker>PREDSEDNIK DR. PAVEL GANTAR:</speaker>

               <p>Minister, se boste lahko javil, vi se lahko javite vedno.</p>
            </sp>
            <sp xml:id="SDZ5-Izredna-38-2011-01-10.sp123">

               <speaker>JOŽE TANKO:</speaker>

               <p>... Tisto, kar ste povedali, velja za igro povprečij, pa tisto, kar naj bi se gibalo,
               vendar za posameznika to ne velja. Zaradi tega, ker bo delal tri leta dlje, ne bo
               imel tri leta daljše življenjske dobe. In bo dobil za tri leta manj pokojnin.</p>
               <p>In kar zadeva, kje se pozna tisto, ko je bilo razbremenjeno gospodarstvo. Malo
               poglejte podatke, pa boste videli, da so takrat investicije rasle z dvomestno
               številko, okoli 17, 18 %, je bila letna rast investicij in približno tolikšna je bila
               letna rast izvoza. To se pravi, da so se nekateri podatki na tej makro ravni odražali
               tudi zaradi tega, ker so bile razbremenjene zadeve, zagotovo. In to ni bil izgubljen
               denar, je pa problem v tem, da so sedaj mnoga sredstva, ki ste jih investirali, v tem
               mandatu šla v prazno, niso prinesla ničesar na stabilizaciji gospodarske rasti,
               ničesar, ni bilo zaznati nobenih novih investicij. Celo več, država je zmanjševala
               investicije v prometno infrastrukturo in podobne zadeve in zaradi tega tudi ni bilo
               zaznati nobene gospodarske rasti in capljamo za vzhodnimi državami, krepko, po vseh
               kriterijih. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp124">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Julijana Bizjak Mlakar. (Je ni.) Breda Pečan. (Je ni.) Tadej
               Slapnik. (Ga ni.) Miroslav Klun. (Ga ni.) Alenka Jeraj. (Je ni.)</p>
               <p>France Cukjati, prosim.</p>
            </sp>
            <sp xml:id="SDZ5-Izredna-38-2011-01-10.sp125">

               <speaker>FRANCE CUKJATI:</speaker>

               <p>Hvala za besedo, dve minuti pa le imam.</p>
               <p>Rad bi neke nesporazume, ki so se tekom razprave tukaj pojavili, odpravil, in sicer
               najprej vprašanje in očitke, ki se tudi v drugo polovico mandata vlečejo, da
               kritizirate, zakaj niste tega naredili v prejšnjem mandatu. Mislim, da bi bilo zelo
               nekorektno, če bi prej Janševa vlada leta 2005, torej komaj štiri leta po Drnovškovi
               pokojnini reformi začela reformo spreminjati, kajti prejšnja reforma se je pravzaprav
               šele začela uveljavljati in se bo do konca uveljavila šele po letu 2023, če bo seveda
               sedaj ZPIZ–2 na referendumu padel. Pa vendarle je leta 2007, pomladi, Janševa vlada
               pripravila osnutek sprememb Zakona o pokojninskem in invalidskem zavarovanju, katere
               glavne značilnosti so bile štiri: razširitev kroga zavarovancev, uvedba
               stimulativnega sistema bonusov in malusov za daljše ostajanje v zaposlitvi,
               fleksibilna možnost delne upokojitve, oprostitev plačila dela prispevkov delodajalcev
               za starejše delavce. To minister verjetno pozna, saj je arhivirano na ministrstvu. No
               in bili so zelo intenzivni pogovori in usklajevanja s sindikati in je bila dosežena
               velika stopnja soglasja. To opozarjam predvsem zaradi tega, ker je bilo to soglasje
               na podlagi tega, da predlog ni predvideval zvišanja upokojitvene starosti, ta cilj
               naj bi dosegli s sistemom bonusov in malusov, z ukinitvijo nekaterih privilegijev, ki
               so omogočali prezgodno upokojevanje, in s stimulacijami za delodajalce ob
               zaposlovanju starejših delavcev. Ker pa se je takrat, jeseni leta 2007, morala vlada
               intenzivno pripravljati na predsedovanje in v prvi polovici leta 2008 kratko malo,
               ker ni bilo ekonomske nuje po takojšnji spremembi zakona, ni šla v to. Toliko v
               vednost vam, ki ste se zelo radi izgovarjate na to, kaj kritizirate, če tega niste v
               prejšnjem mandatu storili, in v vednost seveda tudi vam ministrom, ministru, ki lahko
               to tudi potrdi. Hvala.</p>
            </sp>
            <sp xml:id="SDZ5-Izredna-38-2011-01-10.sp126">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Dejan Levanič.</p>
            </sp>
            <sp xml:id="SDZ5-Izredna-38-2011-01-10.sp127">

               <speaker>DEJAN LEVANIČ:</speaker>

               <p>Hvala lepa za besedo, gospod predsednik.</p>
               <p>Tekom današnjega dne se je v debatha pokazalo predvsem, da Slovenski demokratski
               stranki nikakor ni mar za argumente, kljub temu, da je bilo v Državnemu zboru
               velikokrat povedano in dokazano, zakaj se mora iti v pokojninsko reformo, zakaj se
               sistem spreminja in kakšne bodo seveda posledice.</p>
               <p>Tekom debate je bilo tudi pokazano, da je Slovenska demokratska stranka oziroma so
               se poslanci, ki so razpravljali, na nek način strinjali tudi z dejstvom, da je
               pokojninska reforma nujna v Sloveniji, da potrebujemo nadgradnjo ZPIZ-1, da moramo
               nekaj narediti že za vzdržnost pokojninske blagajne, ampak ko pridemo do odločanja,
               torej do tega, da lahko končno sprejmemo pokojninsko reformo, ki na nek način ohranja
               osnovne pravice, pa očitno ne zberemo dovolj poguma, da bi jo lahko tudi sprejeli. To
               nas seveda žalosti, ker navsezadnje nobenemu ni v interesu nalašč jemati kakršne koli
               pravice ljudem ali pa jih siliti v še težji socialni položaj. Če ne bomo sprejeli
               pokojninske reforme, se bo to zgodilo, da bodo ljudje ob že tako nizkih pokojninah
               doživeli to, da bodo pokojnine še naprej padale, da mlade generacije ne bodo imele
               garancij, da bodo do pokojnin sploh prišle, niti delovno aktivni, ki nekako že
               vplačujejo celo življenje v ta sistem, ne bodo imeli neke garancije, da bo
               pokojninski sistem izvršen do te mere, da bi posamezniki lahko prišli do pokojnin.
               Najlažje je biti seveda proti, ampak to je sedaj že praksa v Državnemu zboru, kakršen
               koli predlog pride s strani vladne koalicije, je zavrnjen s strani opozicije ali vsaj
               večjega dela opozicije. Želi pač na nek način sporočati vsej javnosti, da vse, kar
               vlada naredi, je slabo, da ne ukrepa pravočasno in tako naprej. Rad bi vas spomnil,
               da ste s takšnimi argumenti začeli že v začetku mandata, takrat, ko je vlada
               sestavljala svojo ekipo, ste ves čas govorili, da vlada prepočasi sestavlja ekipo, da
               se to na tak način ne dela in tako naprej. Sestavila je vladno ekipo en dan prej kot
               prejšnja vlada. Potem ste začeli govoriti, da se prepočasi odziva na krizo, da nima
               pravih ukrepov in tako naprej. Pred tem ste govorili, da krize v Sloveniji ni, ker je
               takoj po vašem sistemu bilo dobro nastavljeno, da se to v Sloveniji ne more zgoditi.
               Vse vaše trditve so bile tekom teh dveh let tudi ovržene.</p>
               <p>Prej je poslanec Milenko Ziherl dejal, v kakšni državi živimo, ko delodajalci ne
               plačujejo prispevkov delavcem, kakšna država je to, ki to dopusti. Enkrat za vselej
               se je treba spomniti, da se je neplačevanje prispevkov začelo v prejšnjem mandatu.
               Kaj je vlada v prejšnjem mandatu naredila za to, da bi preprečila, da podjetja niso
               plačevala prispevkov delavcem? Nič. Sedaj se nekaj ukrepa v tej smeri in ministrstvo
               je naredilo veliko ukrepov, da se na nek način omili kriza tistih delavk in delavcev,
               ki to doživljajo, da se omili kriza tudi tistih, ki so bili odpuščeni, ali na nek
               način ostali brez dela, brez plačila in tako naprej. V prejšnjem mandatu se te stvari
               niso toliko opazile, predvsem zaradi tega, ker je, hočeš nočeš, bilo obdobje velikih
               ali debelih krav, bilo je obdobje gospodarske rasti. Ko smo prej govorili o davčni
               reformi, je treba vedeti, po besedah gospoda Tanka, ki je dejal, da nobena javna
               blagajna ni imela težav – seveda jih ni imela, niti lokalna, ravno zaradi tega, ker
               je bila velika gospodarska rast, ker je bilo veliko denarja na razpolago, da se ga je
               tudi delilo. Ampak kljub temu, da je bilo veliko denarja na razpolago, se je država
               prekomereno zadolževala. In ob koncu mandata pustila proračun Republike Slovenije v
               minusu. Potem se je treba zamisliti, kaj se je naredilo ob spremembah te davčne
               zakonodaje. Gospod minister je že prej dejal, da je bilo 600 milijonov v prejšnjem
               mandatu sicer razporejenih v gospodarstvu. Kaj se je naredilo s temi 600 milijoni?
               Ali se je prestrukturiralo gospodarstvo, da bi bilo pripravljeno na morebitno krizo?
               Ali se je moderniziralo gospodarstvo, da bi znalo nastopati in biti konkurenčno na
               tujih trgih? Ali se je karkoli investiralo do te mere, da bi se kriza poznala v
               manjši meri? Se je delalo kaj na povečevanju izvoza, da bi naša podjetja bila boljša
               na tujih trgih? Ne. Zaradi tega imamo tudi takšno situacijo danes, s katero se moramo
               soočati. In vi pri tem ne pomagate nič. Drugih 600 milijonov evrov je bilo po besedah
               gospoda Tanka razporejenih v gospodinjstva. Kje se to pozna? Ukinili ste stanovanjsko
               olajšavo in marsikje drugje omogočili to, da so ljudje težje živeli v času
               gospodarske rasti.</p>
               <p>Dejali ste, da so bili marsikateri ukrepi sprejeti, ki so diametralno nasprotni
               temu, kar je sprejemala tujina. To enostavno ni res. In prav je, da to ljudje tudi
               vedo. V prvem letu mandata se je sprejemalo ogromno ukrepov, ki so predvsem blažili
               posledice kriza. Če ti ukrepi ne bi bili sprejeti, bi bila socialna slika v tej
               državi še slabša, ampak je vlada želela s povišanjem socialnih transferjev – za 44 %
               so se ti socialni transferji povečali – predvsem omiliti socialno krizo, da ne bi
               bila ta še težja.</p>
               <p>Prihajamo do nekaterih ključnih ukrepov, ki jih bo treba sprejeti, zato je pred nami
               tudi pokojninska reforma, da obdržimo socialno državo, za katero smo se odločili, da
               tako, kot smo se odločili, živimo v državi, in da na ta način tudi rešujemo naše
               finance. Socialna politika v Sloveniji je bila od nekdaj neka vrlina politike in
               politika je za njo vsaj skušala skrbeti. V drugem letu mandata veliko finančnih
               sredstev vlada vlaga v gospodarstvo, razvoj gospodarstva, investicije in tako naprej.
               Veliko očitkov, ko so danes bili izrečeni v tej dvorani, enostavno ne drži.</p>
               <p>Po neki točki – in s tem zaključujem – se vidi, da marsikdo zakona ni prebral s
               strani opozicije, da ne ve, kaj zakon prinaša, kakšne bonitete se ohranjajo v
               pokojninski zakonodaji in bo naredil vse zato, da bo pokojninska reforma padla, ne
               glede na posledice.</p>
               <p>In mogoče še odziv na gospoda Cukjatija, ki je govoril, kaj vse je vsebovala Janševa
               reforma, katere so bile tiste štiri točke, bi se mogoče osredotočil samo na zadnjo,
               torej 4. točko, ki je govorila o stimuliranju delodajalcev ob zaposlovanju starejših
               delavcev. Ta reforma, ki jo imamo danes na mizi, ne vključuje samo tega, vključuje
               tudi stimuliranju delodajalcev ob zaposlovanju mladih, tako da vključuje še več. Če
               so bila tista izhodišča v redu pripravljena in so imela široko podporo, potem bi vam
               ta izhodišča morala biti še bližja. V sklopu teh argumentov res ne razumem, zakaj ne
               podprete pokojninske reforme, ali če želim na drugačen način povedati, razumem v
               smislu nabiranja političnih točk, ker je najlažje biti proti. Hvala lepa.</p>
            </sp>
            <sp xml:id="SDZ5-Izredna-38-2011-01-10.sp128">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ura je 22, mi smo rekli, da delamo do 22., ostala sta samo še dva razpravljavca, in
               sicer če želi besedo še predsednika Vlade in predlagateljice? Ne želita. Če ne
               želita, potem zaključujem razpravo.</p>
               <p>Ugotavljam, da k predlogu sklepa ni bilo vloženih amandmajev. Zbor bo k predlogu
               sklepa v skladu z časovnim potekom seje zbora odločal v okviru glasovanj takoj po
               zaključeni 4. točki dnevnega reda, jutri, v torek.</p>
               <p>S tem prekinjam to točko dnevnega reda. Sejo bomo nadaljevali jutri, v torek, 11. 1.
               2011, ob 11. uri. Hvala lepa. Lahko noč. <title>(SEJA JE BILA PREKINJENA 10. JANUARJA
                  2011 OB 22. URI.)</title>
               </p>
            </sp>
         </div>
      </body>
   </text>
</TEI>
