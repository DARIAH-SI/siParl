<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-39-2011-02-09">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|221ED27FFC23B53CC1257D56003D1C18</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=221ED27FFC23B53CC1257D56003D1C18</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-39-2011-02-09.DZ" n="39">
               <name>Izredna</name>
               <date when="2011-02-09"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-39-2011-02-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">39. izredna seja</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 15. uri.</stage>


            <sp xml:id="SDZ5-Izredna-39-2011-02-09.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 39. izredno sejo Državnega zbora, ki sem jo sklical na podlagi prvega
               odstavka 58. člena ter drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednja poslanka in
               poslanci: Janja Klasinc, Samo Bevk od 15. do 19. ure in Marjan Križman.</p>
               <p>Na sejo sem vabil predstavnike Vlade. Vse prisotne lepo pozdravljam.</p>
               <p>Predlog dnevnega reda ste prejeli s sklicem seje 4. 2. 2011, predlogov za širitev
               dnevnega reda nisem prejel. Državnemu zboru predlagam, da se za današnjo sejo <title xml:id="SDZ5-Izredna-39-2011-02-09.title1">določi dnevni red</title>, kot ste ga prejeli s sklicem.</p>
               <p>Prehajamo na glasovanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo 63,
               proti nihče.</p>
               <p><stage xml:id="SDZ5-Izredna-39-2011-02-09.stage4">(Za je glasovalo 63.)</stage> <stage xml:id="SDZ5-Izredna-39-2011-02-09.stage5">(Proti nihče.)</stage></p>
               <p>Ugotavljam, da je dnevni red 39. izredne seje Državnega zbora določen.</p>
               <p>Prehajamo na <title xml:id="SDZ5-Izredna-39-2011-02-09.title2">1. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VOLILNI IN REFERENDUMSKI KAMPANJI V OKVIRU
                  SKRAJŠANEGA POSTOPKA.</title>
               </p>
               <p>Predlog je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade. Besedo
               ima Irma Pavlinič Krebs, ministrica za javno upravo.</p>
            </sp>
            <sp xml:id="SDZ5-Izredna-39-2011-02-09.sp2">

               <speaker>IRMA PAVLINIČ KREBS:</speaker>

               <p>Hvala lepa za besedo, spoštovani predsednik. Spoštovani poslanke in poslanci!</p>
               <p>Zakon o volilni in referendumski kampanji je bil sprejet leta 2007. Ustreznost
               rešitev iz tega zakona je bila presojana v treh sklopih. Najprej je ustreznost
               ureditve glede položaja Državnega sveta, kadar je predlagatelj in organizator
               referendumske kampanje, presojalo Ustavno sodišče, ki je nesporno ugotovilo, da je
               ureditev, da Vlada lahko nameni Državnemu svetu, kadar je organizator in predlagatelj
               referenduma oziroma referendumske kampanje, sredstva za izvedbo le-te v primerni
               višini, neustrezna. Lahko pomeni arbitrarnost in takšna se Državnemu svetu, ki ima
               položaj po ustavi, ne šteje za skladno z ustavo.</p>
            </sp>
            <sp xml:id="SDZ5-Izredna-39-2011-02-09.sp3">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani!</p>
            </sp>
            <sp xml:id="SDZ5-Izredna-39-2011-02-09.sp4">

               <speaker>IRMA PAVLINIČ KREBS:</speaker>

               <p>Drugo presojo je opravilo Računsko sodišče, ko je revidiralo izdatke Vlade Republike
               Slovenije leta 2007, ko se je izvajala referendumska kampanja v podporo zakonu.
               Predlagatelj referenduma je bil Državni svet. Takrat je Računsko sodišče porabo
               sredstev Vlade za zloženko, ki jo je Vlada poslala za obveščanje občank in občanov o
               tem, da je zakon, ki ga je sprejel Državni zbor, ustrezen, ocenilo kot neustrezno in
               neskladno z Zakonom o javnih financah. Vlada bi se po oceni Računskega sodišča morala
               priglasiti kot organizator referendumske kampanje, vendar tega ni storila, ker zakon
               tega vprašanja ne ureja zadosti določno.</p>
               <p>Tretje vprašanje, ki ga ocenjujeta Računsko sodišče in GRECO – Mednarodna
               organizacija držav, združenih v boju proti korupciji, je ocena tistih določb zakona,
               ki urejajo zbiranje sredstev in porabo sredstev za volilne in referendumske kampanje.
               Te ureditve so bile ocenjene kot neustrezne, zato sem že februarja leta 2009
               imenovala delovno skupino, sestavljeno iz strokovnjakov in tudi predstavnikov
               političnih strank, da ustrezno odgovorimo na vsa ta vprašanja. Leta 2009 je bil
               zakon, novi zakon že v javni razpravi, medtem se je pojavila v letu 2010 ocena
               predsednika Komisije za preprečevanje korupcije, da je treba zaradi ujetosti
               političnih strank v kapitalske povezave še enkrat premisliti ustreznost ureditve
               zbiranja sredstev za referendumske in volilne kampanje, zato smo zakon v celoti še
               enkrat premislili in računamo, da bo v marcu prišel na poslanske klopi.</p>
               <p>Ker pa je pred nami kar nekaj pomembnih referendumskih odločitev, smo ocenili, da je
               po skrajšanem postopku treba nujno odpraviti dve neustrezni rešitvi. Prva je tista,
               ki jo je ugotovilo Ustavno sodišče, torej neustrezno urejeno financiranje Državnega
               sveta, kadar je le-ta predlagatelj referenduma. To ustrezno urejamo. Drugič. Določno
               opredeljujemo, da kadar in zgolj takrat, ko ima interes tudi Vlada Republike
               Slovenije, da izjavi svoje mnenje o primernosti predpisa, ki je predmet referenduma,
               jasno določno zapišemo, da v tem primeru Vlada lahko nameni proračunska sredstva, ki
               jih seveda za vse proračunske uporabnike limitiramo, in sicer največ 25 % možnih
               porabljenih sredstev, ki jih zakon določa vsem ostalim organizatorjem volilnih
               kampanj.</p>
               <p>Ti dve rešitvi sta po oceni Vlade ustrezni, zato predlagamo, da ju sprejmete. Hvala
               lepa.</p>
            </sp>
            <sp xml:id="SDZ5-Izredna-39-2011-02-09.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Za predstavitev poročila odbora dajem besedo predsedniku dr. Vinku Gorenaku.</p>
            </sp>
            <sp xml:id="SDZ5-Izredna-39-2011-02-09.sp6">

               <speaker>DR. VINKO GORENAK:</speaker>

               <p>Hvala lepa.</p>
               <p>Odbor za notranjo politiko, javno upravo in pravosodje je torej Predlog zakona o
               spremembah in dopolnitvah Zakona o volilni in referendumski kampanji obravnaval na
               49. seji, to je danes dopoldne, in na njenem prvem nadaljevanju, danes popoldne.</p>
               <p>Predlog zakona je predložila Vlada. Imeli smo naslednja gradiva: mnenje
               Zakonodajno-pravne službe, torej sam predlog zakona, mnenje Komisije Državnega sveta
               za državno ureditev, pri čemer opozarjam, da v poročilu piše, da smo razpolagali z
               mnenjem Komisije Državnega sveta za državno ureditev, vendar to ne drži. Drži to, da
               je bilo to mnenje Državnega sveta kot celote. Nadalje, mnenje Pomurske madžarske
               samoupravne narodne skupnosti in pa odgovor Ministrstva za javno upravo na mnenje
               Zakonodajno-pravne službe.</p>
            </sp>
            <sp xml:id="SDZ5-Izredna-39-2011-02-09.sp7">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, gospod Ziherl, gospod Juri, gospod Slapnik, usedite se, prosim!</p>
            </sp>
            <sp xml:id="SDZ5-Izredna-39-2011-02-09.sp8">

               <speaker>DR. VINKO GORENAK:</speaker>

               <p> Predstavnica predlagatelja, torej ministrica za javno upravo gospa Krebsova, je
               povedala stvari, kakršne je povedala sedaj in to zelo obširno, mislim, da je bila
               zelo obširna in mi ni treba tega ponavljati.</p>
               <p>Zakonodajno-pravna služba s spremembami ni soglašala v celoti, ampak je opozorila na
               nekatere pomanjkljivosti tega predloga zakona. Državni svet, gospod Vnučec je potrdil
               zadevo, torej povedal, da se Državni svet s tem strinja.</p>
               <p>V razpravi pa so članice in člani odbora izrazili svoja stališča glede predloga
               zakona in s sprejetjem amandmaja odbora vsaj delno sledili mnenju Zakonodajno-pravne
               službe, ki se nanaša na uporabo prostorov državnih organov za referendumsko kampanjo.
               Predstavnik Poslanske skupine SLS je predlagal, naj odbor podpre njihove amandmaje in
               ohrani le tisti del novele, ki sledi odločbi Ustavnega sodišča.</p>
               <p>Poslanska skupina SDS pa je v razpravi opozorila na odločbo vrhovnega sodišča
               Republike Irske, ki je za protiustavno razglasila namenjanje proračunskih sredstev za
               referendumsko propagando, saj posega takšno vladno financiranje referendumske
               kampanje v tri ustavne pravice, in sicer do enakosti, do svobode izražanja ter do
               demokratičnih referendumskih postopkov.</p>
               <p>Odbor je sprejel samo en amandma, in sicer amandma k 2. členu, ki smo ga obravnavali
               kot amandma odbora. Odbor ni sprejel amandmaja Poslanske skupine SLS k 1. členu, zato
               so ostali trije postali brezpredmetni.</p>
               <p>Odbor je glasoval tudi o vseh amandmajih oziroma o zakonu kot celoti, kar pomeni, o
               amandmajih in ostalih členih, in jih sprejel z 8 glasovi za, 7 glasovi proti,
               besedilo pa je sestavni del tega poročila. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
            </sp>
            <sp xml:id="SDZ5-Izredna-39-2011-02-09.sp10">

               <speaker>SILVEN MAJHENIČ:</speaker>

               <p>Spoštovana ministrica, spoštovani predsednik!</p>
               <p>Predlagatelj pojasnjuje, da novela zakona odpravlja neskladja z Ustavo Republike
               Slovenije in določneje opredeljuje Vlado Republike Slovenije, enako kot druge
               organizatorje referendumske kampanje. Predlagane spremembe in dopolnitve Zakona o
               referendumski kampanji odpravljajo z odločbo Ustavnega sodišča ugotovljene
               neskladnosti v šestem odstavku 4. člena. Gre predvsem za to, da se lahko med subjekte
               referendumske kampanje kot organizatorje kampanje uvršča tudi Vlada Republike
               Slovenije ali pristojna služba, ki bo v njenem imenu organizator volilne kampanje ter
               se na tak način Vladi omogoči aktivno sodelovanje v referendumski kampanji.</p>
               <p>Temeljni cilj, ki ga želi Vlada s spremembo zakona doseči, je tudi odprava
               neskladnosti zakona pri zagotavljanju ustreznih proračunskih sredstev tudi Državnemu
               svetu za referendumsko kampanjo. Gre le za primere, ko bo Državni svet zahteval
               referendum in bo organizator volilne kampanje. Vlada bo morala ta sredstva Državnemu
               svetu nameniti, če bo Državni svet sredstva zahteval, seveda se bodo pa sredstva
               dodelila v okviru zakonsko določenih omejitev. Enaka zgodba velja za Vlado, o kateri
               zakon pravi, da Vlada lahko nameni sredstva za referendumsko kampanjo tudi pristojni
               službi Vlade. Ocena finančnih posledic predloga zakona tako ni ravno najbolj jasna in
               ne prepriča, da zakon ne bo imel dodatnih finančnih posledic za državni proračun in
               druga javnofinančna sredstva, saj zakon spreminja, ne le zaradi večje jasnosti in
               zaradi odločbe Ustavnega sodišča, ki predvsem zahteva odpravo presoje Vlade pri
               določanju sredstev Državnemu svetu, ampak tudi v tistem delu, ko gre za večjo porabo
               proračunskih sredstev. Kot ugotavlja Ustavno sodišče, je za referendumsko kampanjo
               bistvenega pomena zagotovitev primernih sredstev za vse predlagatelje referenduma, ne
               glede na to, ali gre za predlog Državnega sveta, Državnega zbora, 40 tisoč volivcev
               ali tretjino poslancev. Vendar se s stališčem Ustavnega sodišča ravno ne strinja
               Zakonodajno-pravna služba, ki opozarja, če bi sprejeli stališče, da ima skupina
               poslancev pravico do proračunskih sredstev, bi iz povsem enakih argumentov morali
               enaka sredstva dodeliti tudi skupini 40 tisoč volivcev. To pa bi pripeljalo do
               situacije, da bi se znašli kar trije organizatorji referendumske kampanje, ki bi bili
               upravičeni do proračunskih sredstev. Predlagatelj pojasnjuje, da je bil zakon od
               sprejetja leta 2007 podvržen različnim presojam, ki sedaj očitno upravičujejo
               spremembo zakona. Ustavno sodišče opozarja na neustavno stanje in narekuje odpravo.
               Vlada pa na osnovi tega opravičuje spremembe, ki bi omogočile neprivilegiran položaj,
               kljub temu da je ves čas v prednosti pred ostalimi. Ustavno sodišče tudi ne priznava
               legitimnosti predlagatelja, 30 poslancev za referendum, kar v razlagah veljavnega
               zakona ne drži. Sporna je tudi razlaga v tistem delu, ki govori o rabi prostorov,
               kjer bi Vlada in Državni svet lahko koristila svoje prostore, poslanci pa ne. Upam,
               da bo amandma to popravil. Vlada je že do sedaj imela možnost koriščenja proračunskih
               sredstev, vendar le takrat, ko je šlo za posvetovalni referendum, kjer se ugotavlja
               mnenje strokovne in laične javnosti, vendar ne, ko gre za zakonodajni referendum,
               kjer se zakon zaključi. Glede na vse povedano je logično, da predloga zakona v
               Slovenski nacionalni stranki ne moremo podpreti.</p>
            </sp>
            <sp xml:id="SDZ5-Izredna-39-2011-02-09.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
            </sp>
            <sp xml:id="SDZ5-Izredna-39-2011-02-09.sp12">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Prijazen pozdrav gospe ministrici,
               sodelavki, kolegice in kolegi!</p>
               <p>Poslanski klub Liberalne demokracije Slovenije bo zakonske spremembe potrdil, kajti
               temeljni cilj, ki ga želi predlagatelj doseči s spremembo zakona, je odprava
               neskladnosti zakona z ustavo v tistem delu, ki se nanaša na zagotavljanje ustreznih
               proračunskih sredstev Državnemu svetu za referendumsko kampanjo in s tem tudi
               zagotoviti Državnemu svetu učinkovito izvajanje njegovih ustavnih nalog. Za ustavno
               nedopustno je Ustavno sodišče Republike Slovenije izreklo rešitev, po kateri o
               sredstvih Državnega sveta Republike Slovenije za referendumsko kampanjo, ki jih
               opredeljuje zakon, odloča Vlada Republike Slovenije po prostem preudarku. Po
               uveljavitvi predlagane spremembe bo Vlada morala ta sredstva odobriti v primeru, če
               jih bo Državni svet Republike Slovenije od nje zahteval, hkrati pa Vlada ne bo mogla
               Državnemu svetu nameniti manj sredstev, kot jih bo le-ta zahteval, dokler jih bo
               zahteval v okviru oziroma v višini zakonsko določene omejitve.</p>
               <p>Ker je krog fizičnih in pravnih oseb, ki so lahko organizatorji volilne kampanje, že
               do sedaj zelo odprt, predlog zakona omogoča, da je organizator referendumske kampanje
               lahko tudi Vlada oziroma njena pristojna služba, pri čemer pa mora Vlada sama
               sprejeti odločitev o tem, da bo njena vladna služba organizator referendumske
               kampanje. Vlada kot glavna predlagateljica zakonov in kot subjekt, odgovoren za
               delovanje na vseh področjih v državi, mora zato zagotovo imeti možnost, da v
               referendumski kampanji sodeluje na aktiven način, vključno za to porablja tudi
               določena proračunska sredstva. V sami kampanji pa bodo tako lahko sodelovali vsi
               subjekti, ki so zainteresirani za izid referenduma, s tem pa se bo zagotovila tudi
               večja transparentnost referendumske kampanje, saj bo s spremembo zakona dana možnost
               prav vsem, da pod enakimi zakonsko določenimi pogoji sodelujejo v referendumski
               kampanji.</p>
               <p>Sprememba zakona tako odpravlja tudi nejasnost, ki se je pokazala v zadnjem času pri
               izvedbi referendumov, v delu, ki se nanaša na določanje subjektov, ki so lahko
               organizatorji referendumske kampanje. Predlog zakona tako med te subjekte, ki so
               organizatorji referendumske kampanje, izrecno uvršča tudi Vlado Republiko Slovenije.
               Glede na to, da je večina referendumov, ki jih imamo v Sloveniji, posledica odločanja
               o zakonih, ki jih je pripravila prav vlada, v Poslanskem klubu Liberalne demokracije
               Slovenije menimo, da mora imeti Vlada na vsak način pravico, da v referendumski
               kampanji sodeluje na transparenten, zakonit, vnaprej dogovorjen in predpisan način,
               predvsem pa, da stoji za zakoni, ki jih je sama predlagala in da njihovo najboljšo
               rešitev za interes državljank in državljanov v kampanji tudi zagovarja.</p>
               <p>Poraba proračunskih sredstev, ki jih Vlada lahko nameni za referendumsko kampanjo
               sebi, kadar je organizator referendumske kampanje, ali znesek, ki se ga namenja
               Državnemu svetu, kadar ta zahteva sredstva, pa je vnaprej zakonsko določen in omejen.</p>
               <p>Po mnenju Poslanskega kluba Liberalne demokracije Slovenije predlog samega zakona
               nikjer ne odstopa od načel, ki so bila upoštevana že ob sami pripravi veljavnega
               zakona, in zato jih bomo tudi podprli. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Andrej Magajna.</p>
            </sp>
            <sp xml:id="SDZ5-Izredna-39-2011-02-09.sp14">

               <speaker>ANDREJ MAGAJNA:</speaker>

               <p>Spoštovani!</p>
               <p>V Poslanski skupini nepovezanih poslancev bomo podprli spremembe in dopolnitve
               Zakona o volilni in referendumski kampanji.</p>
               <p>Temeljni cilj, ki ga želi predlagatelj doseči s tem zakonom, je odprava neskladnosti
               z ustavo v delu, ki se nanaša na zagotavljanje ustreznih proračunskih sredstev
               Državnemu svetu za referendumsko kampanjo. Vlada kot glavna predlagateljica zakona in
               kot subjekt bo tudi vključena v referendumsko kampanjo. Ustavno sodišče je z odločbo
               ugotovilo, da je šesti odstavek 4. člena v neskladju z ustavo, če se nanaša na
               Državni svet. Vendar tu gre za razširitev. Državnemu svetu je treba zagotoviti, da
               lahko dejavno sodeluje tudi v referendumski kampanji. Bistvenega pomena je, da se za
               kampanjo Državnemu svetu zagotovijo tudi primerna sredstva. Vlada ne more odločati po
               prostem preudarku. Zagotavljanje teh sredstev torej ne sme biti odvisno od
               diskrecijske odločitve Vlade Republike Slovenije. Kot rečeno pa je v izogib
               morebitnim nejasnostim treba izrecno omogočiti tudi Vladi Republike Slovenije oziroma
               pristojni vladni službi, da tudi ona, kot odgovorni organizator volilne kampanje
               aktivno sodeluje v referendumski kampanji.</p>
            </sp>
            <sp xml:id="SDZ5-Izredna-39-2011-02-09.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Miran Potrč.</p>
            </sp>
            <sp xml:id="SDZ5-Izredna-39-2011-02-09.sp16">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovani kolegice in kolegi! Posebej hvala gospodu
               Tonetu Anderliču za opozorilo.</p>
               <p>V Poslanski skupini Socialnih demokratov bomo predlog zakona podprli. Prepričani smo
               namreč, da zakon sledi ugotovitvam Ustavnega sodišča glede položaja Državnega sveta v
               sistemu financiranja referendumske kampanje pa tudi stališču Računskega sodišča glede
               položaja Vlade v istem sistemu.</p>
               <p>Uvodoma naj rečem, da v Poslanski skupini Socialnih demokratov nismo posebej
               zadovoljni z ureditvijo referenduma in posledično tudi referendumske kampanje v našem
               pravnem sistemu. Prepričani smo, da izjemno široko polje možnosti razpisa in izvedbe
               referenduma postavlja vrsto vprašanj, ki so posledično vezana tudi na financiranje
               referendumske kampanje. Zaradi tega se nam zdi, da je predlog, ki ga danes
               obravnavamo samo najnujnejši v tem polju položaja in odločanja Državnega zbora.
               Pričakujemo pa, da se bodo Vlada, in vse parlamentarne stranke pripravljene resneje
               in celoviteje pogovarjati tudi o siceršnjih vprašanjih referenduma in njegove
               kampanje. Državni svet, predlog, kot je pripravljen v predlagani vsebini, podpira. Ob
               tem pa opozarja, da morda vsa vprašanja niso urejena na ustrezen način. Postavlja si
               vprašanje, ali bi bilo treba ob pravicah in obveznostih, ki jih imata Državni svet in
               Vlada, zagotoviti potreben položaj tudi 30 poslankam in poslancem, kadar kot manjšina
               v Državnem zboru predlagajo referendum in 40 tisoč volivkam in volivcem, kadar
               zahtevajo referendum.</p>
               <p>V Poslanski skupini Socialnih demokratov opozorila Zakonodajno-pravne službe štejemo
               predvsem kot opozorila, ki jih bo treba urediti v nekem drugem primeru. Ne zahteva,
               da bi to morali urediti danes. Mislim, da danes v tem zakonu tega tudi ni mogoče
               urediti. Morali bi temeljito razmisliti o tem, na kakšen način bi se morale te
               skupine organizirati, da bi jim bilo zagotovljeno financiranje, ustrezna organizacija
               in nadzor nad tem financiranjem. Zato menimo, da je ureditev, kot je predlagana v
               zakonu, potrebna, zadostna, potrebna tudi z vidika položaja Vlade. Kakorkoli se o tem
               postavljajo morda vprašanja o njeni vlogi, v Poslanski skupini Socialnih demokratov
               menimo in smo prepričani, da Vlada ima interes, tudi ko je predlagateljica zakona in
               kadar daje določena mnenja k zakonom, ki jih pripravljajo poslanke in poslanci, da se
               njena stališča upoštevajo v zakonodajni proceduri, če pa v zakonodajni proceduri niso
               upoštevana ima interes, da javnosti sporoči stališča v primeru referenduma. Zato mora
               biti razglašena kot organizator volilne kampanje. Da jih lahko sofinancira, pa mora
               imeti po mnenju Računskega sodišča možnost za to predvideno v samem zakonu. Če bomo v
               okviru zakonodajnega postopka menili, da je treba razmišljati tudi o nekaterih drugih
               vprašanjih, v Poslanski skupini Socialnih demokratov predlagamo, da se o njih
               razpravlja v okviru drugih in kasnejših zakonodajnih postopkov, danes pa, da
               sprejmemo vsebino zakona tako, kot je pripravljena in kakor je bila dopolnjena tudi
               na matičnem delovnem telesu.</p>
            </sp>
            <sp xml:id="SDZ5-Izredna-39-2011-02-09.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Branko
               Grims.</p>
            </sp>
            <sp xml:id="SDZ5-Izredna-39-2011-02-09.sp18">

               <speaker>MAG. BRANKO GRIMS:</speaker>

               <p>Spoštovani, vsem prav lep pozdrav tudi v imenu Slovenske demokratske stranke!</p>
               <p>V Slovenski demokratski stranki bi bili izjemno veseli, če bi imeli več tako na
               hitro sklicanih sej Državnega zbora, kot nujnih sej, ki bi bile v celoti posvečene
               gospodarskim ukrepom za oživitev slovenskega gospodarstva. Žal je bila ta seja
               sklicana popolnoma drugače, šlo je za urejanje stvari, povezane z volilno in
               referendumsko kampanjo pa z eno od občin, in šele naknadno je prišel zraven en zakon
               z gospodarskega področja, ki pa je škodljiv. Tako lahko samo ugotovimo, da je Vlada v
               svoji politiki, ki je za gospodarstvo katastrofalna, dosledna. Tudi ko govorimo o
               Predlogu zakona o volilni referendumski kampanji, katerega skrajšani postopek Vlada
               utemeljuje s tem, da gre zgolj za uresničitev vsebine skladno z odločbo Ustavnega
               sodišča, lahko ugotovimo, da je to približno tako kot nekdanje šale Radia Erevan v
               času realnega socializma. Tudi v tem lahko vidimo neko doslednost v nadaljevanju
               politike. Namreč, če Vlada utemeljuje, da je ta zakon nujen za pravočasno in skladno
               z odločbo ustrezno uresničitev tistega, kar zapoveduje Ustavno sodišče, lahko
               ugotovimo, da bi potem morali to sprejemati nekje leta 2009, zdaj je pa leto 2011. To
               se pravi, ni nič skladno z odločbo. Že kar se tiče procedure, tak postopek in hitenje
               in izredna seja niso bili utemeljeni. In drugo, kar je seveda pri tem treba
               ugotoviti, da pod krinko uresničevanja odločbe Ustavnega sodišča v korist Državnemu
               svetu, Vlada sebe v resnici postavlja v privilegiran položaj proti nekaterim drugim
               ustavnim predlagateljem zahtev za referendum. Kako je z Vlado in njeno upravičenostjo
               do porabe javnih sredstev, ko gre za referendum, je seveda stvar jasna. Vlada ima
               številne vzvode moči, številne poti do medijev, ki jih noben drug predlagatelj nima
               in ne more imeti. Poleg tega pa Vlada sama sploh ne more biti predlagatelj zahteve za
               referendum. Po Ustavi so predlagatelji zahteve za referendum 40 tisoč volivcev, vsaj
               30 poslank in poslancev Državnega zbora, celoten Državni zbor s sklepom ali Državni
               svet. To so predlagatelji, medtem ko Vlade med njimi ni. Že s tega vidika je to
               precej nenavadno, da se Vlada tlači zraven, pristavlja lonček, nekateri bi rekli kar
               golido, k tistemu, kar je sicer Ustavno sodišče prisodilo v korist Državnemu svetu.</p>
               <p>Ampak, še bolj nerodno pa je, da gre tukaj za denar davkoplačevalcev, ki ga Vlada že
               tako ali tako troši za različne oblike obveščanja javnosti, tako in drugače. Kako je
               s tem, je en lep precedenčni primer tisto, kar je leta 1995 irska vlada doživela na
               vrhovnem sodišču Irske, kjer je bilo izrecno ugotovljeno, da vlada s porabo javnega
               denarja za uveljavljanje le enega od stališč krši ustavo. V čem je torej problem? Če
               bi povsod tukaj v teh določbah, ki jih je predlagala Vlada, nastopali predlagatelji
               zahteve za referendum, potem bi verjetno ta njihov predlog še pil vodo z vidika
               ustavnosti in zakonitosti in z načela enakosti pred zakonom. Tako pa je dala skupaj
               enega od predlagateljev zahteve za referendum, ki je torej ustavni predlagatelj
               zahteve za referendum, in Vlado, ki ima kot rečeno druge vzvode moči, ima pa v rokah
               tudi "tošl". Vlada, kadar deli denar, mora seveda ljudstvo vedeti, da ne deli
               denarja, ki bi prišel nekje z neba, ampak da mu je pred tem segla v žep in da potem
               deli tisto, kar je vzela malo prej iz "tošla" davkoplačevalcev. To je problem, s
               katerim se danes soočamo in v času, ko je treba varčevati, ko bi bilo treba
               spodbujati sicer različne oblike aktivnosti za oživitev slovenskega gospodarstva,
               take razsipnosti, ki postavlja vlado v privilegiran položaj v Poslanski skupini SDS
               zagotovo ne bomo podprli.</p>
            </sp>
            <sp xml:id="SDZ5-Izredna-39-2011-02-09.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Vito Rožej.</p>
            </sp>
            <sp xml:id="SDZ5-Izredna-39-2011-02-09.sp20">

               <speaker>VITO ROŽEJ:</speaker>

               <p>Hvala za besedo, gospod predsednik. Spoštovana ministrica, kolegice in kolegi!</p>
               <p>Kot so že predhodniki povedali, danes to novelo zakona obravnavamo, ker je Ustavno
               sodišče ugotovilo neskladnost šestega odstavka 4. člena Zakona o volilni in
               referendumski kampanji z ustavo v delu, ki se pač nanaša na Državni svet. Ker ta
               zahteva za zakonodajni referendum uresničuje svojo ustavno pravico oziroma,
               pristojnost se lahko aktivno vključuje v zakonodajni oziroma v referendumski
               postopek. Na podlagi tega mu je treba zagotoviti sodelovanje in imeti mora možnost
               seznanjati in obveščati volivce. Na podlagi povedanega je torej bistvo, da se mu
               zagotovijo primerna sredstva. Državni svet seveda ne sme zbirati sredstev za to
               obveščanje s strani kakšnih interesnih skupin, se pravi je to proračun. Predlog
               zakona, ki je danes pred nami ureja to. Seveda bi mogoče lahko po drugi strani rekli,
               da bi to neskladje lahko odpravili, če bi Državnemu svetu odvzeli to pristojnost, da
               predlaga referendum, ampak to je stvar, kot je bilo že prej rečeno, neke druge
               debate, ki se ji v Poslanski skupini Zares ne umikamo. Med subjekte, ki lahko
               organizirajo referendumsko kampanjo, pa ta predlog zakona uvršča tudi Vlado. In zakaj
               je temu tako? V večini primerov je Vlada predlagateljica zakona in po naravi
               posledično odgovorna za sprejetje in uveljavitev predlaganega zakona in mnogokrat
               zainteresirana za izid referenduma tudi, ko ne gre le, da tako rečemo, za navaden
               zakon, ampak takega, ki določa naše mednarodne povezave. Tak primer sta bila
               referenduma o vstopu v Evropsko unijo in Nato.</p>
               <p>Predlog zakona, v izogib nejasnostim, Vlado oziroma njene službe izrecno uvršča med
               organizatorje referendumske kampanje in jim pač s tem omogoča aktivno sodelovanje v
               referendumski kampanji. Težko je sprejeti te pavšalne ocene, ki so bile tudi za to
               govornico izrečene, da ima Vlada tako ali tako obilo neformalnih vzvodov moči, da
               vpliva in da tako ali drugače sodeluje v referendumski kampanji. Kdor to zagovarja
               pač zagovarja dve pravni državi, nekje ena pravila veljajo za Vlado, druga pa seveda
               za vse ostale organizatorje referendumske kampanje. Res pa je, da obstajajo
               precedenčni primeri, ko so se vlade nezakonito vmešavale v referendumsko kampanjo.
               Ena najočitnejših takih je, in to je ugotovilo tudi Računsko sodišče, kampanja iz
               leta 2007, ko smo šli državljani in državljanke na referendum o lastninskem
               preoblikovanju zavarovalnic. Takrat je vlada izdala, bivša vlada, da se seveda sedaj
               razumemo, zloženke z namenom, kot je ugotovilo Računsko sodišče, vplivati na to, kako
               se bodo volivci odločili. Skratka, primerov nezakonite prakse je pri nas precej in
               prejšnja vlada je eden najbolj, da tako rečem, "svetlih primerov", ki je to počela
               javno. Ravno zato je treba s tem zakonom stvari urediti, kot pač po logiki stvari
               morajo biti. Priznati je treba, da pri možnih kvalificiranih predlagateljih
               referenduma, ki jih naša zakonodaja pozna precej, Vlada ni med njimi, najbrž pa zato,
               ker je toliko različnih predlagateljev, je tudi toliko različnih referendumov.</p>
               <p>Roko na srce, referendum je postal pravzaprav že neke vrste šesto branje zakona. Mi
               se trikrat srečamo kot poslanci v Državnem zboru, potem glasujejo o vsem skupaj
               državni svetniki, ponovno odločamo, to se pravi, že peta obravnava, poslanci in
               poslanke, zopet, ko odločamo o odložilnem vetu, in zadnji korak je to, da tako rečem,
               "šesto branje zakona". In ker je temu tako, bi bilo najbrž logično, da ima
               predlagatelj zakona tudi v šestem branju neko pravico, da predstavi svoje argumente,
               saj pod podobnimi pogoji, kot vsi ostali sodelujoči. Dejstvo pa ostaja, da je
               institut referenduma postal pogosta tarča zlorab in ne služi več prvotnemu namenu.</p>
               <p>V Poslanski skupini Zares ne želimo odvzeti pravice do referenduma komurkoli, še
               najmanj pa, denimo, 40 tisoč volivcem, prepričani pa smo, da je ta institut treba v
               najkrajšem možnem času urediti in smo to pripravljenost izrazili tudi že javno in ne
               samo, da bi lahko spremenili zakonodajo, najbrž tudi ustavo, če bi bilo treba, ampak
               odziva tistih, ki o spremembah ustave najraje in najbolj na glas govorijo, žal ni.
               Tako da je za dvomiti, ali je namen res ureditev tega področja ali ne.</p>
               <p>Govoriti, da si Vlada ne zasluži tukaj imeti možnosti povedati in financirati, konec
               koncev tudi svoje argumente v kampanji, je podobno kot, če bi trdili, da, recimo,
               koalicijske poslanske skupine tako ali tako ne rabimo strokovnih sodelavcev, saj je
               Vlada naša koalicijska, saj imamo tam zadosti strokovnega kadra in da pač imajo to
               pravico zgolj in samo opozicijske poslanske skupine. Temu seveda ni tako, zato
               predlagane rešitve v zakonu v Poslanski skupini Zares podpiramo, ker odpravljajo
               ugotovljeno neustavnost in nezakonitost s strani Ustavnega in Računskega sodišča ter
               določajo transparenten način sodelovanja Vlade v referendumski kampanji... <stage xml:id="SDZ5-Izredna-39-2011-02-09.stage6">/ znak za
               konec razprave/</stage>... tega tudi omejujejo. Hvala.</p>
            </sp>
            <sp xml:id="SDZ5-Izredna-39-2011-02-09.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Franc Pukšič.
           </p>
            </sp>
            <sp xml:id="SDZ5-Izredna-39-2011-02-09.sp22">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, predsednik, ministrica, lep pozdrav!</p>
               <p>Prvotni namen in cilj predlaganega zakona o spremembi in dopolnitvah Zakona o
               volilni in referendumski kampanji je bila v skladu z odločbo Ustavnega sodišča
               odprava neskladnosti zakona v tem delu v zvezi z zagotavljanjem ustreznih
               proračunskih sredstev Državnemu svetu Republike Slovenije za referendumsko kampanjo.
               Vlada je to prvotno namero in cilj predloga spremembe zakona enostavno izkoristila in
               nekorektno podtaknila tako kot kukavičje jajce še svoj del, da bi si za svoje
               delovanje pridobila iz proračunske blagajne še dodatna sredstva.</p>
               <p>To ni ugotovitev samo Slovenske ljudske stranke in opozicije danes na odboru, ampak
               je to bila tudi ugotovitev Zakonodajno-pravne službe Državnega zbora Republike
               Slovenije. Zato smo pričakovali že danes na odboru, da se bo ministrica opredelila do
               stališča Zakonodajno-pravne službe, v smislu, da bo povedala, da ne podpirajo več
               tega zakona, ki so ga zakuhali. Zakonodajno-pravna služba je jasno in glasno
               povedala, da če se že Vlada podtika kot kukavičje jajce v ta zakon, bi potem morala
               skladno z možnostjo tistih, ki so po zakonu in ustavi upravičeni predlagatelji raznih
               referendumov, tako 30 poslancev kot 40 tisoč volivk in volivcev, torej tudi o njih
               razmisliti. Vlada je šla celo še dlje, v svojem mnenju je zapisala, da tako poslanci
               nimajo ustavnopravnega položaja, zato ker 30 poslancev ni državni organ.
               Zakonodajno-pravna služba se je na to odzvala tako, da Vladi enostavno ni dala prav.
               Vlada je svoje kukavičje jajce prinesla v ta zakon izključno zaradi tega, da bi si
               pripravila pogoje, tako da bi imela dodaten denar za vladne referendumske kampanje.
               Drugič, da bi si s tem okrepila svojo prednostno izhodišče pred ostalimi akterji v
               referendumski kampanji ali drugače povedano, da bi z dodatnim denarjem slabila pogoje
               za demokratično nastopanje v kampanji.</p>
               <p>V Slovenski ljudski stranki smo bili in bomo proti vsem zniževanjem standardov
               demokracije. In ker v tem primeru gre za zniževanje standardov demokracije, bomo
               proti temu zakonu. Kljub temu, da nas s tem pelje vlada v neko past v zvezi z
               upoštevanjem odločbe Ustavnega sodišča, ampak s tem kukavičjim jajcem pravzaprav
               pripelje zakon ponovno, po našem prepričanju, v neustavni položaj, to pomeni, iz
               enega neustavnega položaja v drugega. Vlada ima svojo možnost že ob sami predstavitvi
               zakona, tako prek predstavnika Vlade kot prek predstavnikov ministrstev in tudi
               vključevanja vseh akterjev, ki so vezani na določeno zakonodajo. V tem primeru se pa
               vidi, da ne gre za nič drugega kot enostavno za to, da iz proračuna še posebej
               potegne denar. Zato smo za zakonsko obravnavo v Slovenski ljudski stranki pripravili
               amandma, kjer Vladi puščamo možnost sodelovanja v kampanji, vendar brez dodatnega
               denarja. Brez tega, da boste tudi na ta način še jemali tistim, ki že tako ali tako
               nič nimajo. Včasih so rekli, tam, kjer nič ni, še vojska ne vzame, ta vlada pa vzame
               tudi tam.</p>
            </sp>
            <sp xml:id="SDZ5-Izredna-39-2011-02-09.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Anton Urh.</p>
            </sp>
            <sp xml:id="SDZ5-Izredna-39-2011-02-09.sp24">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovana ministrica s sodelavko,
               kolegice in kolegi!</p>
               <p>Predlog novele o volilni in referendumski kampanji bomo poslanci DeSUS podprli, saj
               gre v prvi vrsti za nujno spremembo. Le-taodpravlja posledice, ugotovljene
               neskladnosti zakona v delu, ki se nanaša na zagotavljanje ustreznih proračunskih
               sredstev Državnemu svetu za referendumsko kampanjo. V tem delu torej sprememba zakona
               sledi odločbi Ustavnega sodišča in se Državnemu svetu omogoča uresničevanje njegove
               ustavne pristojnosti v delu, ki se nanaša na referendumsko iniciativo in s tem
               povezano kampanjo in njenim financiranjem.</p>
               <p>V drugem delu spremembe zakona pa gre za dopolnilo, ki uvršča med subjekte
               organizatorjev referendumske kampanje tudi Vlado in posledično temu se tudi njej
               priznava pravica do udeležbe pri financiranju te kampanje, kot bo odslej nedvomno
               veljalo za Državni svet. Seveda gre za financiranje v zakonsko omejenem obsegu, kot
               je določeno za javnopravne osebe, in sicer je zgornji limit četrtina dopustne višine
               stroškov od skupnega zneska 25 centov na posameznega volilnega upravičenca. Glede na
               to, bo praviloma in praktično šlo za višino sredstev, ki zadoščajo za osnovno
               informiranje volivcev o referendumskem vprašanju, recimo za izdelavo in lansiranje
               zloženke gospodinjstvom. Glede na to, da se porajajo dileme in nasprotovanja temu, da
               bi Vlada sodelovala v referendumskih kampanjah, pa naj povem, da v Poslanski skupini
               DeSUS zakon podpiramo tudi v tem delu in bomo glasovali za zakon, kljub temu, da
               imamo tudi sami nekaj pomislekov. Ocenili smo namreč, da mora Vlada, če želi
               izpeljati zastavljene reforme in uveljaviti posamezne zakone ne glede na to, za
               kakšno vlado gre, aktivno sodelovati v referendumskem dogajanju. Vlada je namreč
               tista, ki vodi politiko, nastopa v imenu države in je odgovorna za izvedbo
               zastavljenih ciljev od začetka do konca legitimne zakonodajne poti. Dejstvo pa je, da
               se le-ta ne konča vedno s potrditvijo zakona v Državnem zboru, saj različni pravni
               instituti, kot je na primer zahteva za referendum, povzročijo odložitev uveljavitve
               zakonskih določb.</p>
               <p>Kot rečeno, bomo v Poslanski skupini DeSUS kljub izraženemu pomisleku prispevali
               svoje glasove za sprejetje predlagane novele, saj je po naši oceni Vlada lahko
               popolnoma legitimno upravičena, da sodeluje v referendumski kampanji. Hvala.</p>
            </sp>
            <sp xml:id="SDZ5-Izredna-39-2011-02-09.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členu in vloženih amandmajih. V razpravo dajem 2. člen ter amandma Poslanske skupine
               SLS in amandma Poslanske skupine SDS. Amandmaja sta vsebinsko identična, zato bomo o
               njih razpravljali skupaj, pozneje tudi glasovali skupaj. Prosim za prijavo. Želi kdo
               razpravljati? Prosim za prijavo.</p>
               <p>Besedo ima Franc Pukšič.</p>
            </sp>
            <sp xml:id="SDZ5-Izredna-39-2011-02-09.sp26">

               <speaker>FRANC PUKŠIČ:</speaker>

               <p>Tako kot sem že v samem stališču Slovenske ljudske stranke povedal, da smo
               pripravili k 2. členu amandma, in sicer da se drugi in tretji odstavek črtata. Razlog
               je ta, da s tem amandmajem Vlada ostaja kot možen soorganizator v volilni kampanji,
               vendar ne more posebej koristiti denarja. Sedaj sem konkreten za državljanke in
               državljane, da bodo vedeli, za kakšen denar gre. Gre za cirka 100 tisoč evrov pri
               vsaki referendumski kampanji in toliko denarja so porabile največje politične stranke
               v zvezi z velikimi referendumskimi kampanjami, kot je recimo ta sporazum s Hrvaško,
               arbitrarni sporazum, kjer smo izgubili ali bomo izgubili takšen del slovenskega
               ozemlja.</p>
               <p>Drugo. Poglejte, zakaj temu nasprotujemo. Še se ni začela referendumska kampanja, pa
               je ministrstvo za delo, družino že izdalo zloženko o malem delu, za katerega je že
               potrošilo cirka 6 tisoč evrov. Ministrstva in Vlada seveda imajo dovolj denarja, da
               lahko tako ali drugače sodelujejo tudi z raznim materialom in še preden se pravzaprav
               kampanja začne, kar je tudi po našem mnenju nekorektno in ni v skladu z načeli
               demokratičnosti kaj šele z načeli politične kulture. Čeprav je danes en dan po
               kulturnem prazniku, bi pričakovali, da bi vsaj še danes mogoče kaj pomislili na
               kulturo, ne pa samo enkrat na leto, takrat so nas velike besede, z dejanji pa že
               naslednji dan vse to tudi povozimo.</p>
               <p>Poglejte, vlada bi naj bila, Vlada državljank in državljanov Republike Slovenije.
               Vlada je sestavljena samo iz koalicije, torej tistih, ki sestavljajo koalicijo v
               Državnem zboru. Pa vendar bi vlada morala upoštevati interes vseh državljank in
               državljanov. Če se zgodi, da pride do referendumske kampanje, seveda lahko vlada
               normalno sodeluje tudi prek svojih koalicijskih strank, kjer seveda njihovi ministri,
               ki nastopajo v imenu politične stranke, ki je prijavila kampanjo, razlagajo tudi
               svoja stališča, torej stališča vlade, ki so pa financirana tudi prek političnih
               strank. Politične stranke pa so seveda financirane tudi iz davkoplačevalskega
               denarja. To pomeni, da je nekorektno in nedemokratično, da bi vlada smela imeti še
               posebej za to namenjena sredstva. Posebej pa, seveda tako, kot sem že prej omenil,
               niti 30 poslancev nima možnosti, ali 40 tisoč volivk in volivcev, priti do
               proračunskega denarja. Dejstvo je tudi to, da ima vlada pri predstavitvi, torej v
               celotnem zakonskem postopku veliko možnosti državljankam in državljanom razlagati,
               zakaj je ta predlog Vlade pač dober, prek tiskovnih predstavnikov Vlade, prek
               tiskovnih predstavnikov ministrstev in seveda ostalih vladnih služb. In še nekaj; na
               te tiskovne konference – ste že kdaj videli tiskovno konferenco Vlade, na katero bi
               prišel eden ali dva novinarja? Tega ni – na tiskovne konference Vlade pridejo mediji.
               Zakaj pridejo? Zato, ker je Vlada v glavnem predlagatelj zakonodajnega postopka in
               ker ima Vlada izvršilno moč in realno moč prek koalicijskih poslancev. Zato druge
               skupine ali opozicija velikokrat imajo odlične, dobre predloge, vendar do državljank
               in državljanov ne pridejo, ker jih pač mediji ne pokrijejo. Zakaj jih ne pokrijejo?
               Iz preprostega razloga, ker seveda opozicija lahko samo opozarja, nima pa izvršne
               moči, da bi lahko določene stvari spremenila. Če boste še dolgo, oziroma saj ne boste
               več dolgo, ampak če boste tako naprej še dalje vladali, kot vladate, potem se vam bo
               zgodilo to, da boste čez kratek čas pristali na tisti strani, ko boste imeli tiskovne
               konference, pa bodo novinarji hodili mimo vas in vas seveda ne bodo spraševali, ker
               bodo vedeli, da ne boste imeli več nobene izvršne moči, in seveda tudi, kam ste to
               državo pripeljali.</p>
               <p>Na koncu, če že, korektno in načelno bi bilo, da Vlada pač pripravi zakon zato, da
               se uresniči odločba Ustavnega sodišča, ne pa tako, kot sem rekel, da podtakne svoje
               kukavičje jajce. Če bi pa ta njeni "podtik" pomagal v katerem koraku gospodarstvu,
               plačilni disciplini, zmanjševanju brezposelnosti in tako dalje, bi še človek razumel.
               Ampak ta vladni "podtik" kukavičjega jajca pomaga samo temu, da bo državljankam in
               državljanom še pri vsakem referendumu vzetih vsaj 100 tisoč evrov, namesto, da bi to
               šlo za kakšne druge projekte, programe, kakorkoli že. Bojim se, da boste ta denar
               celo vzeli iz občin oziroma iz postavk regionalnega razvoja, zato tudi žal
               katastrofalno spreminjate Zakon o regionalnem razvoju. Čeprav piše v našem 2. členu
               Ustave, da ima oblast ljudstvo, pri nas bi lahko rekli, da temu ni tako. Dejansko pri
               nas imajo oblast privilegirani lobiji, je enako denar. Vlada ima oblast, jemlje si
               večjo, kot ji po zakonodaji in ustavi pripada. Torej, še dodatno si jo jemlje, je
               enako denar, to pomeni želi biti v tisti vrsti, kjer so posebni lobiji, posebni
               privilegiranci. S sprejetjem našega amandmaja boste, bom rekel, iz sebe dali dol eno
               črno piko, da vam ne gre za nič drugega kot za denar in oškodovanje državljank in
               državljanov še dodatno pri vsaki referendumski kampanji.</p>
               <p>Zato bomo v Slovenski ljudski stranki podprli amandma k 2. členu. Upamo, da je tudi
               v Državnem zboru še kaj razuma, da na ta način Vlada ostaja v kampanji. Pričakujem
               tudi, da se bo ministrica do tega opredelila, da je dovolj, da za to posebej denarja
               ne rabijo, ker ima vlada tako prek proračuna tiskovnega predstavnika in tako dalje in
               prek ministrstev ter, jasno, prek političnih strank, ki so tudi financirane iz
               proračuna. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti.</p>
            </sp>
            <sp xml:id="SDZ5-Izredna-39-2011-02-09.sp28">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>To je še eden od tistih zakonov, ko si vlada hoče na vsak način prilastiti večjo
               možnost na vplivanje javnega mnenja, kot ji pravzaprav pritiče, navkljub temu, da ima
               vlada vse možnosti, da pove tisto, kar hoče. Če gledamo, recimo, v zadnjih, kaj jaz
               vem, pol leta, kaj vse nam je gospod Pahor povedal na svojih novinarskih konferencah,
               bodite prepričani, da bo lahko tudi v okviru svojih obstoječih konstantnih
               novinarskih konferenc povedal o tem, tej zadevi, ali pa o kateri koli drugi zadevi,
               ki se bo tikala referenduma karkoli in v kolikor bo hotel širokem obsegu. Tako, da ne
               vem zakaj je Vlado strah in si poskuša še tukaj notri zagotoviti dodatno mesto in
               dodatni denar. Kajti, tam kjer je Vlada napisala, da predlog zakona ne bo imel
               dodatnih finančnih posledic za državni proračun in druga javnofinančna sredstva se
               potem človek vpraša, zakaj je treba potem pisati, da ne smejo porabiti več kakor 25 %
               od tistega. Ja, od česa, če ne bo iz nečesa? Če pravijo, da ne bo nobenih dodatnih
               finančnih posledic to pomeni, ali da je že danes toliko veliko denarja porabljenega,
               da ne bo nič dodatnega, ali pa si mislijo tukaj zagarantirati neka finančna sredstva,
               ki jih pač od nikoder ne bodo vzeli. Skratka zelo nedodelan zakon in v bistvu je to,
               čeprav pravijo nekateri, da ni ne vem kako velikega bi rekel preseka inteligenčnega
               kvocienta v parlamentu, ampak za tako neumne nas pa ni treba imeti, vseeno. To pa res
               ne gre.</p>
               <p>Glede na to, da je Vlada takšno neumnost napisala pa konec koncev se lahko spustimo
               še v druge nedoslednosti, ko recimo Vlada sama govori tukaj notri, da se v prvem
               odstavku 4. člena besedilo "predvolilni shodi niso dovoljeni" nadomesti z besedilom
               "volilna kampanja ni dovoljena". Ampak, če gremo gledati tiste člene, ki se
               spreminjajo in pogledamo v istem 4. členu, potem vidimo, da že v obstoječem zakonu v
               tretjem odstavku, ki se ga ne spreminja, ampak, ki samo postane četrti, že piše:
               "izjemoma je dovoljeno organizirati predvolilne shode v prostorih iz prvega odstavka
               tega člena" in tako naprej. Kakšne predvolilne shode bomo organizirali v določenih
               krajih, če so pa v prvem odstavku istega člena predvolilni shodi prepovedani in so
               nadomeščeni z volilno kampanjo? Naj se Vlada vendar odloči, naj bo koncizna, naj bo
               eksaktna, ali so predvolilni shodi ali volilna kampanja? Če so predvolilni shodi
               prepovedani potem so prepovedani tudi v tretjem odstavku istega člena, ne samo v
               prvem. No, hecno sicer, takšne zadeve se pač dogajajo, ampak na žalost se to dogaja
               naši Vladi. In v sedanjem četrtem odstavku ravno tako piše, da se uporablja za
               organizacijo predvolilnih shodov. Ja, pa napišite povsod volilne kampanje, ne pa
               predvolilnih shodov. Čeprav je tudi vprašanje ali je izraz volilna kampanja pravilen,
               kajti volilna kampanja pomeni, da razpravljamo o zadevi v kateri volimo. Voliš lahko
               ti nekoga, ne moreš voliti nekaj, razen, če "voliš," kot v srbohrvaščini, če "voliš"
               nekaj, recimo tam je lahko širši pojem, tam imaš lahko rad recimo tudi bulmastife
               konec koncev, ampak nikakor jih pa ne moreš voliti za poslance ali na referendumskem
               odločanju ne moreš o bulmastifih, za enkrat vsaj še ne, upam, da ne, madona. Ali je
               že prišlo do spremembe? Tudi to bi bilo mogoče.</p>
               <p>Zanimivo je tudi to, da kako bo Vlada lepo plačevala sama sebi lastno promocijo s
               tistim 25 % denarja, za recimo referendume, ki jih bo sama predlagala in, ki bodo
               vnaprej določeni, da bodo šli skozi. Poznamo takšne primere in poznamo kako se je
               Vlada že mimo tega zakona posluževala izrabe in zlorabe finančnih sredstev in dosegla
               tisto kar je hotela. A zdaj bo pa tukaj še nekaj dodatnega oziroma glede na trenutno
               situacijo v državi in glede na to, kako se z denarjem dela še posebej z denarjem
               davkoplačevalcev si lahko mislimo, da bodo tukaj notri svoje pipice počasi odpirali
               določeni ljudje, določene firme, določeni piarovci, ki si bodo na ta način napolnili
               žepe.</p>
               <p>Kolikšen odstotek tistih 25 % bo šel v njihove žepe, koliko v tiste, ki jim bodo ta
               posel zagarantirali, pa spet ne bomo vedeli, kajti na sodišču to tako ali tako nikoli
               ne bo obravnavano, ker bo že prvič tožilstvo zavrglo, če tožilstvo ne bo zavrglo bodo
               ugotovili na sodišču, da je premalo utemeljeno in da policija ni izvedla vsega, če bo
               pa to vse skupaj šlo skoz bo pa sodišče reklo nihče ni nič kriv. Če ne bo to že prej
               zastaralo vse skupaj.</p>
               <p>Še enkrat pravim le, kako bo pa recimo Vlada lahko ločila recimo izjavo predsednika
               Vlade na svoji običajni konferenci, ki jo bo on deklariral kot recimo tedenska,
               mesečna ali dnevno seznanjenje z dogodki ali na konferenci, ki bo posvečena recimo
               določenemu referendumskemu vprašanju. Kajti ni problem, lahko bo rekel novinarjem
               potem takrat, ko jim bo plačal tisto kavico, če še plačuje, ne vem, jim bo rekel:
               "Poslušajte, dajte me vprašati kaj o referendumu" in bo potem na dolgo in široko
               razpletal vsak dan znova, vsak dan isto v okviru tiste novinarske konference, ki ne
               bo imela uradno nobene zveze z referendumsko tematiko. Potem bo imel pa še eno
               posebno konferenco z referendumsko tematiko, kjer bo seveda isto povedal, kajti
               drugega tako ne bo mogel.</p>
               <p>Skratka, zakon je tudi nedodelan, nekoncizen in v bistvu določa neke čudne stvari,
               da bo Državni svet, ki nihče ne ve kaj dela v našem sistemu in ni drugega, kot
               ostanek nekega socrealističnega prenosa prek slabega kopirnega stroja iz nekdanje
               skupščine v Državni svet, ampak treba bo narediti tak Državni svet, da bo ubogljiv in
               da bodo delali kar bomo rekli, in potem se bo to lahko zgodilo in bo Državni svet
               imel svoje variante in bo Vlada imela svoje variante, seveda pa bo v okviru Vlade
               zopet narejena ena pristojna služba vlade, ki bo zaposlovala 15, 20 prijateljev, ki
               bodo pa cel mandat črpali sredstva za to, da bodo tam sedeli in greli sedeže.</p>
               <p>Ne vem kaj se gremo v tej državi. Vsak dan nam je slabše, vsak dan imajo ljudje manj
               za jesti, vsak dan je manj zaposlenih, vsak dan je več tujcev, vsak dan imajo tujci
               več pravic v Sloveniji. A ne berete tujih časopisov? Preberite kaj je rekel Cameron v
               Angliji, v Münchnu na konferenci. Pa poglejte malo kaj govori Merklova. Ali moramo mi
               res vedno zastajati za vsemi ostalimi za 5, 6, 7 let? Jaz sem mislil, da smo s tem
               nehali v bivšem režimu, v bivši državi, ko smo kopirali najslabše kar se je dalo
               kopirati. Ampak, vidim, da sedanja Vlada to počne s še večjim elanom in še bolj
               dosledno, da kopira zadeve takrat ko so zunaj že zdavnaj mimo, če pa kopira takoj
               hitro, promptno kopira tisto, kar je narobe.</p>
               <p>Ne vem, sicer pa konec koncev, morda, morda pa nam bo premier, ko se bo vrnil iz
               Amerike povedal kaj lepega, kaj je bilo tam gor in kako ga je Barack Obama lepo
               potrepljal in prijel za obe roki, pozabil pa bo povedati, da je Barack Obama verjetno
               prišel ravno iz stranišča, ko si je roke umival in rekel: "No, Borut kako si
               kaj...?"</p>
            </sp>
            <sp xml:id="SDZ5-Izredna-39-2011-02-09.sp29">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, no ...</p>
            </sp>
            <sp xml:id="SDZ5-Izredna-39-2011-02-09.sp30">

               <speaker>ZMAGO JELINČIČ PLEMENITI:</speaker>

               <p>Ja ...</p>
            </sp>
            <sp xml:id="SDZ5-Izredna-39-2011-02-09.sp31">

               <speaker>PREDSEDNIK DR. PAVEL GANTAR:</speaker>

               <p>... znotraj enih meja dostojnosti pa vseeno ostanite. Prosim vas lepo ...</p>
            </sp>
            <sp xml:id="SDZ5-Izredna-39-2011-02-09.sp32">

               <speaker>ZMAGO JELINČIČ PLEMENITI:</speaker>

               <p>Gospod predsednik ...</p>
            </sp>
            <sp xml:id="SDZ5-Izredna-39-2011-02-09.sp33">

               <speaker>PREDSEDNIK DR. PAVEL GANTAR:</speaker>

               <p>... to je šlo mimo ...</p>
            </sp>
            <sp xml:id="SDZ5-Izredna-39-2011-02-09.sp34">

               <speaker>ZMAGO JELINČIČ PLEMENITI:</speaker>

               <p>Gospod predsednik, jaz sem se včeraj vrnil iz Izraela in vam povem, da je tam
               parlament parlament in da lahko vsak pove, kar hoče in kar misli, kajti to naj bi
               bila demokracija. In moram povedati, da ima Izrael okoli sebe same praktično sovražne
               države in je v stalnem problemu, da se bo kaj zgodilo, in vendar dovolijo ljudem, da
               povedo, kaj mislijo. In dovolijo tudi to, da kdo iz avditorija vzklikne kakšno, in mu
               noben ne vzame ne besede, ampak pustijo. To je pač parlamentarizem. V Sloveniji smo
               še vedno pod vplivom starih časov ali vedno bolj pod vplivom starih časov, ko,
               zgleda, ne bomo smeli nič več povedati.</p>
               <p>No, ampak da zaključim. Konec koncev mi bomo podprli oba amandmaja, čeprav gre za
               isto stvar. Mislim, da ne smemo narediti takšne napake, da bi podprli ta zakon.
               Kajti, če nič drugega, spoštovana gospoda iz sedanje koalicije, čez leto in pol bodo
               volitve. Navkljub temu zakonu boste volitve izgubili, in takrat, ko boste pa vi v
               opoziciji boste pa hudičevo na glas jokali in cvilili, kaj smo naredili. To se je že
               zgodilo s Poslovnikom Državnega zbora, ki ga je takrat tudi vaša koalicija sprejela
               in ste v prejšnjem mandatu hudo jamrali, da ni več časa za kaj povedati kot samo
               tiste 3 minute. To bo druga takšna zadeva – potem pa pripišite vse skupaj sami sebi.
               Hvala.</p>
            </sp>
            <sp xml:id="SDZ5-Izredna-39-2011-02-09.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima France Cukjati.</p>
            </sp>
            <sp xml:id="SDZ5-Izredna-39-2011-02-09.sp36">

               <speaker>FRANCE CUKJATI:</speaker>

               <p>Hvala za besedo.</p>
               <p>No, tukaj pri tem zakonu je kar nekaj vprašanj. Najprej – zakaj se lotevamo tega
               vprašanja na vrat na nos, nenadoma na nujni seji? Izgovor, kot ga slišimo s strani
               predlagateljev, je, da je treba urediti in omogočiti financiranje Državnemu svetu,
               kadar vstopa v referendum oziroma je predlagatelj referenduma. Kot vem, na vidiku ni
               nobenega referenduma, ki bi ga sprožil Državni svet. So pa na vidiku referendumi, ki
               jih je civilna družba sprožila, in sicer za Zakon o malem delu, tudi o pokojninski
               zakonodaji in tako dalje. Ni nobene potrebe, da bi morali sedaj takoj na vrat na nos
               Državnemu svetu omogočiti iz proračuna sredstva, ki bi jih porabil za referendumsko
               kampanjo.</p>
               <p>Je pa v tem zakonu še nekaj drugega. Gospod poslanec je govoril o kukavičjem jajcu.
               No, jaz bi rekel, da ne gre za kukavičje jajce, temveč da je vlada pristavila svoj
               lonček. In sicer se Vlada s tem zakonom umešča kot upravičenka do proračunskih
               sredstev za referendumsko kampanjo. To se ji pa mudi, to se ji pa resnično mudi,
               kajti ti referendumi so pred nami. Zdi se mi, da je treba v tem delu povedati, ali je
               pristop dober ali ne. Zakonodajni referendum predstavlja samo korekcijski mehanizem
               zakonodajne oblasti. Korekcijski mehanizem, ki prepreči kakšno neumnost, ki bi jo
               Državni zbor, zakonodajna oblast sprožila ob neprimernem zakonu, ob sprejetju
               neprimernih določb v posameznem zakonu in podobno. Torej, ta korekcija je pa po
               ustavi dana Državnemu svetu z vetom in z zahtevo po referendumu ter civilni družbi.
               To je pa tista zadnja instanca, kjer ima oblast ljudstvo, in zadnjo besedo ima
               ljudstvo na referendumu eventualno ob kakšni neumnosti, ki bi jo Državni zbor s
               sprejetjem napačnega ali slabega zakona povzročil. In tu Vlada nima kaj početi. V
               pripravi zakona ima Vlada možnost posvetovati se s civilno družbo, testirati voljo
               ljudstva, uzakonjena je tudi razprava s socialnimi partnerji in Socialno-ekonomskim
               svetom, s čimer je omogočeno, da se resnično najde tisto rešitev, ki bi šla skozi
               vsak referendum brez problema. Ko pa je enkrat zakon šel skozi zakonodajno proceduro,
               potem se pa pričakuje, da bo Vlada stopila vstran in pustila, naj o tem odločijo
               volivci, če so zahtevali referendum. Ta higiena, ta politična kultura je v Evropi
               poznana. Tudi nekatere države, ki so omogočale nekoč, da se vlada lahko posluži
               davkoplačevalskih sredstev in vstopi v referendumsko propagando, kajti to je
               propaganda, propagandni material, to stane, jumbo plakati stanejo, zloženke stanejo
               in podobno, tudi tiste države so stopile že pred leti nazaj in ugotovile, da se to ne
               spodobi. Omenjen je bil že primer Irske. Leta 1995 je vrhovno sodišče Irske
               ugotovilo, da vlada s porabo javnega denarja za uveljavljanje le enega od stališč
               krši ustavo. Kajti zagotovo, v referendumski kampanji vlada zastopa eno stališče,
               tisti, ki so zahtevali referendum, drugo stališče, ali kot je bilo, recimo, v primeru
               arbitražnega sporazuma, vlada je zastopala eno stališče, polovico slovenskega naroda
               pa drugo stališče in se je vlada postavila ostro in odločno na stran tiste polovice,
               ki je podpirala arbitražni sporazum. V takem primeru, in to vrhovno sodišče Irske
               ugotavlja, postaja vlada strankarsko opredeljena. Ni več vlada vseh prebivalcev in ni
               čudno, da je prav po arbitražnem sporazumu, če ste spremljali, rating vlade drastično
               padel, kajti polovica Slovencev ni več čutila, da je to njihova vlada, ni več čutilo
               in menim, da to ni dobro. Seveda, kaj takega, kot je bilo na Irskem, bi človek želel
               tudi pri nas, da bi se vlada v neki dostojanstveni drži ne opredeljevala tako odločno
               o tistih vprašanjih, ki Slovence delijo. Ne. Naj to delajo drugi. Naj to delajo
               stranke, naj to Državni zbor počne, naj to referendum počne, ne Vlada, predvsem pa ne
               predsednik države, se ne bi smel tako strankarsko opredeljevati. Seveda ob takem
               zadržanju vlade ni čudno, da sedaj niti ne polovica, ampak tri četrt Slovencev ne
               čuti, da je to njihova vlada. Potem se pa sprašujete, zakaj tako mnenje. Vrhovno
               sodišče Irske je v nadaljevanju tudi prepovedalo trošenje javnega denarja za podporo
               samo eni stranki ali eni strani v referendumu. Sodišče je takšno odločitev utemeljilo
               s stališčem, da bi bilo v nasprotnem kršeno načelo enakosti, hkrati pa bi bilo v
               nasprotju s poštenim postopkom. Pri nas seveda ni pričakovati, da bi ena taka, bi
               rekel, politična kultura prevladala, da bi tisti, ki so resnično, bi rekel, najbolj
               odgovorni za to državo na političnih mestih začutili to, pač tega ni. Tudi sodišče
               verjetno, naše Ustavno sodišče, kaj takega ne bi moglo sproducirati. Meni je žal, da
               se vedno znova kaže tako nizek kulturni nivo.</p>
               <p>Govorimo torej o zakonodajnem referendumu. Kot sem na odboru že omenil, me pa ne bi
               nič motilo, če bi vlada aktivno sodelovala v posvetovalnem referendumuPreden bi vlada
               vložila zakon v Državni zbor bi povprašala ljudstvo in takrat še ne bi bilo javnih
               razprav, takrat bi to ljudstvo tudi želelo slišati stališče Vlade, mogoče bi bil
               umesten tudi kakšen propagandni material – vendar samo posvetovalni referendum. Ko pa
               je enkrat zakon sprejet v Državnem zboru, je pa stvar volivcev in civilne družbe. In
               tudi če Državni svet, ki izvaja to ustavno korekturo zakonodajne oblasti z vetom in
               referendumom, tudi njemu je treba omogočiti, da sodeluje na referendumu, vsekakor.
               Tako kot je Zakonodajno-pravna služba opozorila, da bi tudi 30 poslancev v Državnem
               zboru, ki zahteva referendum, moralo imeti enake možnosti izvajati referendum – torej
               tudi proračunska sredstva, pa seveda ta predlog tega ne vidi in tudi koalicija kaj
               takega ni uvidela, da bi sledila zahtevi Zakonodajno-pravne službe. Torej tukaj so
               stališča in Vlada, ki hoče vse mehanizme z davkoplačevalskimi sredstvi obdržati do
               konca, tudi do referenduma, do izida referenduma, torej tista sredstva, ki jih tudi
               nasprotniki posameznega zakona plačujejo v proračun, jeza mene neprimerno in je ta
               predlog v sramoto tej vladi. Vsaj tako jaz mislim in tudi še marsikdo drug.</p>
            </sp>
            <sp xml:id="SDZ5-Izredna-39-2011-02-09.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za besedo je zaprosila ministrica Irma Pavlinič Krebs.</p>
            </sp>
            <sp xml:id="SDZ5-Izredna-39-2011-02-09.sp38">

               <speaker>IRMA PAVLINIČ KREBS:</speaker>

               <p>Hvala lepa.</p>
               <p>Besede o sramotnem predlogu te vlade, o oškodovanju davkoplačevalskega denarja in še
               več hudih obtožb na račun ravnanja aktualne vlade je bilo izrečeno tako na odboru kot
               danes. In najbolj sprevrženo je, da to izrekajo tisti, za katere bom potem z
               argumentom dokazala, da so kaj od tega počeli. Ampak, ker želim vedno biti
               argumentirana in ovreči razprave z argumenti, želim polemizirati najprej z dvema
               obrazložitvama, ki sta jih dve poslanski skupini, SLS in SDS, podali k istemu
               amandmaju, in sicer da se črta Vlada kot možen organizator volilne kampanje in ki
               lahko nameni do točno določene višine limitirana sredstva za volilno kampanjo, če je
               zainteresirana za izid referenduma.</p>
               <p>Prvi amandma, se pravi, obrazložitev Poslanske skupine SLS gre v smeri: Vlada ima v
               30 dneh, ko je volilna kampanja, na voljo veliko posrednih načinov možnosti
               nagovarjanja ljudi o primernosti zakona, ki ga je predlagala. Naj uporabi te poti,
               je, če rezimiram, podana obrazložitev pod amandma Poslanske skupine SLS. Na drugi
               strani SDS obrazloži, da bi vendarle lahko ta vlada premogla toliko politične
               kulture, kot to sledi iz odločitve vrhovnega sodišča Republike Irske, ki je določilo,
               da vlada s porabo javnega denarja za uveljavljanje le enega od stališč krši ustavo.
               Mislim, jaz bi lepo prosila, da preberete, kaj danes urejamo. Spreminjamo ureditev, v
               kateri Vlada v Republiki Sloveniji leta 2007 ni dovolila porabe javnega denarja
               Državnemu svetu kot predlagatelju referenduma za predstavitev zgolj njegovega
               stališča. Ustavno sodišče ne, da ni reklo, da ne sme, da to ni v skladu z ustavo
               –poraba javnega denarja za predstavljanje stališča predlagatelja, ki je bil v našem
               primeru Državni svet v letu 2007. Reklo je, "ni v skladu z ustavo, ker Vlada lahko
               da, nameni javna sredstva za referendumsko kampanjo Državnega sveta". In prosim lepo,
               ne zavajajte slovenskih gledalk in gledalcev morebiti tega prenosa da je pri nas
               mogoče z ustavo neskladno to, če Vlada nameni sredstva enemu za izražanje enega
               mnenja, in sicer davkoplačevalski denar. Ustavno sodišče je reklo, "mora nameniti, ni
               v skladu z ustavo, če lahko Vlada arbitrira". Torej, argument, ki je podan pod
               obrazložitvijo amandmaja Slovenske demokratske stranke, pač ne vzdrži dejanske
               slovenske ureditve in odločitev slovenskega ustavnega sodišča.</p>
               <p>Na vse ostalo bom odgovorila z zgodbo, ker se mi zdi, da bom lahko zgolj tako
               zadosti plastično pojasnila zahtevne argumente. V letu 2007 je Državni svet predlagal
               referendum, in sicer zoper predlog. Na predlog Vlade je bil sprejet Zakon o
               spremembah in dopolnitvah Zakona o lastninskem preoblikovanju zavarovalnic. Vlada je
               bila predlagatelj zakona, Državni zbor ga je sprejel, Državni svet je predlagal
               referendum. Kakšna je bila situacija? Vlada takrat, kljub določbi zakona, ki jo
               moramo zdaj zaradi odločbe Ustavnega sodišča spreminjati, da Vlada lahko nameni
               sredstva za referendumsko kampanjo, kadar je predlagatelj referenduma proračunski
               uporabnik, Državnemu svetu sredstev, ki jih je zahteval, ni namenila. Zato se je
               obrnil na Ustavno sodišče. Je pa aktualna vlada takrat naredila sledeče – Urad Vlade
               Republike Slovenije za komuniciranje je izdal zloženko. Z njo naslovil gospodinjstva
               in s to zloženko nagovarjal, pojasnjeval razloge, ki govorijo v prid predlaganemu
               zakonu. Torej, naj ljudje na referendumu zakon, ki bo na predlog Državnega sveta
               presojan, potrdijo. To ravnanje Vlade je presojalo Računsko sodišče ob reviziji
               Predloga zaključnega računa proračuna Republike Slovenije za leto 2007. Jaz vas
               prosim, tiste, ki ne verjamete, da prisluhnete dvema odstavkoma iz tega poročila
               Računskega sodišča, da boste videli, da Vlada ne sme posredno izvajati v roku 30 dni,
               ko potekareferendumska kampanja, nikakršnih aktivnosti, ki jih Zakon o referendumu
               opredeljuje kot referendumsko kampanjo, in sicer v 1. členu, tretji odstavek:
               "Referendumska kampanja so oglaševalske vsebine in druge oblike propagande, katerih
               namen je vplivati na odločanje pri glasovanju na referendumu." Torej, karkoli
               predsednik Vlade na tiskovni konferenci izreče, in Vlada oziroma njena služba ni
               organizator volilne kampanje, so dejanja, ki posegajo, so oglaševalske vsebine, ki so
               v tistem času sporne. Računsko sodišče je ravnanje takratne vlade ob referendumu
               opredelilo na sledeč način: "Urad Vlade za komuniciranje je naročil oblikovanje,
               tiskanje in distribucijo zloženke ob zakonodajnem referendumu o Zakonu o spremembah
               in dopolnitvah Zakona o lastninskem preoblikovanju zavarovalnic. Skupni stroški
               izdaje zloženke so znašali 70 tisoč 167 evrov, sredstva pa je urad Vlade zagotovil iz
               sredstev za redne dejavnosti urada in plačal s proračunske postavke 1322 – Neposredno
               komuniciranje Vlade Republike Slovenije z javnostjo in vladne informacijske
               kampanje". Računsko sodišče pravi: "Urad Vlade Republike Slovenije ni ravnal v skladu
               s četrtim odstavkom 1. člena Zakona o volilni in referendumski kampanji", prebrala
               sem ga prej, ki določa, kaj je referendumska kampanja, torej "oglaševalske vsebine in
               druge oblike propagande, katerih namen je vplivati na odločanje volivk in volivcev."
               Celo zaključuje Računsko sodišče: "V zloženki sicer neposredno niso navedene
               odločitve za podporo spremembi zakona, ne proti njej, nedvomno pa vpliva na odločitev
               volivk in volivcev. V zloženki so ovržene nekatere dileme iz novele zakona, ki jih je
               poudarjal Državni svet na drugi strani." Skratka, Računsko sodišče je ocenilo, da v
               zloženki je jasno zaznati podporo spremembi zakona in s tem tudi namen vplivati na
               volivce. Računsko sodišče nadaljuje: "Urad Vlade formalno ni prijavil referendumske
               kampanje, vendar pa njegovo ravnanje sodi med take aktivnosti. V skladu s prvim
               odstavkom 3. člena Zakona o volilni in referendumski kampanji lahko referendumsko
               kampanjo organizirajo predlagatelj referenduma in drugi za izid referenduma
               zainteresirani subjekti. Predlagatelj je bil Državni svet, drugi zainteresirani
               subjekti so navedeni taksativno, to so državljani, posamezniki, samostojni podjetniki
               in vse pravne in fizične osebe s sedežem na območju Republike Slovenije, ki imajo
               interes za izid referenduma", zaključuje Računsko sodišče. Urad Vlade za
               komuniciranje ne sodi v nobeno izmed navedenih kategorij in referendumske kampanje ne
               bi smel organizirati, zloženke ne poslati. Torej šlo je za nezakonito porabo
               davkoplačevalskega denarja.</p>
               <p>V razpravi na odboru sem lepo pojasnila, da vsakokratna vlada, če hočete, se vedno
               znova v času referendumskih kampanj znajde v situaciji, ko se mora, po vašem mnenju,
               v tridesetih dneh nič drugega kot molčati. Temeljno vprašanje je, ali sme izjaviti in
               dati volivkam in volivcem vsaj osnovne vsebine, vsaj osnovno priporočilo, zakaj je
               ona v javnem interesu predlagala v sprejetje Državnemu zboru nek zakon. Vsi boste
               priznali, da v 4. členu organizatorje volilne kampanje zakon opredeljuje neizmerno
               široko. Pravzaprav vsaka fizična oseba v tej državi ali vsaka pravna oseba, ki ima
               interes, torej je zainteresirana za izid referenduma, tak ali drugačen, se lahko
               priglasi kot organizator referendumske kampanje. Vsi ostali, če hočete, združenja,
               sindikati, nevladne organizacije, vsi pobudniki imajo pravico financirati
               referendumsko kampanjo v znesku, ta trenutek določenem, prek 400 tisoč evrov z
               različnimi oblikami oglaševanja. Ne samo to. Seveda so jih dolžni v skladu z določili
               naših predpisov mediji enakopravno kot organizatorje vabiti, da predstavijo svoja
               stališča. Vlada niti te možnosti po zdajšnji zakonodaji nima, ker ne more biti
               organizator volilne kampanje. Tudi prostori kjer lahko organizirajo -za sindikate so
               celo določene možnosti, da v delovnih organizacijah organizirajo, kjer za svoje člane
               predstavljajo kot organizatorji argumente za to, da se, kar pač agitirajo v okviru
               referendumske kampanje. Tudi za verske skupnosti se lahko referendumska kampanja
               izvaja, kadar je verska skupnost predlagatelj v prostoru verske skupnosti, kjer se
               opravlja verska dejavnost.</p>
               <p>Vsi ti lahko pridobivajo sredstva od donatorjev in to v štirikrat večjem obsegu kot
               tisti, ki so proračunski uporabniki. Obstoječ zakon določa kot organizatorje volilne
               kampanje, ki so proračunski porabniki pravzaprav tri pravne osebe javnega prava. Po
               predlogu obstoječe, ki se ne spreminja, občina, kadar je organizator referendumske
               kampanje v okviru referendumske pobude v okviru občine lahko nameni sredstva za
               referendumsko kampanjo, kadar brani kakšen svoj odlok v višini 25 % dopustne višine
               stroškov. Tako kot Vlada. Lahko. Pravna oseba javnega prava za celotno ozemlje
               Republike Slovenije je država, v njenem imenu izvaja pooblastila, pravice in
               obveznosti Vlada Republike Slovenije. V občini, ki je ravno tako lahko organizator
               referendumske kampanje, to izvajajo pač občinski organi, ko branijo nek predlog
               vizavi ljudskih iniciativ, ki sprožijo presojo in izjasnjevanje občank in občanov za
               določen občinski predpis. Torej obstoječa ureditev občini omogoča prav enako pozicijo
               kot danes, s predlogom urejamo za Vlado. Za Državni svet pa ne smemo ohraniti
               besedice "lahko", tu pa nesporno Ustavno sodišče pravi, da Državnemu svetu, kadar je
               predlagatelj referenduma, Vlada mora zagotoviti primerna sredstva, da predstavi svoja
               stališča slovenski javnosti, ki bo odločala na referendumu.</p>
               <p>Skratka, s temi argumenti zanikam, da si Vlada določa privilegiran položaj. Trdim,
               da bo s takšno ureditvijo ureditev transparentna, kajti z nasprotnim argumentom, ki
               je bil danes podan, da naj Vlada s svojimi aktualnimi aktivnostmi, ki so tako
               privilegirane, ko lahko pride do medijev, ko lahko nagovarja ljudi, bi lahko
               uporabila za referendumsko kampanjo za takšne vrste prikritega oglaševanja, ne da bi
               se prijavila kot organizator, bistveno več sredstev. Nekaj z ministrstev, malo iz
               služb in tako naprej. To je netransparentno. Prav je, da so vse osebe javnega prava,
               občina, v imenu države Vlada in Državni svet, kadar nastopajo v okviru referendumskih
               kampanj, kot zainteresirani za izid rezultata referenduma ali kot predlagatelji v tem
               primeru Državni svet, da so v enakem položaju, ko gre za porabo davkoplačevalskega
               denarja. In iz primera leta 2007 je razvidno, da je mogoče za eno zloženko, s
               katerimi so predstavljeni argumenti v podporo zakonu, ta sredstva v celoti porabiti
               zgolj za ta način obveščanja; od takrat so se poštnine bistveno dvignile, leta 2007,
               in teh 100 tisoč evrov garantirano danes zagotavlja, če bi se Vlada tako odločila v
               posameznem primeru, zgolj tisk in distribucijo ene zloženke na vsa slovenska
               gospodinjstva. Nič več ni mogoče s temi sredstvi financirati, verjetno ne tudi na
               lokalnem nivoju.</p>
               <p>Skratka, ureditev kot je danes predlagana, upam, da bo sprejeta, odpravlja
               protiustavno stanje in nedoločno ureditev, ki je generirala v početju vlad v
               preteklosti, ki ga je Računsko sodišče ocenilo kot neprimerno, da ne rečem kaj več.
           </p>
            </sp>
            <sp xml:id="SDZ5-Izredna-39-2011-02-09.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Vinko Gorenak.</p>
            </sp>
            <sp xml:id="SDZ5-Izredna-39-2011-02-09.sp40">

               <speaker>DR. VINKO GORENAK:</speaker>

               <p>Hvala lepa.</p>
               <p>Poglejte, stvari jaz vedno rad poenostavim in jih bom tudi tokrat. Amandma, gospod
               predsednik, ki smo ga vložili, bom podprl, če ne bo sprejet, pa zakona ne.
               Poenostavimo stvari. Poglejte, če bi se o tem zakonu pogovarjala skupina kulturnikov
               bi rekla, da je to skrajno nekulturno. Če bi se o tem zakonu pogovarjali študentje
               prava, bi rekli: "Oh, to pa ni pošteno." Če bi se o tem zakonu pogovarjali ustavni
               pravniki, bi rekli: "O, tu pa gre verjetno za kršitev načela enakosti." Glejte, če pa
               bi se štirje kmetje usedli v gostilni zvečer po trdem delu, bi pa rekli: "Vlada nas
               je nategnila." Čisto nič drugega. Ker smo pa v Državnem zboru, pa recimo da je to
               neokusno. Če bi bili pa kje drugje, pa bi kdo mogoče uporabil tudi izraz perverzno.</p>
               <p>Kaj je cilj tega zakona – povejmo. Zakon o malem delu gre noter, referendum bo, in
               Vlada si bo vzela 100 tisoč evrov ali 200 delavskih plač za to, da bo delavce
               prepričevala, da je zakon dober. Hudo perverzna zadeva. Hudo grda zadeva. Velik nateg
               ljudi. Torej, vzeli boste po tem zakonu tistim ljudem, ki bodo referendum predlagali,
               ki so zdaj zbrali 40 oziroma 50 tisoč podpisov iz njihovih žepov, davkoplačevalski
               denar bo torej vzet, njim tudi, za to, da bo vlada lahko 100 tisoč evrov porabila za
               prepričevanje njih samih kako nimajo prav, zakon pa je v redu, bo to prepričevanje
               šlo. Hkrati pa ta zakon njim ne daje nobene pravice. Ko imajo pa študenti ali tisti
               delavci, ki so to podpisovali, običajno zelo malo denarja ali pa nič, oni si pa naj
               sami plačajo kampanjo. Sami naj plačajo letake, sami naj plačajo vse ostale stvari,
               jumbo plakate in tako dalje. Ne, Vlada bo pa vzela delavski denar, torej
               davkoplačevalski denar, zato da bo ljudi prepričevala, kako oni nimajo prav in kako
               ima Vlada prav.</p>
               <p>Vse, kar je govorila ministrica, sicer v osnovi drži, Računsko sodišče in tako
               naprej. Ampak pojdimo po vrstnem redu, to moram utemeljiti. Glejte, težava, ki pri
               tem nastopa in koalicijo naredi nago pred kamero, oprostite izrazu, je naslednja: ne
               morete se izgovarjati na Ustavno sodišče, ki je reklo, da mora biti zagotovljen denar
               Državnemu svetu. Ta argument odpade, ker ustavna odločba velja že od februarja leta
               2009, če se ne motim, in ste imeli torej dve leti časa, da bi to ustavno odločbo
               implementirali, pa je niste. Torej danes nismo tu na izredni seji zato, da bi
               implementirali odločbo Ustavnega sodišča, ker je za to bilo dve leti časa, ampak smo
               tu zato, da rešimo koalicijo oziroma da sami sebe rešujete. In se mi zdi, da je vse
               skupaj že tako daleč, vsaj glede teh referendumov, da me, žal, koalicija spominja na
               utapljajočega se človeka, ki še zajema sapo, teh 100 tisoč evrov bo pač neka sapa, ki
               jo boste zajeli. Torej ta argument odpade. V to me prepričuje tudi sklep Kolegija
               Državnega zbora, ki mi je najprej kot predsedniku Odbora za notranjo politiko, javno
               upravo in pravosodje jasno določil: ta predlog zakona bomo obravnavali na februarski
               seji, zato je bila predvidena seja, in sem jo že tudi sklical, za ta petek, mislim,
               da ob 12. uri. Kolegij je tako sklenil, koalicija je torej to sklenila. Ne, ko pa ste
               pogruntali, da ne boste mogli sodelovati na referendumu kot vlada, pa hitro podpise
               pošlji Gorenaku, da bo nujna seja. In seveda Kolegij predsednika Državnega zbora tudi
               to požegna. In vam nisem hotel delati težav - zakaj? Ker konec koncev bi lahko rekel,
               oprostite, spoštujem sklep Kolegija, seja bo v petek. Tudi to bi lahko naredil, ampak
               bi potem rekli, tako kot ste pri Zakonu o odvetništvu, da Gorenak zavira postopek
               Državnega zbora, kar seveda ni res, temveč ga vi spreminjate. In poglejte, še nekaj.
               Ob 15. uri je sklicana seja, traja do 4.15 zjutraj, zdaj je popravljeno na 0.55, in
               tu smo zaradi obrambnih in varnostnih interesov države. Figo! Kdo je pa to rekel?
               Kakšni obrambni pa varnostni interesi države so pa ogroženi, da imamo nujne postopke?
               Jih ni! Ogroženi so interesi Vlade, to pa je res, ja. In ni mogoče zadeve tako
               interpretirati, preveč se razgalite pred javnostjo. Ustavno sodišče je res reklo, da
               je nujno treba zagotoviti sredstva za Državni svet, če on vodi to kampanjo. Prav, za
               to ste imeli časa dve leti. Zdaj moramo pa na nujni seji, ki lahko traja celo noč,
               kot smo videli, tak je bil vsaj prvotni sklic, moramo pa na hitro sprejeti 100 tisoč
               evrov, ki jih boste vi porabili. Ob tem, da tisti delavci, ki jim jih pa vzamete,
               nimajo pravice do tega denarja. Torej, njim vzamete davkoplačevalski denar, zato da
               potem njih prepričujete, kako imajo butast predlog, kako je ta predlog neumen, da bi
               šli na referendum - da je Zakon o malem delu v redu. To je zdaj enako, veste, kot da
               me povabite na kosilo, potem pa vi rečete, sedaj pa ti plačaj za oba. To je
               nekorektno, to je nepošteno, absolutno nepošteno. Take stvari ni mogoče podpreti.
               Hkrati ostaja ena tretjina poslancev, ki so tudi neka kategorija. Zakonodajno-pravna
               služba je jasno povedala, da po tej logiki, če je Državni svet upravičen, če je Vlada
               upravičena, potem je tudi tistih 30 poslancev upravičenih, če bi eventualno
               predlagali referendum in sodelovali v kampanji. Ne, dati jim pa ne. Ne, opoziciji, ne
               delavcem, ki vam prinašajo referendum za referendum. Njim je treba vzeti, zato da
               lahko vi njih prepričujete, kako oni nimajo prav. Sprevrženo do amena. Ni mogoče
               takega zakona podpreti. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Franco Juri, prosim.</p>
            </sp>
            <sp xml:id="SDZ5-Izredna-39-2011-02-09.sp42">

               <speaker>FRANCO JURI:</speaker>

               <p>Hvala za besedo, gospod predsednik.</p>
               <p>Danes sem pričakoval precej vroče razprave, vseeno, me vedno preseneča stopnja
               demagogije, ki jo lahko slišimo v teh razpravah. Recimo zadnji prispevek je bil
               zgleden primer v tej smeri. Veliko zvenečih besed, demagoških ocen, pravzaprav, zakaj
               gre.</p>
               <p>Gre za to, da uskladimo zakonodajo s tistim, kar veleva odločba Ustavnega sodišča v
               primeru Državnega sveta. Jasno je, da če je nekdo predlagatelj referenduma ima
               ustavno pravico, da nastopa kot predlagatelj in da porabi za to tudi nekaj sredstev.
               V tem primeru v Državnem svetu je Ustavno sodišče ocenilo, da nefinanciranje njegove
               referendumske kampanje ni v skladu z Ustavo. Ta zakon v bistvu omogoča, da vsakdo, ki
               uradno predlaga referendum prevzame odgovornost in pravico do zastopanja lastnih
               stališč. To, da je Vlada vsakič, ko se pojavi zahteva po referendumu involvirana in
               je stranka v referendumski kampanji je samodejno in samoumevno, kajti na referendumu
               so v glavnem, običajno na tapeti zakoni. Referendum ne zahteva samo vlada, jih
               zahteva pretežno civilna družba ali celo politična opozicija. In, če razpravljamo o
               tem, da bi morali preprečiti zlorabo referenduma s strani politike ali vladajoče
               politike, mislim da gre odpreti razpravo o tem, kako in kdo naj skliče referendume.</p>
               <p>Kot vemo danes zadostuje 30 podpisov za sklic, za zahtevo referenduma, torej,
               poslanci, ki so že tako plačani in če ostanemo pri diskurzu gospoda Gorenaka,
               poslanci, ki dobivamo dobro plačo za to, da opravimo svoje delo v Državnem zboru
               imamo za razliko od drugih državljanov ne samo volilno pravico, glasovalno pravico v
               Državnem zboru, ampak lahko zberemo 30 podpisov in spravimo celotno državo na
               referendum. Po navadi so ti referendumi zelo neuspešni, udeležba je vse nižja, ampak
               ne glede na to, opozicija je večkrat prispevala k zbiranju takih podpisov in soočila
               javnost pa državo z referendumskim odločanjem pa je pri tem seveda sodelovala in
               zahtevala sredstva. Kot vemo, vsak referendum stane približno 2 ali celo 3 milijone
               evrov. Ta sredstva je treba po zakonu zagotoviti, sedaj pa postane problem to, da
               nekdo, ki mora seznaniti državljane in državljanke, volivke in volivce z določeno
               vsebino tega ne sme početi oziroma, če lahko to stori stori, ampak brez zapravljanja
               sredstev. Poglejte, to je nek paradoks, absurdna zahteva, kajti, če sprejmemo
               referendum in če razumemo referendum kot ustavno pravico in tudi pravico državljanov,
               da so obveščeni in da so seznanjeni z vsemi podrobnostmi referendumskega predmeta je
               treba to zagotoviti. In v sklopu tega je treba odpraviti to neskladje z Ustavo, ki je
               bilo ugotovljeno v primeru Državnega sveta in seveda tudi v primeru slehernega
               subjekta te države, ki je neposredno involviran v referendumski kampanji. Jaz ne
               vidim nobenih dvomov in nobenih neskladij z Ustavo v tem predlogu zakona. Še najmanj
               pa vidim kakšne perverznosti. Perverznost je to, da se Vladi očita nekaj iz pulta
               tistih, ki so vedno pripravljeni prispevati svojih 30 podpisov in sklicati referendum
               in zapraviti 3 milijone davkoplačevalskega denarja. Ljudje so itak siti tovrstnih
               igric. Opozicija pa bo imela priložnost v kratkem razmišljati in razpravljati tudi o
               tem, kako naj organiziramo referendum, čigavo sredstvo naj bo referendum. Ali je to
               sredstvo politike, ki tako razpolaga z dvema možnostma? Ali bo to sredstvo civilne
               družbe, torej javnosti, ki deluje kot korektiv politiki in z zbiranjem podpisov se
               trudi za to, da je taka pravica tudi zadoščena. Ampak danes slišimo ugovore s strani
               tistih, ki bi radi obdržali to dvojno pravico, ki seveda zelo pogosto sodelujejo pri
               zbiranju podpisov in ki zelo radi želijo imeti vse možnosti, da predstavijo svoja
               stališča državljanom. Odrekajo pa Vladi to pravico. In ponavadi so referendumi vedno
               naperjeni zoper zakone, ki jih predlaga Vlada. Recimo, da je v najboljšem primeru
               zelo nekorektno zahtevati naj se Vlada ne zagovarja pred volivci, ko je na tapeti
               referendumsko vprašanje, ki zadeva njeno zakonodajo. Zdi se mi, da ni nobenega dvoma,
               zakon oziroma spremembe Zakona o volilni referendumski kampanji je treba spremeniti,
               uskladiti z zahtevami Ustavnega sodišča in v upanju, da bomo v nadaljevanju
               razpravljali o pravih vsebinah, ki zadevajo referendum. Mi smo že večkrat izpostavili
               potrebo po novem Zakonu o referendumu, ki končno dopusti in zagotovi, da referendum
               ostane samo sredstvo civilne družbe. Naj bo civilna družba tista, ki uporabi
               referendum kot korektiv do uradne politike, in ne kot sredstvo manipuliranja oziroma
               zlorabe, ki izhaja iz nejevolje nekaj poslancev. Poslanci smo plačani zato, da smo
               tukaj, da odločamo, da opravimo svoje delo v Državnem zboru in da glasujemo za ali
               proti ali da se vzdržimo, tudi to je ustavna pravica, o odločitvah, ki zadevajo
               zakonodajo. Referendum pa prepustimo ljudstvu. To je ljudska iniciativa. Pri tem pa
               zagotovimo vsem udeležencem enakopravne možnosti argumentiranja in predstavljanja
               lastnih stališč. Ta zakon bom seveda tudi podprl.</p>
            </sp>
            <sp xml:id="SDZ5-Izredna-39-2011-02-09.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miran Potrč.</p>
            </sp>
            <sp xml:id="SDZ5-Izredna-39-2011-02-09.sp44">

               <speaker>MIRAN POTRČ:</speaker>

               <p>Hvala lepa.</p>
               <p>Z ureditvijo referenduma v naši ustavi in zakonodaji, posledično tudi z ureditvijo
               referendumske kampanje osebno in moja stranka nismo zadovoljni. V preteklosti je bilo
               veliko predlogov, da naj bi se ta vprašanja na drugačen način uredila. Doslej noben
               predlog ni bil sprejet zaradi tega, ker je kar zadeva spremembo referendumske
               ureditve v Ustavi potrebna dvotretjinska večina, ki je nismo uspeli zagotoviti. V
               zadnjem mesecu, dveh smo poslanke in poslanci koalicije dali pobudo, da bi začeli
               razpravo o tem, ali bi na posvetovalnem referendumu ocenili, ali je sedanja ureditev
               referendumov v 90. členu Ustave ustrezna ali pa bi jo kazalo urediti drugače.
               Priznamo, naš predlog je omejiti v dosedanjem smislu zaradi tega, da bi imeli pravico
               zahtevati ali predlagati referendum v glavnem samo državljanke in državljani v
               sedanjem ali nekoliko večjem številu, da bi sicer bilo smotrno postaviti vprašanje
               ustavne pobude za referendum s strani Državnega sveta in tretjine poslank in
               poslancev, vendar smo se zavedali, da če to postavimo na konkreten način, da rečemo
               Državni svet ne ali pa tretjina kot opozicija ne, da potem sploh ni nobenih šans za
               to, da bi bili pripravljeni sprejeti razpravo o tem vprašanju. Zato smo vlogo
               Državnega sveta pustili, ker se nam zdi, da dokler ne eventualno začnemo in rešimo
               vprašanje položaja v Državnem svetu v našem ustavnem sistemu vleči ven posamezne
               pristojnosti ni korektno, ker na koncu nič ne ostane. In kar zadeva opozicijo smo
               bili mnenja, da bi bilo prav, da nekoliko povečamo število iz ene tretjine, ker je
               prav, da je tudi ta odločitev, da se zahteva referendum, bolj skrbno premišljena in
               odgovornejša in da ni vezana samo na tretjino poslank in poslancev. Verjetno veste,
               da je Vlada šla v svojih razmišljanjih naprej in da priporoča, da se o tem ne opravi
               predhodni posvetovalni referendum, ampak da Ustavna komisija na podlagi predloga, ki
               bo v Vladi pripravljen, oceni ali 90. člen Ustave odgovarja našim realnim potrebam in
               družbeni situaciji ali je treba v tej smeri opraviti potrebno korekcijo. Kakšna in
               kakšni so predlogi vlade bo vlada, ko bo priložnost, sama povedala, jaz nimam
               pooblastila, da jih razlagam. Ampak hočem povedati veliko je vprašanj v zvezi z
               referendumom v naši državi. Jaz osebno priznam, da so ta vprašanja potencirana v
               zadnjem času tudi zaradi števila referendumov, ki smo jih imeli, jih imamo na že
               sprejete odločitve in jih imamo na vidiku glede na opozorila, ki nam jih dajete
               predvsem poslanke in poslanci opozicije, ko pri mnogih zakonih rečete: "če pa ne bo
               tako kot mi menimo, bomo pa predlagali ali pa zahtevali referendum." Zdi se nam, da
               je to vprašanje treba oceniti. V povezavi s tem se postavlja tudi vprašanje
               referendumske kampanje. Mi smo v času prejšnje vlade z dokaj korektno pripravo, jaz k
               njej nimam pripomb, s strani pristojnega ministra sprejeli spremembe in dopolnitve
               oziroma mislim, da celo nov Zakon o volilni in referendumski kampanji, ker smo to
               dvoje združili in postavili določene opredelitve. Kar mene zadeva, ker sem imel
               priložnost s pristojnim ministrom pri tem sodelovati, ga lahko povprašate, da govorim
               resnico, ko sem ga opozarjal, da kljub vsej najboljši želji mnoga vprašanja, posebej
               glede referendumske kampanje niso urejena na način, ki bi omogočal enoznačno enako
               obravnavo in popolnoma nesporno ugotovitev, kaj posamezne odločitve pomenijo. Želja
               pa je bila referendumsko kampanjo časovno omejiti, določiti in odločiti, kdo so
               organizatorji referendumske kampanje, določiti v kakšen namen in koliko se lahko za
               ta namen porabi sredstev, da bi stvari bile v čim večji meri pregledne. Zdaj smo pri
               tem, da govorimo o spremembah in dopolnitvah zakona in menim, da bi bilo prav, da je
               tudi opozicija v tem delu korektna in prizna, da so temeljni razlogi za te spremembe
               zakona v dejstvu, da gre za neustavnost položaja Državnega sveta v sistemu
               financiranja in da gre za opozorila, ki jih je na položaj v sistemu financiranja
               glede Vlade postavilo Računsko sodišče. In samo to dvoje in nič več, brez vsakih zlih
               namenov poskušamo urediti v tem zakonu. Ali so rešitve dokončne bo pokazala današnja
               razprava, morda tudi nadaljnje aktivnosti, ki jih opozicija že obljublja. Jaz jih ne
               bi izključil in ne bi tudi izključil možnosti, da je ureditev lahko drugačna. Samo
               danes, gospe in gospodje, iz opozicije imate pripombe samo v tem ali sme ali ne biti
               tudi Vlada organizator volilne kampanje. In jaz mislim, da odgovor na to vprašanje bi
               pa res moral biti enoznačen, da sme biti. Ker, če kdo, potem je prav gotovo vlada med
               tistimi organiziranimi subjekti v družbi, ki ima neposredni interes, da zakoni, ki
               jih je sama predlagala ali pa vsebina zakonov, za katere se je sama zavzemala
               ostanejo tudi po opravljenem referendumu, če je razpisan, v veljavi, ker je to
               sestavni del njene politike. In oporekati Vladi takšen interes in takšno možnost je
               moram reči, za mene res nerazumno početje. Sestavni del financiranja te aktivnosti,
               pa ni pravica, ampak je omejitev, ker je v zakonu določeno, da sme vlada, kadar je
               organizator referendumske kampanje, glede volilne pa sploh normalno, nima nobenih
               pristojnosti, da ima pravico uporabiti samo četrtino sredstev, ki jih imajo drugi, ki
               so organizatorji referendumske kampanje. Torej, Vladi očitati, da ima interes za
               vsebino odločitve, se mi zdi nesmotrno, res neustrezno in jaz verjamem, da bodo vsi
               to spoznali. Očitati, da ima kot organizator pravico uporabiti del sredstev omejen na
               eno četrtino sredstev, ki jih imajo drugi organizatorji je neustrezno, zaradi tega,
               ker to izrecno zahtevajo opozorila Računskega sodišča, sicer bi delovala v nasprotju
               s pravili uporabe javnih sredstev. In tretje, ni res, kar med vrsticami trdite, da je
               razpolaganje s sredstvi vezano ali pa zavzemanje za določena stališča vezano tudi za
               volilno kampanjo. Ne pri volni kampanji Vlada nima nič. In da so ta opozorila in ti
               predlogi utemeljeni kažejo konec koncev tudi amandmaji, ki jih sami vlagate. Ni vaš
               namen urediti položaj, tudi 30 poslankam in poslancem, ki predlagajo oziroma imajo
               pravico zahtevati referendum, ni vaš namen urediti to pravico za 40 tisoč volivk in
               volivcev, važno je samo, da Vlada nima v zvezi z referendumom nobene možnosti
               sporočati legalno, ne, da bi se bala, da ji bo kdo oporekel, da zlorablja svoj
               položaj v sistemu ali svoj položaj pri uporabi javnih sredstev, da sme tudi sporočati
               stališče državljankam in državljanom, ki bodo na referendumu o določenih zakonih
               odločali.</p>
               <p>Gospe in gospodje, to je sestavni del položaja vlade. Danes je bilo veliko govora o
               tem, da je vlada vseh. Ja, vlada mora delovati v korist vseh, samo mi imamo v sistemu
               politične demokracije koalicijske vlade in ve se, kdo vlado podpira, kdo je
               opozicija, zato govoriti o tem, da vlada na enak način pripravlja odločitve in jih
               sprejema, kar zadeva odnos do koalicije in do opozicijskih strank ni isto. Zaradi
               tega je tudi vsebina odločitev takšna, da ima interes, da jih v javnosti zagovarja.</p>
               <p>Mislim, da te rešitve, ki so danes predlagane, dajejo podlago. Mislim, da ne bi
               smeli, in mi bomo proti sprejetju odločitev, ki jih predlaga Slovenska ljudska
               stranka, zaradi tega, ker to krni položaj in odgovornost, ki jo ima Vlada v sistemu
               odločanja. Referendumsko odločanje pa je sestavni del oziroma zadnja faza
               zakonodajnega postopka, pri katerem praviloma kot pomemben nosilec aktivnosti,
               največkrat na žalost prepomemben tudi vizavi koalicijskih poslancev, ima Vlada. Hvala
               lepa.</p>
            </sp>
            <sp xml:id="SDZ5-Izredna-39-2011-02-09.sp45">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o amandmajih? Prijava teče.</p>
               <p>Gospod mag. Branko Grims, izvolite.</p>
            </sp>
            <sp xml:id="SDZ5-Izredna-39-2011-02-09.sp46">

               <speaker>MAG. BRANKO GRIMS:</speaker>

               <p>Hvala.</p>
               <p>Ves čas se mešata dva pojma, na kar sem opozoril že v uvodnem delu predstavitve
               stališč Poslanske skupine Slovenske demokratske stranke. Eno so tisti, ki so po
               ustavi pooblaščeni predlagatelji zahteve za referendum, drugo pa so vsi ostali. Po
               Ustavi lahko referendum predlagajo 40 tisoč volivk in volivcev, na prvem mestu, po
               mojem prepričanju, potem najmanj 30 poslank in poslancev s svojimi podpisi, lahko
               Državni zbor s sklepom, kar je v Zakonu o referendumu in ljudski iniciativi, in
               seveda Državni svet. Drugega takega predlagatelja ni. Vlada, politične stranke, vsi
               ostali v tej zgodbi so v neki drugi poziciji. Vlada ne pade z neba, vsakokrat je v
               parlamentarnem sistemu, kot je v Sloveniji, izvoljena na osnovi nekega razmerja
               političnih sil v Državnem zboru, ki pa je utemeljeno z glasovi za liste, se pravi,
               strankarske liste v Državnem zboru. In če so vsi enakopravni, potem naj bodo vsi v
               enaki poziciji. Mi ne zahtevamo in ne predlagamo nič drugega kot to, naj se spoštuje
               načelo enakopravnosti. Ne morete dati Vladi posebnih pooblastil, vsem ostalim ne.
               Nismo tega hoteli širiti, kar je bilo, mimogrede, zdajle postavljeno pod vprašaj,
               zakaj pa potem še vsi ostali ne. Zaradi tega, ker potem se postavi vprašanje
               stroškov, na kar so ljudje v času krize, in kar bi tudi Vlada in vladajoča koalicija
               v času krize morala biti, izredno občutljivi. Zaradi tega nismo predlagali, da se to
               še dodatno širi. Ampak predlagamo pa, da se Vladi ne daje nekega posebnega statusa.
               In tu očitno nikakor ne pridemo skupaj. Nihče od nas ne bi problematiziral, če bi šlo
               res izključno za uresničitev odločbe Ustavnega sodišča, ki pa se nanaša na enega od
               pooblaščenih predlagateljev, to je Državni svet, ki ima neko posebno funkcijo v
               sistemu tudi po sami Ustavi. In tega ne postavljamo pod vprašaj. Postavljamo pod
               vprašaj, zakaj hoče lonček, ne lonček, golido pristaviti še Vlada zraven, ki ima itak
               zelo velika pooblastila, ima svoje vzvode moči, tudi tega, da ljudi seznanja s
               svojimi stališči, ima številne poti, če želite, do mikrofona, ki jih nihče drug nima,
               in vladajoča koalicija seveda lahko tudi v Državnem zboru uporabi enaka sredstva, kot
               so na razpolago opoziciji. In spet je tu načelo enakopravnosti spoštovano. Če pa se
               Vladi da neka posebna pooblastila, nek poseben denar, potem pa to ni več enakopraven
               boj. Potem sta dvakratno zavzeta, imata pravzaprav dvojno moč, ima koalicija prek
               Vlade, ki je itak njena, pa še prek večine političnih strank, ki so spet njene.
               Dvakrat proti ena. In zakaj? In seveda s tem se ne strinjamo. Če vam prevedem v
               orwellovsko govorico, ki jo sami tako radi govorite, včasih tudi nezavedno, saj po
               Lacanu je tisto nezavedno, ko spregovori najbolj resnično, potem bi bilo približno
               takole, torej če govorimo v orwellovski govorici. Vi se držite striktno orwellovskega
               načela: "vse živali so enakopravne, samo pujsi, tisti pri koritu, so bolj enakopravni
               od ostalih." Mi pa hočemo ta stavek končati tam: "vse živali so enakopravne." In
               potem ni nič več. In zakaj pravzaprav tako ravnate? Ker preprosto niste sposobni
               argumentirano zagovarjati načel svoje lastne politike, ker argumentov preprosto
               nimate. Vi se izključno sklicujete na argument moči in tam, ko pa bi prišlo do
               soočenja argumentov, na primer na referendumu, tam si hočete pa vnaprej zagotoviti
               neko dodatno moč, neko dodatno prednost, kar pa seveda spremeni pravila igre, ki
               potem ni več pravična, ni več enakopravna. Ker, kot rečeno, prek Vlade in prek
               koalicije imate potem vi dvakrat večjo moč. Da ne govorim o tem, kakšen je bil
               prvoten predlog zakona, po katerem bi, mimogrede, Vlada lahko, recimo, sklicevala
               neomejeno v svojih prostorih tiskovne konference v času referenduma, opozicijske
               poslanske skupine pa v svojih prostorih ne. Zelo zanimiva logika, ampak dobro, to se
               je na odboru že črtalo ven, vsekakor pa to veliko pove o predlagatelju, torej o
               Vladi, kakšen je bil dejanski namen tega – izključno in samo to, da zavrže, uniči,
               izniči načela enakopravnosti pri soočenju argumentov, ker jih vladajoča koalicija in
               Vlada nimata in to preklemansko dobro veste in to se tudi vidi. Večje naravne
               katastrofe kot sta za slovensko gospodarstvo aktualna koalicija in vlada, zlasti za
               malo in srednje podjetništvo, si sploh zamisliti ne da. En manjši potres bi naredil
               neprimerljivo manj škode, kot sedanja vlada. Ampak, to je stvar, s katero se bomo še
               srečali, ko bo razprava o prioritetah te vlade, kar je bilo zadnjič izglasovano, pa
               to danes puščam ob strani.</p>
               <p>Tisto, k čemur se velja vrniti, je vprašanje načela enakopravnosti in referenduma
               nasploh, ker ste o tem mnogi iz koalicije diskutirali. Zakaj si Vlada in vladajoča
               večina tako na smrt prizadevata za omejitev referenduma, v takšni ali drugačni
               obliki? Ali zato, da si vsaj neko dodatno prednost vnaprej zapišeta v zakon? Zato ker
               je referendum, tudi po spoznanjih ustavnopravne stroke, edino učinkovito načelo,
               edini učinkoviti institut omejevanja oblasti. In sedanja vladajoča koalicija se s
               tem, ko se zavzema za vse mogoče finte pri omejevanju pravice do referenduma, pokaže
               navzven za tistega, ki razume za kaj gre, samo to, da si želi neomejeno oblast.
               Neomejena oblast pa je totalitarna. S tem v bistvu razkazujete zgolj svojo
               nedemokratičnost in čas bi bil da s tem prenehate.</p>
               <p>Zakaj je referendum edina učinkovita oblika omejevanja oblasti tudi po spoznanjih
               moderne ustavnopravne stroke? Zato, ker v parlamentarnem sistemu, kot je v Sloveniji,
               vedno temelji vsakokratna vlada na nekem razmerju sil, na neki koaliciji v parlamentu
               in uresničuje njeno politiko. Do ekstrema je to pripeljal, absurdnega ekstrema, če
               želite, sedanji predsednik Državnega zbora, ko je nekoč dejal v nekem intervjuju,
               karkoli bo predlagala ta vlada, bom jaz podprl. Ja ljudje božji, kje pa je tukaj
               načelo, ki je zapisano v ustavi, da poslanci nismo vezani na nobena navodila, ampak
               da smo predvsem zavezani volivcem, volivkam in volivcem, vsem. Takrat, ko je treba
               pritisniti na gumb, je treba misliti z lastno glavo in očitno v koaliciji tega
               manjka. Po tej izjavi sodeč hudo manjka, tudi na samem vrhu, sicer pa je značilno, da
               riba smrdi pri glavi, tako da ni to nobeno posebno presenečenje.</p>
               <p>Vsekakor pa referendum kot institut v slovenskem demokratičnem redu obstaja ne samo
               po ustavnih načelih, ampak tudi po, če želite, temeljnem demokratičnem izročilu. Ja
               na čem, za božjo voljo, pa je nastala samostojna država Slovenija? Na osnovi
               plebiscita, referendumske odločitve na plebiscitu. Torej odločitve tistega, ki je po
               ustavi in po vseh demokratičnih principih nosilec edine oblasti, to pa je ljudstvo.
               Kajti vse ostalo je zgolj oblika njegovega uresničevanja, tudi tu v parlamentu, s tem
               da to, ko se govori, in kar nekaj razprav je bilo takšnih, zlasti s strani koalicije,
               "ja, pa saj ne smemo toliko prelagati", in "neodgovorno je", kot je prej gospod Juri
               rekel, "da prelagamo neko odločitev na volivce". Ja ne vem, velikokrat berem te
               stvari, da volivci naj ne bi bili kompetentni odločati o tem in tem. Ampak, poglejte,
               če so vas izvolili, potem so zagotovo sposobni kompetentno odločati o vsem, o čemer
               odločate tudi vi v Državnem zboru. Ali boste rekli, da so volivci, ki so vas izvolili
               toliko nekompetentni, da ne morejo odločati o tistem o čemer vi odločate? To bi pa
               bila aroganca, čeprav nekaj takih izjav je že bilo. Dajte o tem malo razmisliti v
               katero smer gredo vaše besede. Seveda je pa soočanje argumentov, ki je bistveno na
               referendumu, možno samo prvič, če na referendumu ni nobenih posebnih omejitev in
               drugič, če gre za načela enakopravnega pristopa, enakih pravic, enakega izhodišča. To
               pa v prvi vrsti pomeni, da si vladajoča koalicija in Vlada ne moreta dveh kanalov
               odpreti za eno in isto stvar, ampak da morata biti vsaj v principu v enakem položaju
               kot opozicija. Potem gre za eno realno soočanje argumentov. Že itak je Vlada v
               prednosti, kot rečeno, ampak vsaj ko gre za to raven, mora biti tukaj spoštovano
               načelo enakopravnosti.</p>
               <p>Pa še to, tisti, ki se sklicujete na tuje modele, ste morda opazili, v preteklosti
               smo bili enkrat že skoraj dogovorjeni za švicarski model referenduma. Spodletelo je
               zato, ker je tranzicijska levica kot vedno hotela pravico do referenduma omejevati,
               mi pa na to nismo pristali. Ampak bili smo zelo blizu, ampak v švicarskem delu
               referenduma sogovornik, ljudstva na referendumu, kot ljudstva kot predlagatelja v
               principu referenduma ni Vlada, ampak parlament, ker je parlament telo v katerem se
               srečujejo argumenti in je najvišja zakonodajna oblast. In dobro bi bilo, če bi tako
               tudi ravnali in tudi sami do sebe izkazali ustrezno spoštovanje in ne bi hoteli z
               nekim zakonom Vladi vnaprej dajati nek pooblaščen položaj v zadevi, kjer bi morale
               biti vse stranke, vsi predlagatelji v principu enakopravni, in za to gre.</p>
            </sp>
            <sp xml:id="SDZ5-Izredna-39-2011-02-09.sp47">

               <speaker>PODPREDSEDNIK MAG. VASJA KLAVORA:</speaker>

               <p>Gospod Franc Pukšič, izvolite.</p>
            </sp>
            <sp xml:id="SDZ5-Izredna-39-2011-02-09.sp48">

               <speaker>FRANC PUKŠIČ:</speaker>

               <p>Hvala lepa.</p>
               <p>Zdi se mi, da je bilo nekorektno povzet naš amandma oziroma obtožba s strani
               koalicije, češ, da se ne zavzemamo za ureditev financiranja tudi ostalih, to pomeni
               ali 40 tisoč podpisov državljank in državljanov ali 30 poslancev, ampak samo
               nasprotujemo tej ubogi vladi, da ne bi smela imeti dodatnega denarja, da bi aktivno
               sodelovala v referendumski kampanji. Torej do sedaj te možnosti dodatnih sredstev ni
               imela. Očitki, ki so leteli s strani ministrice na prejšnjo Vlado pa si poglejmo
               ministrica, kako je potekala referendumska kampanja s strani vaše Vlade v zvezi z
               arbitražnim sporazumom. Vse politične stranke so vam sledile tako po celotni grafični
               podobi, kot pač po vsebini in tako dalje in tako dalje, to kar se je dogajalo na
               Vladi.</p>
               <p>Ampak dejstvo je, da imajo možnost za informiranje, to sem tudi prej povedal, Vlada
               in ministrstva. In poglejmo kaj pomeni teh 100 tisoč evrov za posamezno referendumsko
               kampanjo. Državljanke in državljani, da boste vedeli, ko vas bo mesec dni
               bombardirala s trikrat po dvajset sekundnim spotom televizija, bo plačano iz vašega
               žepa, torej cel mesec približno trikrat po dvajset sekund, to so seveda veliki, dolgi
               spoti, bodo plačani iz tega denarja. Do sedaj si nobena politična stranka ni mogla
               kaj takšnega privoščit, nobena, pa tudi LDS ne takrat ko je imela 34 poslancev. Sedaj
               pa bodo prav zaradi tega lahko politične stranke namenile več denarja prav za
               papirnato kampanjo in za druge zadeve, ker bodo prek Vlade imele dodatnih 100 tisoč
               evrov. To je dejstvo. To je korektno in to povejte. Gre vam za to, da boste peljali
               prav že napovedane referendume, možne referendume, seveda z velikim denarjem. Kje vi
               vidite enakost pred zakonom v tej državi? To je približno tako, kot sem že nekoč
               rekel, če pade temperatura na minus 20 in sta dva, oba brez kape, in boste rekli, da
               jim bomo dali kapo. Obema. V redu. Ampak tisti, ki je gol in bos, bo tudi zaradi tega
               zmrznil. Tisti, ki je v plašču, bo pa zaradi tega preživel. Skratka, ni korektno. In
               še več.</p>
               <p>Veste, nekateri pravniki so se že začeli spraševati, že danes je bilo o tem nekaj
               rečeno, vemo, kdo so predlagatelji referenduma, vemo, zdaj na ta način bi Vlada rada
               postala dodatni organizator volilne kampanje, torej izključno zaradi denarja in
               podpore svojim političnim koalicijskim strankam, verjetno je tudi recesija v njihovih
               blagajnah, pa je to to, razlog. Ampak vendarle se postavlja vprašanje, in mislim, da
               bo še kar nekaj črnila prelitega, ali s tem ni Vlada celo posegla v 90. člen Ustave,
               v zadnji odstavek, ko pravi, da se referendum ureja z zakonom, ki ga sprejme Državni
               zbor z dvotretjinsko večino glasov navzočih poslancev. Torej, ne bom tega trdil,
               ampak vendarle nekateri pravniki so nas na to že opozorili in verjetno bo okoli tega
               tudi še kaj rečeno. Dejstvo pa je, da s tem dejansko Vlada tako rekoč tudi posega,
               bom rekel, v to našo vejo oblasti, Državnega zbora, in, ne vem, z dodatnim denarjem
               si zopet, tako kot sem že v stališču povedal, kupuje pravzaprav neko prednost. Kdo je
               že vladar tega sveta? Tisti, ki ima denar. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp49">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej.</p>
            </sp>
            <sp xml:id="SDZ5-Izredna-39-2011-02-09.sp50">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Kolega Grims je na začetku svoje razprave rekel, da se pri tej tematiki mešata dva
               pojma. Jaz sem prepričan, da se jih meša še več. Tako kot je kolega Jelinčič na
               začetku zamešal te volilne kampanje, predvolilne shode in tako naprej, tega v
               predlogu zakona, kot je na naših mizah, ni. Lahko da je bil predlog zakona tak, ko je
               prišel v matični odbor. Sedaj temu seveda ni tako, ampak to je sedaj drug problem,
               koliko smo poslanci prisotni pri svojem delu in koliko ga spremljamo in koliko
               govorimo na pamet.</p>
               <p>Zanimivo mi je, da edino dejstvo, ki je pravzaprav moteče tukaj, ni dejstvo, ki bi
               bilo neke splošne ustavnopravne ali zakonske narave, ampak dejstvo, da bo Vlada imela
               možnost nekaj porabiti. To je najbolj sporno. Da bo Državni svet imel možnost trošiti
               enako količino sredstev, nikogar ne skrbi. Pa jaz sedaj nisem čisto prepričan, da smo
               vsi tukaj notri soglasni v tem, da Državni svet vedno naredi samo modre poteze, da se
               vedno pravilno odloči, da nikoli ni naredil še kakšne napake. In da je trošenje
               denarja v Državnem svetu pa popolnoma racionalno in upravičljivo in da
               davkoplačevalcem naredi več dobrega, kot pa kakšno trošenje kje drugje. Najbrž da je
               ravno tako trošenje v Državnem svetu lahko za koga mogoče popolnoma nepotrebno, ker
               ima Državni svet oziroma dvodomno skupščino oziroma predstavniški organ parlament,
               kakor hočete, tako ali tako za nek atavizem iz preteklosti, za slepo črevo
               demokracije. Ampak to sedaj ni problem. Državnemu svetu se pač to dopusti, ker je pač
               tako reklo Ustavno sodišče. Ustavno sodišče je seveda reklo, če že ima možnost
               sodelovati, razpisovati, zahtevati referendume, mora imeti možnost tudi predstaviti
               svoje mnenje. In kako bo predstavil to svoje mnenje pa ne sme biti odvisno od
               meritorne ocene Vlade, da lahko ali pa ne v takšnih ali drugačni višini nameni
               sredstva. Da mora pač zato, ker je njegova funkcija takšna, kot je, da je ustavna
               kategorija, Državni svet biti tukaj avtonomen. Katero merilo naj sedaj Vlada izbere
               za to, da bo rekla, koliko ima pa Državni svet dosti za kampanjo, kadar bi želel
               imeti kaj denarja? Ne ve, smo na spolzkem terenu, nikoli še ni bilo takega primera in
               Vlada se je odločila, kakor se je odločila, in obenem želela tudi sama v enaki meri,
               recimo, povedati volivkam in volivcem, ko se bodo odločali, kaj ima za povedati o
               določenem referendumu. Kot sem že prej rekel v mnenju poslanske skupine, v bistvu pri
               tolikšnih kvalificiranih predlagateljih referenduma, kot jih pri nas poznamo in
               predvsem pri takšnih ihti, s katero predvsem 30 poslancev zahteva naknadne
               zakonodajne referendume, je pač referendum postal pravzaprav šesto branje zakona. In
               če je Vlada predlagatelj, potem mislim, da mora Vlada tudi kaj povedati o tem vsem
               skupaj, v vseh branjih. Ona ima pravico povedati, o vseh prejšnjih v petih, v treh
               branjih tukaj, v Državnem svetu, ob ponovnem vetu ima pravico oziroma še v petem
               branju nima več kaj za povedati, samo še mi se odločamo in v šestem ravno tako ne, se
               pravi, dve branji zakona sta brez predlagatelja. Ali je to pravično, ali je to
               normalno? Po mojem, da ni, zato podpiram tako ureditev, kot je, ker sicer se nam
               lahko zgodi, da marsikdo od nas ni zadovoljen s kakšno ureditvijo, potem pa želimo z
               referendumom vse reševati za nazaj. Meni se zdi še bolj problematično to, da smo mi
               omejili pravico do referenduma, kar se tiče posvetovalnih referendumov, kar se tiče
               predhodnih zakonodajnih referendumov. Jaz sem prepričan, da bi večina volivcev na
               referendumu, če bi bilo to možno, podprli ločitev županske in poslanske funkcije. A
               ne morem priti do tega referenduma, pa da se vržem na trepalnice. Ne bo, za enkrat v
               tem Državnem zboru ni bilo še take večine, ki bi tak zakon sprejela, da bi se
               naknadno nekdo lahko privoščil. Če bo pa v prvem branju zakon vržen, mi pa to čisto
               nič ne pomaga. Pa bi strašansko želel in sem prepričan, da večina volivk in volivcev
               bi z veseljem to podprla in da ni problem in da se jim zdi to trošenje denarja. Pa ne
               moremo mi do tega referenduma. Ali je to kakšna demokracija, dragi moji populisti z
               druge strani, ali to kam pelje, ali je to pravično do ljudi? Zakaj nočete poslušati
               tega ljudstva, zakaj jim ne dovolite, da se izrečete, zakaj ne poslušate? Prisluhnite
               že enkrat, prosim vas, ne morete tako kot noji glave v pesek tiščati... in če hočete,
               lahko še pet minut tako nadaljujem, dajte ljudem, poslušajte jih, kaj imajo za
               povedati, ločimo to župansko in poslansko funkcijo, saj nismo supermeni tukaj notri.
               Opravljamo eno funkcijo, opravljamo tisto dobro, vsak naj se briga za svoje pa
               zdravo. In, temu ni tako, in nič se ne zgodi in sedmič se že trudimo, da bi izpeljali
               kakšen tak zakon skozi. Upam, da bo v sedmo šlo rado, če že v tretje in četrto in
               peto ni šlo.</p>
               <p>Ko je bilo govora o tem, da bi se s to spremembo zakona želela neka neomejena
               totalitarna oblast, iz ust kolege Grimsa, bi ga jaz seveda ravno tako na Lacana
               spomnil in na nezavedno in na to, kdaj kdo in kaj podzavestno odkriva. Tudi ni čisto
               vedno res, da je Vlada vedno soglasna v teh svojih odločitvah. Mi imamo primere
               odločitev, ko ena koalicijska stranka ne podpira neke zakonske rešitve, pa se strinja
               z referendumom, pa po drugi strani imamo primer, ko se opozicijska stranka strinja s
               takim zakonom pa ne podpira referenduma. To enačenje vlade in koalicije in
               koalicijskih strank ni čisto vedno na mestu in pravilno.</p>
               <p>Da si pa čisto nalijemo čistega vina in da sploh vemo, o čem se pogovarjamo pa
               najbolj, da govorimo o absolutnih zneskih. Tukaj govorimo o približno 100 tisoč
               evrih, ki bi jih Vlada lahko namenila za referendum. Za referendum smo prej slišali,
               da nas stane 3 milijone evrov. Referendum večinoma zahteva 30 poslancev. Tri milijone
               deljeno s 30 je 100 tisoč evrov za en poslanski podpis za sklic referenduma. To je ta
               znesek, o katerem se sedaj pogovarjamo. Vsak od 30 sklicateljev referenduma ima
               osebno odgovornost za 100 tisoč evrov ravno tako kot bi jo s tem zakonom dali Vladi.
               Kaj se zgodi s temi 30 podpisi, ko referendum pade? Ali kdo odgovarja za teh 100
               tisoč evrov, seveda ne. Še več, kaj se nam zgodi? Zgodi se nam, da mora Ustavno
               sodišče tem 30 podpisnikom, katerih podpis je vreden 100 tisoč evrov, če bi
               referendum bil razpisan, razložiti, da se o teh stvareh ne sme referenduma
               razpisovati. Ali si ti ljudje plačo zaslužijo, sploh, da sklicujejo tak referendum,
               kaj šele, da bi res s 100 tisoč evrov svojimi prišli pa bi rekli, gremo sedaj na
               referendum, jaz verjamem v svoj denar, verjamem v svoj prav? To naj se naredi. Tukaj
               mi govorimo iz koalicije, da bi bilo treba preveriti, ali je ta institut na mestu ali
               ne. Seveda se ljudske iniciative ne sme direktno omejevati, tukaj mislim, da smo si
               vsi enaki, 40 tisoč podpisov, ja nekaj velja in tega nikoli ni nihče zanikal. Veto
               Državnega sveta, veto te ali druge kvalificirane večine poslancev, ki imajo vsi
               možnost sodelovati že v zakonodajnem postopku je pa nekaj, o čemer bi se pa lahko
               pogovarjali. Če smo že tako daleč. V Državnem svetu kot sem že prej povedal, sedijo
               predstavniki lokalnih in interesnih skupin. Vsi predstavniki interesnih skupin bi
               najbrž morali imeti za seboj vsak tolikšno podporo kot je 40 tisoč volivk in volivcev
               in če bi si interesna skupina zaželela bi ja morala najti način, da zbere teh 40
               tisoč podpisov. To smo videli, da se da, pri primeru malega dela, pri primeru
               pokojninske reforme, ni tako težko nekomu, ki je resen in, ki resno misli, 40 tisoč
               podpisov zbrati. Najbrž bi podobno veljalo tudi za politične stranke. Resna politična
               stranka za resno temo bi morala znati angažirati 40 tisoč volivcev, da se pridejo
               podpisati pod zahtevo za referendum, ne pa, da imamo referendum na katerem je
               udeležba komaj taka in to je tisto, kar je zaskrbljujoče.</p>
               <p>Vse drži, da je ljudstvo edini suveren, nas more pa vseeno skrbeti, če pride na
               referendum 10 % volivcev in seveda se nam mora en vprašaj postavit ali je to
               relevantna odločitev ali ni. Tako, da še enkrat, tisto o čemer se zdaj pogovarjamo je
               100 tisoč evrov za Vlado za vsakokratno referendumsko kampanjo, 100 tisoč pa lahko
               prevedeno pomeni tudi en podpis pod zahtevo za sklic referenduma s strani 30
               poslancev. Se bomo pač odločili kakor se bomo o tem amandmaju, tako kot se resno ali
               pa lahkotno odločamo o svojih podpisih pod zahtevo za sklic referenduma. Hvala.</p>
            </sp>
            <sp xml:id="SDZ5-Izredna-39-2011-02-09.sp51">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Gvido Kres.</p>
            </sp>
            <sp xml:id="SDZ5-Izredna-39-2011-02-09.sp52">

               <speaker>GVIDO KRES:</speaker>

               <p>Hvala za besedo gospod podpredsednik. Spoštovana ministrica, kolegice in kolegi!</p>
               <p>Predlagani zakon sledi odločbi Ustavnega sodišča, ki je ugotovilo, da je šesti
               odstavek 4. člena Zakona o volilni in referendumski kampanji v neskladju z Ustavo, če
               se nanaša na Državni svet. Zagotavljanje sredstev naj bi bilo urejeno. Po uveljavitvi
               predlagane spremembe se Državnemu svetu na njegovo zahtevo tudi ta sredstva odobrijo.
               Do tukaj vse lepo in prav, ampak Vlada je zelo hitro pristavila piskerček. Vsako
               povečanje od tega se mi zdi nesprejemljivo v tem času. Zato smo v Poslanski skupini
               Slovenske ljudske stranke predlagali amandmaje, ki bi na koncu koncev ohranili le
               tisti del novele, ki sledi odločbi Ustavnega sodišča. Moje mnenje je, da naj Vlada
               svoje stališče zagovarja v kampanji prek koalicijskih strank. Stranke za to dobivajo
               sredstva, za take namene naj se načrtujejo sredstva. Če pa sredstev ni, da se lahko
               takšna kampanja pelje, so pač načrtovalci in tisti, ki vodijo politiko strank in
               Vlade sami odgovorni.</p>
               <p>Na tak način, da Vlada dobi še dodatna sredstva, se zanesljivo ruši ta enakopraven
               položaj na tem delu. Zaradi tega odločitev in predloge Slovenske ljudske stranke
               popolnoma podpiram. Mislim, da bi bilo v tem času kakršnokoli dodatno povečevanje
               sredstev popolnoma nesprejemljivo, razen tistih že dogovorjenih in kar je treba v
               skladu z zakonodajo izvajati in zagotavljati. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp53">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jakob Presečnik, prosim.</p>
            </sp>
            <sp xml:id="SDZ5-Izredna-39-2011-02-09.sp54">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovana gospa ministrica s sodelavko,
               kolegice in kolegi!</p>
               <p>Najprej naj uvodoma rečem to, kar se sliši v tej današnji razpravi, da kar z levo
               roko podpisujemo v opoziciji zahteve oziroma predloge za izvedbo referendumov, takih
               in drugačnih, potrebnih in nepotrebnih. Naj povem, da nisem pristaš referendumov kar
               za vsako zadevo, ob vsaki priložnosti in da tudi glede na to, da sem že dolgo v tej
               hiši pa ne vem na pamet, ampak bi moral iti prešteti, ampak bi zelo hitro končal s
               preštevanjem mojih podpisov danih k zahtevi za izvedbo referenduma. Tako da to
               uvodoma.</p>
               <p>Sicer pa glede tega zakona bi rekel naslednje. Da sicer poenostavljeno rečeno, moje
               mnenje je, da rezultat na referendumu, odločitev na referendumu ni premosorazmeren
               vloženim sredstvom v kampanji. To zagotovo. Ampak je rezultat zagotovo odvisen in to
               najbolj odvisen od kvalitete in pa družbene sprejemljivosti rešitve o kateri se
               odloča na referendumu in tega se moramo zavedati in v tem primeru se tudi strinjam s
               tem, da moramo biti toliko odgovorni, da vsako malenkost ali pa vsako odločitev, , ne
               damo na referendum, ampak, da je Državni zbor tisti, ki mora o stvareh dokončno in pa
               odgovorno odločati.</p>
               <p>Zdaj pa glede same te spremembe zakona. Dejstvo je, da je Vlada tu izkoristila
               odločbo Ustavnega sodišča. To me moti. Jaz sem sicer pristaš tega, da je treba
               odločbo Ustavnega sodišča spoštovati. Pri naslednji točki je očitno ne bomo. Ampak
               vlada kot rečeno je primaknila svoj piskrček in se vključila v to zadevo. Dejstvo je,
               da ima koalicija bistveno več, torej več sredstev, tam je več tudi poslanskih skupin
               oziroma političnih strank in ima že v osnovi več možnosti, za predstavitev svojih
               stališč v javnosti. Tudi na koncu koncev z vključevanjem v te kampanje, z
               vključevanjem ministrov in pa vsem aparatom po posameznih ministrstvih, torej
               vključno z vsemi ljudmi, z vsem aparatom, kot sem rekel po posameznih ministrstvih in
               seveda posledično, ker je političnih strank in poslancev več v koaliciji, ima
               koalicija tudi že v osnovi več denarja za samo referendumsko kampanjo. Zaradi tega se
               mi zdi, da ni bilo popolnoma korektno to, da je Vlada pripeljala zraven še svoj
               piskrček k odločbi Ustavnega sodišča. Čeprav bi lahko tudi komentiral to, koliko
               sredstev naj pripada konec koncev Državnemu svetu, zaradi tega, da lahko svojo
               kampanjo vodi. Vendar kot rečeno, odločba Ustavnega sodišča je taka, kot je. Mi jo
               spoštujemo, tudi jaz. Vendar se ne morem strinjati s tem dodatkom, ki ga je Vlada
               dodala. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp55">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati? Prijava.</p>
               <p>Gospod Jože Tanko, prosim.</p>
            </sp>
            <sp xml:id="SDZ5-Izredna-39-2011-02-09.sp56">

               <speaker>JOŽE TANKO:</speaker>

               <p>Hvala lepa za besedo.</p>
               <p>Jaz bi v svoji razpravi najprej opozoril na nekatere besede, ki so bile tukaj
               izrečene, tako s strani koalicijskih poslancev in pa tudi s strani ministrice.
               Ministrica, če povzamem, je v bistvu dejala, da vlada potrebuje pravico in sredstva,
               da financira kampanjo. Ko je Vlada predložila zakon v zakonodajni postopek, pa je v
               točki 3 zapisala, da predlog zakona ne bo imel dodatnih finančnih posledic za državni
               proračun in druga javnofinančna sredstva. Kako je to mogoče, da istočasno govorite
               koalicijski poslanci in pa ministrica o tem, da potrebujete sredstva, v zakon, ki ste
               ga vložili pa pri finančnih posledicah zapišete, da ne bo nobenih finančnih posledic?
               To je težko verjetno. Še posebej, ker ste v zakon zapisali tudi, da zakon stopi v
               veljavo naslednji dan po objavi v Uradnem listu. To se pravi, začne učinkovati
               praktično takoj. In tudi takoj sedaj imamo pred seboj volilno kampanjo za referendum
               o malem delu. To kaže na izrazito dvoličnost, na izrazito zavajanje Vlade, ko nekaj
               vloži v zakonodajni postopek, isto počne tudi njena koalicija, nekaj napiše, potem pa
               argumentira pravzaprav z diametralno nasprotnimi argumenti, da potrebuje denar, da je
               pravilno, da se vlada vključi v kampanjo in tako naprej. Mi smo se, spoštovana
               koalicija, spoštovana vlada, teh diferenc med besedami in dejanji navadili v Državnem
               zboru, vendar je prav, da vsakič znova opozorimo na vse te nedoslednosti, ki se
               dogajajo praktično od primera do primera.</p>
               <p>Zaradi tega, ker smo vsi videli zakaj in vedeli zakaj gre v tem zakonu, v čem je
               bistvo ni nihče v Državnem zboru tega zakona zavrnil, tako kot to storite
               opozicijskim predlagateljem, ko ugotovi neko nesorazmerje med besedilom, med
               obrazložitvijo in tistim, kar je potem vsebina zakona. Druga stvar, ki je pravzaprav
               precej problematična, je prikaz ureditev v drugih pravnih sistemih. Z niti enim
               argumentom Vlada ni podkrepila rešitve, ki jo je sama predlagala in ki je sedaj v
               dopolnjenem predlogu zakona. Z niti enim argumentom. Tu imamo prikazane štiri
               primere, Francijo, Veliko Britanijo, Avstrijo in Švico, in v niti enem primeru ni
               napisano, da ima vlada posebna sredstva za to, da brani rešitve, ki jih je
               predlagala. V niti enem primeru. To se pravi, da sedaj prihajamo ali pa Vlada
               prihaja, koalicija prihaja z neko unikatno rešitvijo, ki je pisana na kožo njej in
               trenutni situaciji. Ni cilj neka res taka splošna rešitev, ampak reševanje gole kože,
               v primerih, ki se sedaj dogajajo. Ne razumem, da nihče v Državnem zboru na to
               diskrepanco med členi zakona in primerjalno analizo drugih sistemov ni opozoril. To
               se mi zdi skrajno nenavadno pri vsej pozornosti, ki jo ima vodstvo Državnega zbora do
               drugih predlagateljev.</p>
               <p>Naslednje vprašanje, ki se postavlja, zakaj Vlada sploh potrebuje tako ekskluzivno
               rešitev? Vlada ne sprejme nobenega zakona. Vlada je predlagateljica zakonov v Državni
               zbor in Državni zbor sprejme zakon, s takimi ali drugačnimi dopolnitvami, praviloma v
               tem mandatu z izjemno veliko dopolnitvami. Vlada kot sprejemalka zakonov nima nobene
               pozicije. Zato tudi ni v ustavi napisana kot tista, ki je predlagateljica
               referenduma. Zato je ni. Mi smo tisti, ki zakone sprejemamo, in mi smo tisti, če že
               kdo, ki te zakone branimo, se pravi, Državni zbor, sorazmerno, koalicija, opozicija,
               pač kakorkoli se določene rešitve oblikujejo. Vlada ni sprejemalec zakonov. In po tej
               razdelitvi oblasti in po tej ustavni rešitvi, ki je zapisana, ne more biti
               predlagateljica referenduma in se ji tudi ne sme participirati nobenih sredstev za to
               rešitev.</p>
               <p>Vsi tu govorimo ali pa govorite o tem, da bo to kakšnih 100 tisoč evrov stroškov.
               Četrtina dopustnih sredstev za volilno ali referendumsko kampanjo je približno 200
               tisoč evrov. 760 tisoč evrov glede na glas, na volivca, je dopustne porabe in
               četrtina od tega je približno toliko. Najbrž ni primerno, da se tudi s temi
               številkami manipulira.</p>
               <p>Prav tako se mi zdi skrajno neresno in neodgovorno, da Vlada kot ključni argument za
               to, zakaj je predlagala zakon, uporabi ustavno odločbo in pravico, da uzakonimo to
               pravico do sofinanciranja referenduma Državnemu svetu. To je zloraba, kar se je
               zgodilo v tem primeru. Prvič, zelo dolgo časa je trajalo, da je Vlada tak zakon
               pripravila in ni ga pripravila v tistem delu, kar je materija ustavne odločbe, ampak
               je to zadevo bistveno razširila. In to razširila na tistega, ki nima do teh sredstev
               nobene pravice, ker ni predlagatelj. Mislim, da je treba povedati, da je v tem
               primeru Vlada uporabila Državni svet v bistvu samo za masko, za to, da je prinesla
               neko rešitev, koalicija je to še nadgradila, da bo lahko finančno vstopila v obrambo
               zakonu, ki ga je sprejel Državni zbor. Rešitve in idejo pa je dala Vlada, to je
               nesporno. Vendar neposredne povezave s sprejetjem tega zakona Vlada pravzaprav nima,
               ker je bilo vse izvedeno z glasovanjem v Državnem zboru.</p>
               <p>Treba je opozoriti tudi na to, kar so tudi že nekateri kolegi opozorili, da je Vlada
               zlorabila tudi inštitut izredne seje. Izredno sejo se skliče v primerih, ko neke
               točke ni možno pravočasno uvrstiti na dnevni red seje. Konkretna točka je bila
               pravočasno uvrščena na dnevni red seje, ki se začenja konec meseca. Predsednik odbora
               je prej povedal, da je že sklical sejo na osnovi razporeda, ki ga je sprejel Kolegij
               predsednika Državnega zbora, to se pravi, da ves ta mehanizem kar zadeva sprejetje
               tega zakona je bil korektno pripravljen. Vendar zaradi nuje, ki se je pojavila s temi
               zbranimi podpisi v zvezi z referendumom o malem delu in tudi najbrž referenduma glede
               Zakona o pokojninskem in invalidskem zavarovanju je Vlada s to zadevo pohitela,
               poslanci so dali podpise, in zadeva se je uvrstila predhodno na dnevni red. Mislim,
               da je za neko resno koalicijo nedopustno, da funkcionira na tak ad hoc način, da ne
               deluje sistemsko, da ne deluje projektno, da ne deluje tudi terminsko načrtovano,
               ampak da, odvisno od razmer skače z veje na vejo, tako kot veverice v leskovem gozdu.</p>
               <p>Moram reči, da tega predloga zakona ne bomo podprli, zato smo tudi predlagali
               amandma, tudi v naši poslanski skupini, če niste opazili, ni to samo neka druga
               poslanska skupina predlagala, kjer predlagamo, da se tistim, ki po Ustavi nimajo
               pravice predlagateljstva, da se jim ta zadeva tudi črta in da nimajo pravice
               pridobiti sredstev iz državnega proračuna. Navsezadnje tisti, ki zberejo zadostno
               število podpisov za razpis referenduma, kot se je to zgodilo pri Zakonu o malem delu,
               zbrali so okrog 50 tisoč podpisov, najbrž predstavljajo nek javni interes - te osebe,
               ki so podpisale to zahtevo na upravni enoti. In če hočemo iz državnih sredstev, se
               pravi iz javno zbranih sredstev zagotoviti neko sorazmernost, potem je treba vsem ali
               pa tudi temu organizatorju volilne kampanje iz istega vira nameniti sredstva. Ja
               logično, če Vlada, ki ni predlagatelj hoče svoj kos sredstev za financiranje
               kampanje, potem naj jo dobi tudi tisti, ki je to zadevo organiziral. Ampak, v primeru
               Zakona o malem delu bodo morali tisti svojo kampanjo reševati na povsem drug način.
               To se pravi, se bodo morali boriti za to, da bodo dobili nekje sredstva. Vlada,
               vladna koalicija pa bo z zakonom odrezala določen del proračuna in si ga bo
               blagovolila porabiti za volilno kampanjo za prepričevanje javnosti. To mislim, da je
               neprimerno in do javnih sredstev, recimo v primeru volilnih kampanj bi morali vsi
               tisti, ki organizirajo kampanjo, ki zahtevajo kampanjo, participirati na enak način.
               Tu je nedopustno, da ima Vlada neko ekskluzivno rešitev. In najbrž je ta učna ura, ki
               jo je Vlada doživela pri referendumu o radioteleviziji stala zelo drago Vlado, stala
               zelo veliko koalicijo in tudi ta rešitev, ki jo je predlagala Vlada je najbrž produkt
               tega poraza, ki je bil sprejet, ki so ga ljudem dali pri referendumu.</p>
               <p>Skratka, mislim, da so stvari, da so rešitve, ki ste jih prinesli v Državni zbor,
               neprimerne, niso v duhu časa, niso v duhu razumevanja enakopravnosti, niso v duhu
               razumevanja slovenske Ustave in še marsičesa, in zato jih tudi ne kaže podpreti.
               Hvala lepa.</p>
            </sp>
            <sp xml:id="SDZ5-Izredna-39-2011-02-09.sp57">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, imate besedo. Oprostite, gospod Anderlič.</p>
            </sp>
            <sp xml:id="SDZ5-Izredna-39-2011-02-09.sp58">

               <speaker>IRMA PAVLINIČ KREBS:</speaker>

               <p>Če lahko samo, gospod Tanko, jaz pravzaprav mislim, da ste bili celo v plenarni
               dvorani, ko sem uvodoma pojasnila stvari, kakor da jih niste želeli ali jih nočete
               slišati.</p>
               <p>Vsi, ki trdite, da si Vlada s tem zagotavlja dodatna sredstva, zagotavlja povečana
               sredstva, piskrček pristavlja in tako naprej, zavajate. Proračun za leto 2011 je
               sprejet. Službe Vlade Republike Slovenije tudi resorna ministrstva imajo proračunske
               postavke in če hočete UKOM ima proračunsko postavko Komuniciranje vlade z javnostmi
               in vladne informacijske kampanje, ki seveda vse nagovarjajo ljudi skozi vsebine,
               torej osveščanja, obveščanja in tako naprej. In iz te postavke ste vi, ki nam danes
               očitate pregrešnosti, ki se jih gremo, v referendumski kampanji v letu 2007 porabili
               70 tisoč evrov za referendumsko kampanjo, za ščitenje zakona Vlada Republika
               Slovenija takrat vaša, skratka osveščanje javnosti, da je zakon dober. Predlagatelju
               Državnemu svetu, četudi bi mu lahko Vlada po dikciji zakona namenila sredstva, da bi
               tudi on obvestil javnost, tega denarja niste dali. Kdo je bil nedemokratičen? Tako,
               da lepo prosim ne svojih ravnanj primerjati z ravnanji, ki sledijo iz predloga tega
               zakona. Stvari niso primerljive. Nobenega, kako je rekel gospod Grims, da smo pri
               koritu in hočemo še več. Hočemo samo to na kar je opozorilo Računsko sodišče, da če
               Vlada, ki ji ni mogoče očitati, da nima interesa kot ga Zakon iz leta 2007 določa,
               kot isti kriterij za izid referenduma zainteresirani subjekt so vse fizične, pravne
               osebe na območju Republike Slovenije lahko.</p>
               <p>Vlada je v tistih 30 dneh karkoli je izjavljala, ko je podpirala svoj zakon na
               način, da je oglaševala njegove prednosti na tiskovnih konferencah, njeni
               predstavniki so kršili tretji odstavek 1. člena Zakona o volilni referendumski
               kampanji, ki ga ne spreminjamo in jasno pove kaj je referendumska kampanja. So vse
               vsebine katerih namen je vplivati na odločanje volivcev pri glasovanju na
               referendumu. Gre za sprenevedanje vseh, ki govorite, da Vlada lahko mirno ta mesec
               dni nastopa, govori, osvešča ljudi. Ne sme pravi Računsko sodišče, naj se prijavi kot
               organizator volilne kampanje in to počne sistematično. To je reklo leta 2007, zato ta
               sprememba skupaj s to, ker ta Vlada ne želi iz obstoječih proračunskih postavk, ki
               jih ima. Služba Vlade za komuniciranje z javnostmi ima sredstva za osveščanje
               javnosti in jih bo tudi porabila. Ampak, Računsko sodišče pravi ni prav, če v tistem
               mesecu dni porabi sredstva iz te proračunske postavke, ne da se pregledno in
               transparentno priglasi kot organizator volilne kampanje in za ta namen, torej
               oglaševanje, prepričevanje volivcev, kar je vsaka beseda predstavnika vlade, kaj
               drugega ne more biti po dikciji zakona, ni to transparentno. Zato Vladi ne dopuščamo
               neomejenih možnosti trošenja teh sredstev in tu smo popolnoma enaki pri merjenju
               vatla porabe davkoplačevalskega denarja. Nismo si mi izmislili sedmega odstavka tega
               istega 4. člena, kjer ravno enako za župana, če hočete, ki je vlada v občini, daje
               možnost, da kadar je organizator referendumske kampanje lokalna skupnost lahko nameni
               sredstva za referendumsko kampanjo ne več v višini 25 % dopustne višine stroškov iz
               šestega odstavka. Torej, občina je pravna oseba javnega prava, ko je referendumska
               kampanja s katero se obravnava in zagovarja verjetno odlok, ki ga je sprejel svet
               občine, se lahko zoper civilno iniciativo angažira seveda tudi zainteresirana oblast
               v občini in del sredstev porabi za referendumsko kampanjo. Občina je na nacionalnem
               teritoriju, Republika Slovenija in njen po Zakonu o Vladi določen pooblaščenec, to je
               Vlada Republike Slovenije, ki državo predstavlja in tako naprej, odgovarja za stanje
               v državi na tej najbolj simbolni ravni. Torej, še enkrat, ne gre za dodatna sredstva.
               Ne gre za nova sredstva. Gre za to, da ko bo, če se bo Vlada odločila, da bo
               obstoječa sredstva pri tej službi namenila v 30 dnevni referendumski kampanji, torej
               v teh 30 dneh za na primer pripravo zloženke, za obveščanje javnosti, da se bo torej
               priglasila kot organizator in ta sredstva iz tega računa, ki ga bo morala oblikovati
               enako kot vsi organizatorji, namenila manj oziroma največ 100 tisoč evrov. Ali pa
               tudi ne, če bo pri posameznem zakonu ocenila, da ne bo vstopila kot organizator, pač
               tega ne bo naredila. Tudi v odvisnosti, če hočete, razpoložljivih sredstev na
               obstoječih proračunskih postavkah službe, ki za obveščanje javnosti že danes ima
               sredstva. Torej, ne gre za nesistemskost, še enkrat, za vse bodoče vlade urejamo
               njihovo poslovanje na pregleden in jasen način, ko se bodo izjavljali v času
               referendumske kampanje. Nikogar ni bilo slišati s tega mesta, da bi zanikal Vladi
               pravico, da v temu mesecu, kot predlagateljica neke politike ali rešitve, pa se ne
               izreče o tem. Samo trdimo, da naj to počne malo pod mizo in skozi svoje obstoječe
               kanale. Računsko sodišče pravi: "Ne, enako kot vsi ostali" in mislim, da je ta
               predlagana ureditev popolnoma pravilna. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp59">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko replika.</p>
            </sp>
            <sp xml:id="SDZ5-Izredna-39-2011-02-09.sp60">

               <speaker>JOŽE TANKO:</speaker>

               <p>Hvala lepa za besedo. Spoštovana ministrica!</p>
               <p>Čas volilne kampanje ali referendumske kampanje je poseben čas. Ta čas se ureja s
               posebnim zakonom. In za to obdobje in za te aktivnosti so predpisana posebna sredstva
               in veljajo posebna pravila porabe teh sredstev. In to niso sredstva, ki jih ima UKOM
               za komuniciranje z javnostjo. To niso sredstva, ki jih ima UKOM za komuniciranje z
               javnostjo. Če bi najbrž to bilo tako, potem mi v tem primeru ne bi nič spreminjali.
               Še enkrat trdim, Vlada ni predlagatelj referenduma. To se pravi, da ne more v tem
               konkretnem primeru nastopiti, prvič. Drugič, za izvedbo referendumske kampanje so
               potrebna posebna sredstva, posebna proračunska postavka, ker se vodi to na posebnem
               računu in se kontrolirajo stvari. Zato Vlada potrebuje pravno podlago in zakon, da bo
               lahko to storila. Tretjič, opozoril sem tudi na primerjalno analizo, mednarodno
               analizo, ki ste jo dolžni priložiti, in niti ena od rešitev, ki ste jih predlagali v
               obrazložitvi zakona ni niti približno podobna temu, kar predlagate. Ne Švica, ne
               Francija, ne Velika Britanija in če se ne motim tudi ne Nemčija. Nikjer vlada ne
               nastopa kot organizator volilne ali referendumske kampanje. To je prepuščeno drugim.
               In tega v tem primeru nihče ni argumentiral. To je možno v, ne vem, v kakšni državi
               južno od nas, to kar ste predlagali, vendar tega v analizi ni, zato ker to ni tisto,
               kar je treba priložiti. Dolžni pa ste priložiti primerjalno analizo z državami
               Evropske unije in tam tega in takega primera, take rešitve ne poznajo. Ne poznajo.
               Lahko mi preberete rešitve, ki ste jih dali, pa boste videli, ali se kakšna ujema s
               tem, kar ste vi zapisali. Mislim, da je tudi nekorektno, da se poskuša te zadeve, bom
               rekel, premetavati levo ali desno. Vi v obrazložitvi zakona niste nikjer nič takega
               zapisali, kar ste zdaj govorili. Nikjer. V enem delu teksta se niste naslonili na
               kakršnokoli rešitev, ne prejšnje, ne predprejšnjih vlad. Vi ste dali primerjalno
               analizo, tisto, ki ste jo dolžni dati in še enkrat opozarjam, za izpeljavo volitev
               ali referenduma je potrebna posebna proračunska postavka in te v državnem proračunu
               ni. Te ni. In zato ste tudi zapisali, ker tega ni, da ne bo potrebnih nobenih
               dodatnih sredstev, ampak to ni skladno z besedami, ki ste jih storili in ne z
               rešitvijo, ki ste jo predlagali. To spoštovana, ministrica, vas moram opozoriti, da
               stvari, ki ste jih zapisali in o katerih govorite, niso skladne s tem, kar ste
               predlagali.</p>
            </sp>
            <sp xml:id="SDZ5-Izredna-39-2011-02-09.sp61">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič, imate besedo.</p>
            </sp>
            <sp xml:id="SDZ5-Izredna-39-2011-02-09.sp62">

               <speaker>ANTON ANDERLIČ:</speaker>

               <p>Prav neverjetno je, da pri nobeni, še tako enostavni odločitvi v Državnem zboru ne
               more iti brez tega, da bi se s strani ene stranke videla zarota in to totalna,
               kompleksna, vseobsegajoča in pogubna za to državo, za državljane in državljanke. Pa
               vendarle gre za tako preprosto zadevo. Za tri člene zakona, dva sta vsebinska in eden
               tak, ki ureja pač prehodne določbe.</p>
               <p>Prvi je seveda lahko diskutabilen, smo zdaj pri drugem, ampak, ker praktično smo
               tudi na odboru razpravljali o dveh členih skupaj. Prvi bi res mogoče terjal dodatno
               pojasnilo o tem, ali so te službe, ki jih določi vlada kar abstraktne in
               vseobsegajoče bi bilo bolje, da bi se zapisalo, katera služba je tista, ki bo to
               počela, ampak ne glede na to. Če pogledamo preprosto in skušamo razumeti, da v tej
               državi mora vladati neko ravnovesje med različnimi vejami oblasti. Tukaj nam je dalo
               Ustavno sodišče tako rekoč napotilo, da nekaj naredimo v zvezi s financiranjem
               volilne kampanje, kadar je v to udeležen Državni svet. Pustimo ob strani to, kaj si
               kdo misli o obstoju, vlogi in poslanstvu Državnega sveta. Tudi sam mislim, da bo v
               bližnji prihodnosti moral doživeti transformacijo, se preleviti v zbor regij ali
               karkoli drugega ali pa ga odpraviti, kot bi nekateri najraje videli. To so tisti, ki
               nasprotujejo temu zakonu, že večkrat na glas rekli, da bi ga kar odpravili, tudi
               mogoče, ampak to ni sedaj tema. Skratka, urediti to vprašanje, da je Državni svet
               udeleženec v tem procesu in da je zato mogoče zagotoviti tudi določena sredstva, ne
               more biti sporno. Še manj pa je lahko sporno to, da vlada, ki je sama sebi si tukaj
               pripisala v obrazložitvah tega zakona tudi preveliko vlogo, da za čisto vse v tej
               državi odgovarja, kar mislim, da ne, da ima tudi Državni zbor za oblikovanje
               določenih politik in izvedbo nekaterih stvari še kako pomembno politično poslanstvo.
               Ampak ne glede na to, odgovarja za izvedbo politik, če hočete socialnih,
               zdravstvenih, šolskih in tako naprej. V tem delu pač odgovarja. In v tem delu na
               volitvah dobi mandat, da to politiko pelje. In zato tudi v imenu države razpolaga z
               denarjem, ki se nameni za posamezne politike iz tega skupnega žaklja, iz proračuna
               prek Državnega zbora. Ni druge. Tako je urejeno tudi konec koncev, če hočete v
               občinah, župani so resda močnejši, kot predsedniki vlad ali vlade v državi, ampak še
               vedno ne morejo čisto vse brez tega, da bi se z občinskim svetom posvetovali oziroma
               imeli sprejet in potrjen proračun za izvajanje določenih politik, predvsem pa
               zagotavljanje denarja. Zato je precej licemerno trditi, da vlada pri stvareh nima kaj
               početi zraven. Nasprotno. Morali bi jo zadolžiti, da bolj pojasni marsikakšno stvar,
               da bolj predstavi prakse, posledice, ki bodo prizadele tako ali drugače državljane in
               državljanke s sprejetjem neke odločitve. V glavnem se govori o pozitivnih spremembah
               in o stvareh, ki jih Vlada sprejema s ciljem, da se bodo izboljšale razmere na
               posameznih področjih, da se bo izboljšal standard državljanov in tako naprej. So pa
               tudi odločitve, ki bodo določenim družbenim skupinam prizadejale slabšo pozicijo, kot
               so jo imeli, na primer, prej, če so bili privilegirani ali pa drugače, da bodo,
               recimo, bogatim vzeli nekaj več, revnim dali nekaj več, in to je tisto, kar je pri
               vsej stvari bistveno. Zato govoriti o tem, da je treba a priori izključiti Vlado iz
               te zadeve, ni fer, ni korektno, in ni pomembno, katera vlada je na oblasti. Jaz
               razumem to vašo zaprisego, da boste do konca in naprej vztrajali na tem, da boste
               vsak predlog, ki bo prišel s strani Vlade, utopili v žlici vode, če bo treba. In
               resnično ne razumem toliko nekih žolčnih razprav danes. Če bi kdo poslušal, nekaj
               časa prej sem poskušal poslušati, s kakšnim gnevom in kaj vse je bilo povedano, kaj
               da Vlada dela in tako naprej. Ja, gospod Gorenak, vi kar prednjačite v tem, ker ste
               me tako nežno pogledali, pa ste rekli, da na vas pa to najbrž ne more leteti. Saj ne,
               saj ne, prisotni so običajno izvzeti ali obratno, tisti, ki jih ni, so izvzeti v
               kritiki. Tako da je kar v redu, da se pomeniva na tak način. Zato pravim, jaz v tem
               zakonu vidim samo dve stvari. Prva stvar, da sledimo odločitvi Ustavnega sodišča, kar
               bo pravzaprav zanimivo pogledati tudi pri naslednji točki, ko imamo spet opravka z
               neko zadevo, ki se ji reče ravnotežje med dvema vejama oblasti, ko ena pravi, da bi
               bilo prav, da naredimo nekaj, pa, recimo, ne želimo narediti tistega, kar oni nam
               predlagajo. Tako je tudi tukaj. Tukaj za razliko od nekaterih drugih primerov, ko je
               pa, recimo, sveta zadeva, ki jo je nekdo drug postavil, je pa to absolutno sveto in
               bog ne daj, da bi si kdo izmislil, da tega ne bi podprl. In tu je vendar treba biti
               pošten. Da ne govorimo o odločitvah Računskega sodišča. Če nič drugega, ali ni prav,
               da se uzakoni priporočila, ki so bila dana? Jaz ne verjamem, da gre za voljo
               Računskega sodišča, ki bi izražalo politična stališča, da naj vsi, ki sodelujejo
               kakorkoli pri porabi javnega denarja, ravnajo z njim odgovorno, transparentno, da
               poročajo o porabi in tako naprej. Drugega tu ne zasledim. In če je to narobe, da se
               na ta način dela, že itak bo nemogoče, sem prepričan, slediti in ločiti dejavnost v
               tistem mesecu ali treh tednih kampanje, ko gre za to, da bo minister, aparat in vsi
               tisti, ki so udeleženi, da bo dal na stran vse druge aktivnosti in se bo posvečal
               samo tem in bo vse stroške, ki bodo ustvarjeni s tem njegovim delom in z vsemi
               tistimi, ki bodo delali na tem projektu in bodo vknjiženi na to postavko, ker to
               preprosto ni mogoče. Pa vendar, gre za napredek, gre za korak naprej. Jaz verjamem,
               da je to prispevek k temu, da bi imeli na področju trošenja javnega denarja več
               preglednosti, in na drugi strani, da bi imeli neko fer tekmo, ki jo moramo imeti. Ne
               mi reči, da ne gre za to, da je Vlada predlagateljica ali ni predlagateljica zakona.
               Vedno se referendumi nanašajo na sprejetje neke politike ali zavrnitev neke politike,
               ki jo prinese v Državni zbor in jo Državni zbor sprejme ali pa sama Vlada. Gre za
               vprašanja, ki so torej na strani vladajoče politike v tistem obdobju. In zato ta
               argument ne vzdrži, da zato, ker ni predlagateljica, pa ne more biti financirana, ne
               sme sodelovati. To pač po mojem prepričanju ni prav. In jaz se zavzemam za to, da
               vsaka oblast, tudi tam, ko je govora o tem, kako daleč se lahko poseže v nekatere
               kadrovske in vse druge ukrepe, ki sodijo na področje upravljanja z javnimi
               premoženji, do katere točke ima posamezna vlada pravico? Do tiste točke, do katere
               lahko in bo racionalno, in bolje, in odgovorno upravljala z državnim premoženjem, s
               premoženjem vseh. Ker, mi imamo kar veliko tega sprenevedanja. Češ, na eni strani smo
               odgovorni za vse, na drugi strani pa ne bi dali vzvodov za to, da vlada tudi lahko
               kakšnega zamenja, lahko tudi kaj spremeni v organizaciji, kaj racionalizira ali pa
               poveča kakšno službo ali kakorkoli, potem je nekaj narobe z razumevanjem vsakokratne
               oblasti, saj zato pa so volitve, da se da mandat in da se spremlja in oceni vso
               delovanje in na koncu tudi pospremi z boljšimi ali slabšimi ocenami po koncu mandata
               in zato seveda tega amandmaja k 2. členu ne bom podprl.</p>
            </sp>
            <sp xml:id="SDZ5-Izredna-39-2011-02-09.sp63">

               <speaker>PODPREDSEDNIK MAG. VASJA KLAVORA:</speaker>

               <p> Hvala.</p>
               <p>Želi še kdo razpravljati prosim? Vidim, samo eno roko.</p>
               <p>Gospod dr. Gorenak, izvolite.</p>
            </sp>
            <sp xml:id="SDZ5-Izredna-39-2011-02-09.sp64">

               <speaker>DR. VINKO GORENAK:</speaker>

               <p>Lepa hvala.</p>
               <p>Stiskalo me je res pri srcu, gospod Anderlič, ko sem vas poslušal. Poglejte. Nobenih
               težav ni na strani opozicije, jaz tukaj ne vidim nobenega žolčnega zlivanja na vas,
               itd. Pravzaprav, so kar nasmejanih obrazov, jaz pa tudi. Bistvo je nekje drugje.
               Tukaj ne gre za nobeno žolčno zlivanje na vas. Vi boste ta zakon sprejeli. Opozicija
               pa je v parlamentu, zato, da opozori na tisto resnico, ki jo pač koalicija prikriva.
               In prikrivanja je tukaj zelo veliko, ali ne, ministrica? Sicer, pa boste imeli
               možnost, da mi naredite še eno predavanje, ker imate še veliko časa in mi odgovorite
               na naslednja vprašanja, pa tudi mogoče, se bo, gospod Anderlič oglasil.</p>
               <p>Prvič. Zakaj je potrebna nujna seja? Namreč, nujne seje so možne za varnostne in
               obrambne interese države. Prosim, za odgovor v enem stavku. V čem je to povezano z
               varnostnimi in obrambnimi interesi države? Po moje, ni.</p>
               <p>Drugič. Poskušajte mi odgovoriti, zakaj ste najprej predlagali, da bo ta zakon po
               rednem postopku? Bi jaz moral imeti sejo tako kot ste mi vi določili, 10. 5., mi je
               določil gospod Gantar. Naknadno sem pa dobil zahtevo, da mora biti prej, da bomo
               morali to danes obravnavati. Poskušajte, ministrica to povezati z Zakonom o malem
               delu in referendumom, ki se pojavlja. Jaz namreč smatram, da to delamo, zato da bi
               vladi zagotovili 100 tisoč evrov in nič drugega.</p>
               <p>Prosim tudi za odgovor na vprašanje, zakaj dve leti niste upoštevali odločbe
               Ustavnega sodišča, sedaj pa je potrebna nujna seja, da bi jo upoštevali? Ne vem,
               zakaj? V čem je sedaj varnost pa obramba države, jaz tega ne vidim. Poskušajte mi še
               odgovoriti na vprašanje, zakaj z odločbo Ustavnega sodišča, s čimer koalicijski
               poslanci to utemeljujejo tako "izza ćoška" bi rekli v gostilni, dajete še vladi 100
               tisoč evrov za vsak referendum.</p>
               <p>Poskušajte mi razložiti, moj doktorat ni dosti, očitno me niso dosti naučili in
               boste vi mogoče uspeli to razložiti. Imam problem. Poglejte. Kako to, da bomo sedaj
               predlagateljem referenduma Zakona o malem delu in vsem bodočim predlagateljem,
               namreč, ljudstvo se prebuja in očitno spravi skupaj 40 tisoč podpisov tudi v 10 dneh.
               Ta čas prihaja. Sedaj pa poskušajte razložiti, ne meni, v kamero glejte pa poskušajte
               razložiti, ker jaz tega itak ne bom zastopil. Poskušajte razložiti, kako to, da 40
               tisoč državljanom izpuliti iz njihovega žepa 100 tisoč evrov davkoplačevalskega
               denarja in ga dati vladi, zato da bo ta ista vlada njih, ki so to plačali z njihovim
               denarjem prepričevala, kako nimajo prav. Poskušajte to povezati še s tem, pa mi
               odgovorite na vprašanje, saj ne bom razumel - kameri. Zakaj bi morali
               davkoplačevalci, ki zahtevajo referendum svojo kampanjo plačati sami, delavci,
               kmetje, študentje, kdorkoli, zakaj bi pa Vlada morala imeti na razpolago 100 tisoč
               evrov za vsak referendum njihovega denarja. Torej oni si plačajo sami, Vlada pa vzame
               njihov denar zato, da njih farba. To meni ne gre. Moje znanje ne seže tako daleč.
               Tudi prepričala me ne boste, zato tam gledalcem bo lažje. Vidite, te zadeve tukaj ne
               gredo skupaj in tudi nobene žolčnosti, gospod Anderlič, ni nobenih težav, ampak
               težava, ki jo imate, je kamera. Kamera je težava in nič drugega ni težava. Ljudem bi
               bilo treba to pojasnit, saj nam tako ne boste, zaradi tega, ker tudi ljudem ne morete
               pojasniti in ko pa pogledamo tako konec meseca kakšno anketo pa vidiš, hudimana, da
               je pač to situacija preprosto taka, da v koaliciji voda teče v grlo in ker to
               ljudstvo prihaja z referendumi, ker se prebuja, vsak dan je glasnejše, zdaj pač
               rabite 100 tisoč evrov za vsak referendum. Vidite, to je težava. To je težava. Še
               dobro, da je bilo nekaj treznih glasov tudi s strani koalicije, med drugim gospoda
               Kontiča, če se ne motim, pri zakonu o RTV, da nismo kak tretji program ukinili in da
               niste kak tretji program ukinili. Pa dobro, saj potem je tako ljudstvo reklo ne
               tistemu zakonu o RTV Težava je torej ta, da kupujete čas, da bi se rešili. Ampak
               rešitve ni, to je hudič. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp65">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič. Replika.</p>
            </sp>
            <sp xml:id="SDZ5-Izredna-39-2011-02-09.sp66">

               <speaker>ANTON ANDERLIČ:</speaker>

               <p>Nekaj je pa le uspelo, da sem gospoda Gorenaka spravil v boljšo voljo, kajti ta
               pristop je bil čisto drugačen kot pred dvema, tremi urami. Ampak mi je tudi žal, da
               nimate več časa, kajti gotovo boste čutil, da predvsem za ministrico se še oglasite,
               ampak kar se tiče nujnih sej, ko sprašujete. Jaz sem itak prepričan, da je zlorab v
               tem Državnem zboru bistveno preveč in to vi sami veste, predvsem na svojem odboru
               kako to gre. Kaj je z nujnostjo, kaj je z nenujnostjo, kaj je s sklicem, kaj je s
               prelaganjem in tako naprej. Tako, da tukaj nima smisla izgubljati besed, ampak samo
               reči, da je bila ocena, da je čas pravi, tako kot noben čas ni pravi za kakršno koli
               razpravo. Je takrat, ko se odločiš da boš nekaj dal na dnevni red in treba je
               javnosti povedati, da se nikomur ne jemlje 100 tisoč evrov iz žepa, ampak, da je tako
               ali tako v tej državi namenjeno po zakonu, skladno s predpisi, kaj se lahko
               financira, na kakšen način in kako mora biti prikazana tudi ta poraba. To, da je
               tukaj omejeno na 100 tisoč je seveda povsem korektno in dobro. Čeprav spet kot
               rečeno, ni mogoče reči, da bo do evra natančno stvar pregledna, ampak bolj kot je
               bila prej. Tako, da reči tudi tistim, ki poskušamo razumeti, da zadaj ne gre za
               konkretne zadeve, kot jih vi navajate in kot poskus ne vem kakšnih zavajanj in
               podobno, ampak, da gre tisto kar vi trdite, za tisto kar vi trdite vseskozi. Tudi, če
               nam še stokrat odgovarjate, nas ne boste prepričali. Lahko poveste kar koli hočete,
               mi tako mislimo in nas ne boste prepričali in to je tisto ... Ne, ne. Vi začnete s
               tem in potem me vprašate če lahko pojasnim kakšno stvar, ampak itak me ne boste
               prepričali. Zakaj bi pa potem se še ure in ure pojasnjevali? Ja ni za kamere, zato da
               se pogovoriva kot poslanca, ki zastopava tukaj 90 nas, vseh enakopravnih in vsi
               predstavljamo to zakonodajno vejo oblasti. To, da smo enkrat eni v poziciji, eni v
               opozicij in v naslednjem mandatu drugače, nič ne spremeni. Gre za odgovornost do, če
               hočete, teh davkoplačevalcev, ki jim zdaj na nek način skušate dopovedati, da se njim
               nekaj jemlje iz žepa in da zato morajo biti ne naklonjeni in tej oblasti in tem
               zakonu.</p>
            </sp>
            <sp xml:id="SDZ5-Izredna-39-2011-02-09.sp67">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp xml:id="SDZ5-Izredna-39-2011-02-09.sp68">

               <speaker>IRMA PAVLINIČ KREBS:</speaker>

               <p>Dolžna sem odgovoriti na vprašanja. Vlada je predlog zakona o spremembi teh dveh
               členov sprejela 23. 12. 2010 in ga tudi poslala v parlamentarno obravnavo. Glede na
               to, da gre za spremembo zgolj dveh členov ga je predlagala v obravnavo po skrajšanem
               postopku, ne po nujnem postopku, predlog je bil po skrajšanem postopku, niti ni
               predlagala uvrstitev na izredno sejo, očitno so se stekle okoliščine za izredno sejo
               in so kvalificirano število poslank in poslancev predlagalo uvrstitev tudi tega
               predloga zakona na to sejo. Vlada nikoli ni predlagala nujnega postopka. Jaz sem že
               na Odboru za notranjo politiko povedala zakaj prihajamo v tem delu zdaj. Javna
               obravnava celovite novele, kjer temeljito odgovarjamo na več pomanjkljivosti v
               predpisu, je prestala javno razpravo in bila deležna toliko pripomb, da smo jo
               ponovno pripravili. Bolje je, da se rešitve domislijo, takšno je vsaj moje stališče
               do tega vprašanja. Je pa nujno, da vsaj tiste nujne stvari, ki so pa pomembne tudi za
               aktualen referendumski čas, če hočete, uredimo. In če bi hotela, spoštovani dr.
               Gorenak, seveda bolj kot v žargonu poslanskega diskurza zažigati v javnosti, manj
               komplicirati in odgovarjati z argumenti, bi na vaše provokativno vprašanje zakaj
               vlada zdaj tako grozno išče možnosti, da porabi 100 tisoč evrov lahko za aktualne
               referendumske kampanje, odgovorila zelo enostavno - ker ne želimo skrivati porabe teh
               sredstev za volilne kampanje, kot ste to vi počeli leta 2007. Bi pa mogoče to bolj
               zažgalo. Prejšnja vlada je porabila, spoštovana javnost, davkoplačevalski denar, vaš
               denar, iz vašega žepa za referendumsko kampanjo, da je porabila aktualna sredstva pri
               Uradu za komuniciranje vlade oziroma službi vlade za referendumsko kampanjo. Danes
               tega ne priznajo, je pa to ugotovilo Računsko sodišče leta 2007, ko je revidiralo
               zaključni račun za leto 2007. Torej, spoštovani ljudje, če želite, da bomo bolj
               priljubljeni v nadaljevanju in ta vlada seveda ne bo deležna toliko očitkov, bomo
               počeli to po vzorcu prejšnje vlade, kajti to je očitno vzorec, ki se nam vsiljuje
               tudi ta trenutek kjer transparentno pravimo, glejte, prav je, da je tudi vlada
               omejena v okviru referendumske kampanje, absolutno ji ni mogoče očitati, da ni
               zainteresiran subjekt kot ga Zakon o referendumski in volilni kampanji določa, kot
               upravičenega in moje mnenje je, da ste takrat, ko ste ščitili svoj zakon leta 2007 to
               počeli legitimno, ker nikoli v vsej svoji razpravi tudi na odboru nisem očitala temu
               vašemu početju problematičnost. Smo prepričati sem vas hotela, da je prav, da to
               uredimo tako kot opozarja Računsko sodišče, da je prav. Tako, da upam, da sem bila
               zdaj bolj prepričljiva, ko sem to na bolj transparenten ljudski način sporočila.
               Hvala lepa.</p>
            </sp>
            <sp xml:id="SDZ5-Izredna-39-2011-02-09.sp69">

               <speaker>PODPREDSEDNIK MAG. VASJA KLAVORA:</speaker>

               <p>Gospod Janko Veber, imate besedo.</p>
            </sp>
            <sp xml:id="SDZ5-Izredna-39-2011-02-09.sp70">

               <speaker>JANKO VEBER:</speaker>

               <p>Hvala za besedo.</p>
               <p>No, če se pogovarjamo o referendumih in o financiranju referendumov bi bilo veliko
               enostavneje, če bi danes že imeli pod streho zakon na to temo, ki bi določil, da je
               nek izid na referendumu treba upoštevati, če se ga je udeležilo recimo več kot 50 %
               vseh volilnih upravičencev. V tistem trenutku mislim, da sploh ne bi bilo nobenih
               težav glede tega, ali bomo potrebovali neka dodatna sredstva ali ne za to, da lahko
               se tudi v času referendumske kampanje podrobneje vključi vlada v ta postopek in da
               tudi zelo natančno poskuša razložiti in ne nazadnje tudi stopiti do ljudi, zato, da
               se praviloma polresnice ali neke populistične izjave, ki se običajno dogajajo tudi v
               parlamentu, poskušajo razložiti. Namreč, najenostavneje je povedati: "Zakon je slab,
               zakon je slab zato, ker prizadene tega ali zmanjšuje pravice temu," in se samo ta
               slaba stvar v javnosti poskuša producirati, kajti dejstvo je, da mediji raje poročajo
               o novicah, ki so nekako bolj prijetne za uho bralcev ali gledalcev in poslušalcev in
               če hočeš temu parirati ali podrobneje razložiti, seveda potrebuješ bistveno več
               sredstev in časa, da takšno polresnico ali včasih tudi laž razložiš. Tako, da ta
               odločitev, da se vladi omogoči, da ne samo s svojimi sredstvi, ampak tudi svojimi
               prostori sodeluje v tej kampanji, je zagotovo odziv na nekritično razpisovanje
               referendumov v Sloveniji. Mislim, da je zelo malo držav po svetu, ki razpisujejo
               toliko referendumov in za takšne stvari, kot jih v Sloveniji. Da ni nekega velikega
               interesa za to poplavo referendumov, dokazuje tudi udeležba na referendumih, ki vedno
               praviloma manjša iz referenduma v referendum in so to tista vprašanja o katerih bi
               morali veliko resneje spregovoriti, vendar dejstvo je, da je za to potrebno tudi
               širše soglasje v parlamentu in prav zanimivo bo, ali bomo tukaj dosegli soglasje, da
               se recimo dvigne ta prag volilne udeležbe na referendumu in ali je to tisti ukrep, da
               ne nazadnje zmanjšamo porabo javnih sredstev. Vsak referendum je poraba javnih
               sredstev. Velikokrat se to tudi izkoristi, predvsem zaradi interesa kapitala. Kapital
               si v nekih trenutkih ne želi neke spremembe, in seveda zmanipulira javnost tako ali
               drugače. In potem je treba na to pripraviti, ponovno poudarjam, zahtevnejše odgovore,
               obširnejše odgovore in to ni nikoli enostavno. Tako, da podpiram ta predlog, in
               mislim, da je tudi skrajni čas, da resnično naredimo še korak več in zmanjšamo te
               referendume in možnost glasovanja, predlaganja, kot je to danes mogoče. Hvala.</p>
            </sp>
            <sp xml:id="SDZ5-Izredna-39-2011-02-09.sp71">

               <speaker>PODPREDSEDNIK MAG. VASJA KLAVORA:</speaker>

               <p>Odpiram še prijavo.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ5-Izredna-39-2011-02-09.sp72">

               <speaker>MIRKO BRULC:</speaker>

               <p>Hvala lepa.</p>
               <p>Kot je vsem jasno, verjetno se strinjamo, da je referendumov preveč in tudi poskus,
               da bi bili na cvetno nedeljo, ko bi s prižnic dobili glasovalci navodila, vam ni
               uspelo tega uresničiti. Prej je tu eden od poslancev SDS skoraj jokal, kako se
               delavcu, davkoplačevalcu jemlje denar – 100 tisoč evrov, njihov denar. Koliko pa
               stane ta seja ko poskušamo poslanca, ki nič ne razume prepričati da bi moral nekaj
               razumeti? In takšnih sej je,žal vse preveč. Ne jemlje se denar davkoplačevalcev, ker
               ne bodo imeli zato višjih davkov, jemlje pa se, če bomo imeli veliko referendumov,
               ampak nekateri razvojni programi, nova delovna mesta in tako dalje, pa bodo v
               vprašaju. Štirideset tisoč podpisov je res bilo na lahek način zbrano. Zanimiva bi
               bila ugotovitev, koliko je teh podpisov bilo plačano in koliko je občank in občanov,
               brez podcenjevanja, ampak to se je videlo tudi po televiziji, da sploh niso vedeli
               kaj pravzaprav podpisujejo. In zakon, pardon, referendum o Zakonu o pokojninah je
               nekaj podobnega. Ljudje ne vedo zakaj so upokojenci proti spremembi tega zakona, kako
               s tem škodijo mladim populacijam in tako dalje. No, nasprotniki oziroma tisti, ki
               predlagajo referendum, imajo veliko možnosti z letaki, ne nazadnje tudi z
               brezplačniki in drugimi načini reševati in prepričevati ljudi. Mi pa vemo, da saj če
               pogledate poročila, katerakoli, čim slabše tem boljše. Se pravi, k temu veliko
               prispevajo mediji.</p>
               <p>Danes je že bilo rečeno, predsednik Vlade je v Združenih državah in to je ena
               katastrofa. Če bo pa dobil delo za naša podjetja ali pa kredite za potrebe naših bank
               in tako dalje, to pa ni pomembno, ampak popljuvati je treba vse od A do Ž. Vsako
               spremembo, nič se ne da narediti. To je metoda opozicije, ampak postaja vedno bolj
               groba. Ukinjanje ali pa razmišljanje o tem, da bi racionalizirali porodnišnice – v
               Brežicah je SDS imel v bolnišnici svojo kampanjo, tiskovno konferenco in ne vem kaj.
               V Brežicah so sterilizirati žensko čisto pomotoma. Takih zadev je še in še, lahko bi
               našteval, seveda o medsosedski pomoči, danes berem že ena katastrofa, sosed ne bo
               smel sosedu pomagati. Se pravi, medijsko in drugače se da z neko patetiko tudi tukaj
               v parlamentu, s stokanjem, jokanjem, smejanjem, z grimasami ljudi prepričevati, kako
               ima kdo prav. O Državnem svetu je bilo prej nekaj rečeno. Naj samo za intermezzo
               povem, vzemite zadnje njihovo glasilo, mi nimamo glasila, Državni zbor ga nima.
               Vzemite njihovo zadnje glasilo in poglejte fotografije predsednika Državnega sveta,
               19 jih je v glasilu. Kaj mi bo tak časopis? Ampak, to ni pomembno, Državni svet pač
               pelje svojo politiko in se dogaja, kar se pač dogaja. Jaz bom nasprotoval amandmajem
               in bom seveda podprl ta zakon v želji, da bi tisti, ki predlagajo referendume res,
               kot je bilo že rečeno danes tukaj, prevzeli neko odgovornost. Če referendum ne uspe
               je treba pač nesti porcijo ali je to vlada ali je predlagatelj ali je kdorkoli drugi.
               Enako mislim o javnih razpisih, če se neka firma pritožuje v nedogled in investicija
               se ne izpelje, če se dokaže, da je bila po žlehtnobi bi rekel, ta pritožba vedno na
               razpis, mora nesti porcijo finančno in drugačno. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp73">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan.</p>
            </sp>
            <sp xml:id="SDZ5-Izredna-39-2011-02-09.sp74">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Moram reči, da ko človek posluša dramatične nastope mojega vizavi soseda, pravzaprav
               ne bi bilo treba biti 7. februarja v Cankarjevem domu. Tukaj imamo vrhunske
               gledališke predstave, ki se gibljejo od satire do tragedije in spet nazaj. V bistvu
               pa ne povedo nič resničnega, tako kot je fikcija v drami, kot je fikcija v komediji,
               tako je tudi fikcija v teh nastopih. Jaz bi rada opozorila na nekaj. Ko hvalimo
               pobudnike referenduma o malem delu, o Zakonu o malem delu se nič ne vprašamo o tem,
               na kakšen način so bili in zakaj tako hitro zbrani podpisi. Jaz sem videla v Kopru
               privlačna mlada dekleta in fante, ki so ustavljali vse, ki so hodili mimo stojnice
               ali stojnic pred upravno enoto. Veste, treba je vedeti, da so ti fantje in dekleta
               dobivali plačano za svoje delo, in sicer so dobivali plačano od podpisa, ne od ure,
               koliko časa so tam stali. In je seveda zato bila učinkovitost njihovega zbiranja
               podpisov zelo visoka. Niso bili plačani na osnovi Zakona o malem delu, ampak so bili
               plačani na osnovi Zakona o Študentski organizaciji Republike Slovenije. Po
               študentskem delu so bili plačani, ki je rezervirano samo za tiste, ki so redni
               študentje, vemo pa, kako se v resnici zlorablja ta status študenta zato, da delajo
               prek študentskih napotnic ljudje, ki so brezposelni in se s tem širi trg sivega in
               črnega dela.</p>
               <p>Imeli bomo referendum o malem delu, ki bo stal 4 do 5 milijonov evrov. In sedaj je
               problem, da bi v tej referendumski kampanji pa v referendumski kampanji v zvezi z
               Zakonom o pokojninskem in invalidskem zavarovanju dva imela Vlada, ki je pripravila
               oba zakona, ki točno ve, zakaj ju je pripravila, ki točno ve, kakšni so pozitivni
               učinki tega zakona, ob tem, da je tudi v razpravi o obeh zakonih pristajala na celo
               vrsto izboljšav, ki so jih predlagali opozicija, sindikati, študentje in tako naprej
               in smo jih v Državnem zboru tudi sprejemali, ampak oni sedaj pravijo, Vlada ne sme
               vstopiti v referendumsko kampanjo, kot, dajmo reči, najbolj seznanjena s celotno
               problematiko, ker tu ni samo problematika samega zakona, ampak je problematika
               celotnega generiranja problemov oziroma zadev, ki smo jih v zakon vnesli. Osebno si
               upam marsikaj ljudem razložiti v zvezi s tistimi zakoni, o katerih tudi kaj vem. Toda
               velika večina tistih, ki imajo po sedanjem zakonu o referendumski kampanji pravico
               kampanjo tudi voditi, tisti, ki so dali pobudo za razpis referenduma, tisti, ki so
               zbirali podpise, zlasti pri malem delu lahko trdim, da je v ozadju tega zakona in
               tega referenduma, z odporom do tega zakona in s tem referendumom zlasti interes
               kapitala. In to ne velekapitala iz Združenih držav Amerike, Kitajske, Indije in kaj
               vem od kod, ampak kapitala v gnojnih bulah, ki so zrasle na študentskem delu v tej
               državi. Ne morem temu drugače reči, to so gnojne bule na študentskem delu. In te
               gnojne bule je treba enkrat, če ne drugače, pa z zakonom o malem delu odstraniti. In
               upam, da bo referendumska kampanja organizirana tako, da se bodo ljudem odprle oči.
               Zato mora tudi Vlada imeti možnost, da legalno, ne samo legitimno, da tudi legalno
               uporabi denar za to, da lahko ljudi seznani s celotno paleto vseh prednosti, pa tudi
               s kakšno slabostjo zakonov, ki pridejo na referendum.</p>
               <p>Zdaj bom rekla še nekaj drugega. Vlada naj ne bi smela uporabljati javnega denarja
               za referendumsko kampanjo. Danes smo na Odboru za lokalno samoupravo poslušali lastne
               in tudi druge tirade okrog ustanovitve občine Ankaran. Ob tem ni bilo nič povedanega
               glede tega, kako je potekala referendumska kampanja v zvezi z ustanovitvijo občine
               Ankaran. Tako da v Ankaranu pobudniki kampanje niso smeli, niso imeli prostora na
               javnih plakatnih mestih, zato da bi lahko vodili kampanjo, medtem ko je Mestna občina
               Koper zasedla vsa mesta s svojim propagandnim materialom. Tu je pa zdaj vprašanje,
               kaj je tu legalno, kaj je legitimno, kaj je demokratično in, ali je taka kampanja
               pravična in poštena. No, kampanjo, v kateri bi Vlada zasedla vsa plakatna mesta v
               Republiki Sloveniji, ne verjamem, da je možno organizirati in izvesti. Hvala.</p>
            </sp>
            <sp xml:id="SDZ5-Izredna-39-2011-02-09.sp75">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pukšič, imate dve sekundi na voljo.</p>
            </sp>
            <sp xml:id="SDZ5-Izredna-39-2011-02-09.sp76">

               <speaker>FRANC PUKŠIČ:</speaker>

               <p>Hvala lepa.</p>
               <p>Mi smo vam danes tu povedali, da ne pristajamo na argument moči, oziroma smo vam
               povedali, da imamo moč argumenta tako v opoziciji kot Zakonodajno-pravna služba, vi
               pa slovensko javnost prepričujete, da za vas velja edino argument moči ... <stage xml:id="SDZ5-Izredna-39-2011-02-09.stage7">/ izklop
               mikrofona/</stage></p>
            </sp>
            <sp xml:id="SDZ5-Izredna-39-2011-02-09.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Pukšič.</p>
               <p>Želi še kdo razpravljati? Ugotavljam, da ne.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 3. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Izredna-39-2011-02-09.title3">2. TOČKO DNEVNEGA REDA, TO JE NA PREDLOG ZAKONA O SPREMEMBAH IN DOPOLNITVAH ZAKONA O USTANOVITVI OBČIN TER O
               DOLOČITVI NJIHOVIH OBMOČIJ PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina 6 poslancev s prvopodpisanim
               Francem Bogovičem. Predlog zakona je na 22. nujni seji, dne 9. 2. 2011 obravnaval
               matični odbor za lokalno samoupravo in regionalni razvoj. Ker po končani razpravi
               odbor členov predloga zakona ni sprejel, je bila druga obravnava predloga zakona na
               seji delovnega telesa končana. Besedo dajem predstavnikom poslanskih skupin za
               predstavitev stališč.</p>
               <p>Besedo ima gospod Anton Anderlič v imenu Poslanskega kluba LDS.</p>
            </sp>
            <sp xml:id="SDZ5-Izredna-39-2011-02-09.sp78">

               <speaker>ANTON ANDERLIČ:</speaker>

               <p>Spoštovani!</p>
               <p>Danes nimamo razprave o tem, ali posamezni poslanec ali poslanka spoštuje odločbo
               Ustavnega sodišča ali je bolj prisluhnil, prisluhnila argumentom nasprotnikov podpore
               zakonu, ki je v proceduri, ampak imamo preprosto dejstvo, da se odločimo oziroma, da
               sprejmemo na znanje to, o čemer ne moremo odločiti in odločati zaradi tega, ker nam 8
               poslancev tega ne dovoli. To je sicer v skladu s poslovnikom, z razlago poslovnika,
               vendar je daleč od tega, kar sama vsebina poslovnika in vsebina dela Državnega zbora
               pomeni. Določba Poslovnika, ki se razlaga na ta način gotovo ne more opravičevati
               tistih, ki so s figo v žepu danes nam vsem drugim, ki nismo člani Odbora za lokalno
               samoupravo preprečili, da bi odločali o stvari, ki je bila tako rekoč nekajkrat
               predlagana Državnemu zboru, da jo vendarle sprejmemo.</p>
               <p>Ni mogoče razumeti, da o isti odločitvi Ustavnega sodišča Državni zbor odloča
               dvakrat različno. Ne gre za to, da licitiramo to tukaj, kdo je za občino Ankaran, kdo
               je za občino Mirna, kdo je za občino Zgornji Duplek ali katerokoli drugo, ampak gre
               za to, da je Državni zbor zato, da odloča o tem, ali posamezni zainteresirani
               subjekti izpolnjujejo ustavne, zakonske in druge vsebinske pogoje za to, da dosežejo
               neko odločitev v Državnem zboru. Za to gre.</p>
               <p>Ponoviti je treba, da je Državni zbor na osnovi pozitivnega mnenja Vlade, ki je
               ugotovila, da območje Ankarana izpolnjuje vse pogoje po takrat veljavnem zakonu, ki
               ga je sprejela prejšnja vlada, izpolnjuje pogoje, da, in tudi nekateri, ki bodo danes
               tukaj rekli, da ne, so slepo glasovali za tisti zakon, celo bili so glasni takrat.
               Ampak to očitno ni bilo dovolj, da smo ugotovili takrat to. Ni bilo dovolj tudi to,
               da je Državni zbor poslal državljane in državljanke na tem območju na referendum,
               razglasil rezultate, ki so govorili v prid temu, da se je volja nagnila na stran
               ustanovitve občine, ne glede na to, da je ta Državni zbor sprejel zakon za
               ustanovitev te občine, je kasneje se zgodila brez argumentov sprememba volje
               določenega dela poslancev, ko je na silo takorekoč zadnji trenutek Državni svet
               opravil svoje glasovanje in zahteval ponovno odločanje o zakonu. Ne glede na to, da
               so posamezni poslanci takrat kuhali golaž ali karkoli drugega, ko naj bi glasovali v
               Državnem zboru, ali kaj drugega ne opravičuje tega, da Državni zbor tega ni opravil.
               Kasneje se je zgodilo, kar se redko kdaj zgodi, da se državljanom in državljankam
               odvzame volja oditi na volišča in izraziti svojo voljo na voliščih. To se je zgodilo
               z začasnim zadržanjem izvedbe volitev tako v občini Koper kot v občini Trebnje.</p>
               <p>V Poslanskem klubu Liberalne demokracije menimo, da seveda nimamo pravice presojati
               ponovno o stvareh, o katerih je bilo odločeno brez dodatnih argumentov. Argumenti, ki
               se jih danes sliši, češ, ogrožamo vitalni interes Luke Koper in podobne stvari so iz
               trte izviti. Za Luko državni lokacijski načrt in razvojne programe sprejema država in
               ne lokalna skupnost. To pa, da lokalna skupnost da svoje mnenje je prav in se ga mora
               upoštevati v najvišji možni meri, če ni v prevelikem navskrižju z nacionalnim
               interesom, z javnim interesom vseh državljanov. Mi obžalujemo, da je do tega prišlo
               in verjamem, da bo še kdaj kaj sreče na strani prebivalcev Ankarana.</p>
            </sp>
            <sp xml:id="SDZ5-Izredna-39-2011-02-09.sp79">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman v imenu Poslanske skupine nepovezanih poslancev.</p>
            </sp>
            <sp xml:id="SDZ5-Izredna-39-2011-02-09.sp80">

               <speaker>VILI REZMAN:</speaker>

               <p>Hvala lepa.</p>
               <p>V zvezi z Zakonom o ustanovitvi občin in določitve njenega območja, kar zadeva
               Ankaran se včasih zdi kot, da je v dvorani vse več ljubiteljev vzhodnjaške
               filozofije, ki verjame v večno vračanje istega in se zdi, da se bo še ponovilo kdaj,
               vendar bi rekel, samo izrekanje mantre, še ne pomeni, da se mora to tudi udejaniti.</p>
               <p>Pri vsem tem je verjetno najslabše to, da se je pa vendarle pokazala nemoč Državnega
               zbora, da bi sploh odločal v posamičnih primerih. Tako smo torej, zaradi interesov,
               verjetno na različnih straneh, da se je pojavila neka praznina, ki je v procesu
               odločanja ne bi smelo biti pa vendarle smo ji bili vsaj dvakrat že priča. Problem pri
               tem je predvsem v tem, da se vzpostavljajo razmerja na osnovi interesov in ne na
               osnovi strokovne argumentacije.</p>
               <p>V Poslanski skupini nepovezanih poslancev smo, zato ponovno premislili, ali lahko še
               vztrajamo pri svojih prejšnjih stališčih, ali ne, in ugotavljamo preprosto naslednje
               - ves čas smo bili na stališču, da drobitev Slovenije na številne majhne občine ni
               dobra rešitev. Ves čas smo bili na stališču, da v sodobnih evropskih tokovih ni najti
               takih smeri, kot jih najdemo pri nas. Ta stališča smo obdržali tudi, potem ko je
               Ustavno sodišče spisalo svojo odločbo, za katero mi tudi menimo, da ni bilo ustreznih
               argumentov, ampak da je bila bolj na avtoriteti in na moči spisana, kot pa na
               temeljiti racionalni razlagi.</p>
               <p>Poslanci Poslanske skupine nepovezanih poslancev v tem procesu nismo spreminjali
               svojih stališč. Zanimivo pa je, da jih je spreminjala Vlada. Ko prvič, osnovni
               koncept na področju lokalne samouprave v koaliciji ni koncept drobitve, ampak je
               koncept povezav, krepitve, ko smo bili, potem priča preobratu, ko je Vlada predlagala
               zakon in kot smo danes priča neke nenavadnosti, ko Vlada nima stališča oziroma vladna
               služba, ki sedaj tukaj vlado predstavlja. Stališče, da pač ničemur ne nasprotuješ,
               brez, da bi to argumentiral je enake vrednosti kot da ga ne bi bilo, zlasti če je
               zapisano v treh kratkih odstavkih, in če hočemo do večjega števila priti naštejmo še
               stavke in boste ugotovili, da jih je šest. Vseh šest teh stavkov je namenjenih temu,
               da ugotavljajo, kaj se je v preteklosti zgodilo. Nobene argumentacije, nobene
               strokovnosti, nobene opore za odločitve ali za premislek poslancev, skratka, niti
               tega ni bilo, da bi se vladna služba ozrla vsaj na tisto kar je spisala vladna služba
               za zakonodajo, najbrž zato ne, ker ni najbolj naklonjena temu kar sama sedaj objavlja
               kot ne nasprotovanje. Pri tem lahko ugotovimo samo, da Vlada in vladna služba o teh
               političnih debatah nimata več moči kot zgolj toliko, da malce zardevata, da bi se pa
               odločno in z argumenti postavile na kakšno stran pa nismo doživeli. Torej, tudi če bi
               glasovali bi bili nepovezani poslanci skupine Solidarnost nasprotniki ustanavljanju
               novih občin, ki ne ustrezajo zakonskim pogojem.</p>
            </sp>
            <sp xml:id="SDZ5-Izredna-39-2011-02-09.sp81">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Roberto Battelli v imenu Narodnih skupnosti.</p>
            </sp>
            <sp xml:id="SDZ5-Izredna-39-2011-02-09.sp82">

               <speaker>ROBERTO BATTELLI:</speaker>

               <p>Hvala za besedo, gospod predsedujoči.</p>
               <p>Devetintrideset poslancev je svoj čas resda poslalo ljudi na referendum vendarle ne
               da bi obstajali zakonski pogoji za to, da se ustanovi občino Ankaran. Sedemindvajset
               lobistov je bilo rečeno, da je bilo na delu zato, da se doseže ta rezultat in da se
               te ljudi spravi v zelo neugoden položaj, ker jim teh 39 poslancev ni bilo v stanju
               povedati, da to kar si želijo nima zakonskih pogojev. In je jasno na komu je
               odgovornost za stanje, ki je nastalo. Ankaran je doživel tisto podporo 39 poslancev,
               ker je bil siamski dvojček z Mirno, ki ima nekaj, kar globoko razlikuje tisto pobudo
               od ankaranske in to je če nič drugega popolno soglasje prostora v katerem je Mirna,
               kjer se nahaja, kjer je locirana, kjer živijo ljudje. Se strinja Trebnje, se
               strinjajo sosednje občine. Po tej plati je Mirna absolutno nesporna, čeprav tudi tam
               je res vprašanje ali izpolnjuje vse pogoje. To je ena pomembna razlika. V trenutku,
               ko je Ankaran ostal sam, poenostavljam seveda, ni dobil več potrebne podpore za to,
               da se ustanovi kot občina. In ti razlogi, ki so navedli v drugo odbor k temu, da je
               bil zakon izvotljen svoje vsebine, še zmeraj obstajajo in tudi še bodo. Obenem pa se
               postavlja zelo resno pravno vprašanje o naravi te procedure, izjemno resno pravno
               vprašanje, ki ga postavlja tudi Služba vlade za zakonodajo in to je, ali kvečjemu ni
               potrebno celoten postopek za ustanovitev takšne občine ponoviti. Tu pa trčimo v Zakon
               o lokalni samoupravi, kjer je sedaj edini pogoj za ustanovitev občin število
               prebivalcev, to je 5 tisoč, kar tudi po moje ni najboljša rešitev. Po tem kriteriju
               bi moral Koper imeti 9 občin in pot za neracionalno celo v danih trenutkih brezumno
               drobitev, nadaljnjo drobitev Slovenije, še obstajajo in s tem ne bo mogoče zajeziti
               tega trenda, ki živi v ambicijah določenih političnih osebnosti. In ne v lokalni
               samoupravi, pravici do lokalne samouprave in vse kar vemo, da so ustavni in tudi
               mednarodnopravni standardi za kvalitetno funkcioniranje države.</p>
            </sp>
            <sp xml:id="SDZ5-Izredna-39-2011-02-09.sp83">

               <speaker>PODPREDSEDNIK MAG. VASJA KLAVORA:</speaker>

               <p>Gospa Breda Pečan, v imenu Poslanske skupine Socialnih demokratov.</p>
            </sp>
            <sp xml:id="SDZ5-Izredna-39-2011-02-09.sp84">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>V poslanski skupini smo se najprej pogovarjali, da niti ne bi predstavili stališča v
               zvezi z, niti ne sprejemanjem, ampak samo seznanitvijo z izidom glasovanja na Odboru
               za lokalno samoupravo in regionalni razvoj, kjer je z glasovanjem 8 za in 8 proti ter
               enim vzdržanim znova bil Zakon o spremembah Zakona o ustanovitvi občin in o določitvi
               njihovih območij izpraznjen in s tem je tudi padla možnost za ustanovitev občine
               Ankaran. Pri tem ponavljam tisto, kar sem povedala že pri prejšnji izpraznitvi
               zakona. Vse kaže da smo postali specialisti za praznjenje zakonov, tako da imamo
               lupino, ko pravijo, da je kot strah, da zunaj nič ni, znotraj pa je vse prazno. To,
               da smo zakon na tak način eliminirali, smo znova povzročili, da bistvo tokratnega
               zapleta, to je soočenje stališč 90 poslank in poslancev v Državnem zboru s stališčem
               Ustavnega sodišča ni možno, zaradi tega, ker je znova odbor ustavil postopek, ki bi
               lahko pripeljal do tega, da bi Državni zbor suvereno, z argumenti za in argumenti
               proti odločil v smer kakršna bi prevagala v Državnem zboru. Prepričana sem, da vseh
               90 poslank in poslancev ima neko stališče prav v zvezi s tem vprašanjem. Mnogo
               zakonov je, mnogo aktov je, ki jih je Državni zbor sprejemal, v katerem morda
               nekateri med nami, tudi zase lahko to rečem, nimamo nekega posebnega stališča, ker
               pač tematike ne poznamo. Prepričana sem, da ustanovitev občine Ankaran je v vseh nas
               zbudila toliko zanimanja in toliko angažmaja, da imamo neko mnenje okrog tega in bi
               bilo zelo koristno, če bi tukaj v tej dvorani na koncu, ob tem, da bi vsak povedal
               kakšno je njegovo mnenje, o tej zadevi odločili, ni važno kako - za ali proti,
               ustanovili ali ne ustanovili nove občine. Vendar te možnosti znova nismo dobili.
               Moram reči, da eden od poslancev, ki je na odboru glasoval je naredil najbolj prav.
               Povedal je, da bo na odboru glasoval za zato, da bo dal možnost celemu Državnemu
               zboru, da o zadevi odloča, da pa bo, in je že vnaprej povedal, da bo na seji
               Državnega zbora glasoval proti zakonu. Če bi na tak način naredila večina v odboru,
               bi danes odločali in bi jaz imela možnost odločiti, kot jaz mislim in kolegi, ki so
               proti, bi lahko odločili, kot oni mislijo. Te možnosti danes žal nimamo.</p>
               <p>In še nekaj bi rekla, ko je govora okrog doslednosti in načelnosti. Danes smo
               slišali tudi to predavanje na Odboru za lokalno samoupravo, nekaterih ljudi, bi rada
               opozorila, da smo, ko smo glasovali 25. septembra o ustanovitvi dveh občin in
               spremembi imena ene občine, je bilo glasovanje 39 proti 33, 39 za, 33 proti, od teh
               39 je 21 poslank in poslancev glasovalo za v neki skupini. 21. Zdaj, če je razlaga
               taka kot smo slišali gospoda Battellija, da je bilo to zaradi tega, ker je dvojček
               bil, Mirna in Ankaran, potem je to ponovna utemeljitev, dodatna utemeljitev mnenja
               Ustavnega sodišča, da gre za arbitrarno odločanje,kar smo potem dokazali s tem, da
               smo ustanovili občino Mirna, občine Ankaran pa ne želimo ustanovit. Tehnični razlogi
               o razlikah, o mnenju, o podpori, o ne vem čem še vsem v zvezi z Mirno in Ankaranom so
               seveda privlečeni za lase zaradi tega, ker je bilo na referendumu pozitivno mnenje
               občanov oziroma krajanov tako ene, kot druge Krajevne skupnosti in zaradi tega je v
               tem primeru Državni zbor odločal arbitrarno. Meni je žal, da je do tega prišlo. Naša
               poslanska skupina ima o tem zelo različno mnenje in zaradi tega po svoje celo dobro,
               da nismo prišli do takega zaključka. Hvala.</p>
            </sp>
            <sp xml:id="SDZ5-Izredna-39-2011-02-09.sp85">

               <speaker>PODPREDSEDNIK MAG. VASJA KLAVORA:</speaker>

               <p> Besedo ima gospod Zvonko Lah v imenu Poslanske skupine SDS.</p>
            </sp>
            <sp xml:id="SDZ5-Izredna-39-2011-02-09.sp86">

               <speaker>ZVONKO LAH:</speaker>

               <p>Spoštovani kolegice in kolegi. Gospod podpredsednik.</p>
               <p>V postopku ustanovitve novih občin je Vlada ugotovila, da več območij izpolnjuje
               pogoje po takrat veljavnem zakonu. Vendar je Državni zbor potrdil samo dva območja,
               za občino Mirna in Ankaran. Državni zbor je takrat ravnal arbitrarno, kar je
               ugotovilo tudi Upravno sodišče. Ker je več območij izpolnjevalo vse pogoje po takrat
               veljavnem 13.a členu Zakona o lokalni samoupravi, bi Državni zbor moral omogočiti
               izvedbo poizvedovalnega referenduma na vseh območjih in ker ni, je povzročil krivico
               vsem tistim območjem, ki so izpolnjevala pogoje. Med tistima, ki sta dobila
               priložnost, je tudi območje Krajevne skupnosti Ankaran, ki je sestavni del Mestne
               občine Koper, za katero je že leta 1995 Ustavno sodišče izdalo odločbo o neskladju z
               Ustavo. Ustanovitev občine Ankaran ne odpravlja posledic neustavnosti Mestne občine
               Koper iz odločbe iz leta 1995. V Poslanski skupini SDS smo mnenja, da bi bilo treba
               neskladje z Ustavo reševati v celoti, celotno občino Koper. Tudi Kongres lokalnih in
               regionalnih oblasti pri Svetu Evrope je v svojem priporočilu leta 2001 svetoval
               slovenskim oblastem, naj ne delijo občine Koper oziroma naj mesto ostane takšno kot
               je. Vlada bi morala pri ugotavljanju pogojev za ustanovitev občine Ankaran upoštevati
               odločbo Ustavnega sodišča iz leta 1995 in ne deliti tisto kar spada skupaj. Drugim
               območjem, ki so imela še boljše pogoje pa ni zagotovilo možnosti odločanja na
               referendumu.</p>
               <p>V času, ko so ti postopki bili v teku pa je Vlada predlagala in Državni zbor sprejel
               spremembo Zakona o lokalni samoupravi, ki odpravlja vse pogoje za ustanovitev novih
               občin, razen število 5 tisoč prebivalcev. To pomeni po naše, da je Vlada hotela
               preprečiti še tistim drugim, ki bi imeli možnosti prek Upravnega in Ustavnega sodišča
               dobiti možnost poizvedovalnega referenduma, preprečiti to možnost in sprejela zakon,
               ki bo imel verjetno čudne posledice v naslednjem mandatu, ko bodo prišli novi
               predlogi, saj število 5 tisoč prebivalcev pomeni, da lahko nastane na določenem
               območju, ki ima 5 tisoč prebivalcev občina brez ostalih pogojev, ker jih v zakonu ni.
               Ta zakon je bistveno slabši, kot je bil prejšnji, ki je dopuščal neke izjeme. Ta
               zakon je bil sprejet lansko leto junija. In sedaj prihajate z novim zakonom, ki je v
               nasprotju z veljavnim zakonom o ustanavljanju občin, in hočete, da gre ta zakon skozi
               in da se ustanovi občina Ankaran. Vlada ne nasprotuje nadaljevanju postopka. Se
               pravi, Vlada predlaga, da se tak zakon sprejme kljub sprejetemu zakonu, po katerem to
               območje nima pogojev. To zmešnjavo si boste morali v vladajoči koaliciji pripisati
               sebi, pa tudi posledice, ki bodo nastale s sprejetjem takega zakona, kot trenutno
               velja.</p>
            </sp>
            <sp xml:id="SDZ5-Izredna-39-2011-02-09.sp87">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franco Juri bo predstavil stališče Poslanske skupine Zares.</p>
            </sp>
            <sp xml:id="SDZ5-Izredna-39-2011-02-09.sp88">

               <speaker>FRANCO JURI:</speaker>

               <p>Hvala, predsedujoči, za besedo.</p>
               <p>Državni zbor tudi danes ni ponudil najboljše predstave javnosti. Ni ponudil
               predstave, kjer bi lahko z dvignjeno glavo rekli, točno vemo, kaj je pravna država,
               točno vemo, kaj pomeni ustavnost. Zgodilo se je približno to, kar se je zgodilo
               zadnjič, le da so tokrat poslanci glasovali z 8 glasovi za in 8 proti, učinek pa je
               podoben učinku s prejšnje seje Odbora za lokalno samoupravo. SDS je v celoti
               glasovala proti, Slovenska nacionalna stranka je v celoti glasovala proti in s tem so
               dokazali dejansko neko doslednost oziroma nedoslednost s prejšnjimi glasovanji in
               pobudami. Žal, tudi dva poslanca koalicije sta glasovala proti, poslanec DeSUS in
               poslanec naše poslanske skupine Zares.</p>
               <p>Dejstvo je, da smo ponovno soočeni s pat pozicijo, ki postavlja resna vprašanja
               odnosa Državnega zbora do vsebin, ki jih navaja odločba Ustavnega sodišča. V
               Poslanski skupini Zares nismo bili vselej enotnega mnenja o Ankaranu. Bilo je kar
               nekaj razlik, tudi glasovali smo različno, na koncu pa, z izjemo gospoda Trofenika,
               smo se vsi poenotili pri skupnem imenovalcu spoštovanja in resnega upoštevanja vsebin
               odločbe Ustavnega sodišča. In kakšne so te vsebine? Prva je jasna: Državni zbor je
               odločal arbitrarno, po tistem, ko je odrekel podporo Ankaranu, četudi je potrdil
               postopke do referenduma in celo po referendumu. V Državnem zboru smo takrat glasovali
               in potrdili izid referenduma. Še nekaj nam očita Ustavno sodišče: glasovali smo tako,
               da je bila kršena enakopravnost državljank in državljanov. V primeru Ankarana se je
               zgodila huda diskriminacija, ki smo jo danes ponovno potrdili na Odboru za lokalno
               samoupravo. Ta diskriminacija je jasna, izhaja pa iz koncentracije interesov, ki
               preprečujejo, da bi Ankarančani doživeli podobno srečo, usodo, kot so jo doživeli
               drugi državljani v drugih občinah, ki so bile celo manjše in nekatere so še manj
               izpolnjevale, zakonske pogoje. Nekatere občine so nastale celo proti volji večine
               udeležencev na referendumu. Lani je bil referendum o Ankaranu posvetovalne narave.
               Večina se je izrekla za ustanovitev občine. Nato nam je odločba Ustavnega sodišča
               povedala, da smo kršili vsaj dve načeli, ki ju lahko pripisujemo ustavi. Kljub temu
               so nekateri in danes osem poslancev je preprečilo, da bi odločali, razpravljali in
               glasovali o zakonu, pod katerim je bilo podpisanih 23 poslancev; 23 poslancev je
               zahtevalo izredno sejo, ki je zdaj nimamo, ker osem poslancev se je opredelilo proti
               temu zakonu v matičnem telesu. Seveda poslovnik to omogoča, ampak želim izpostaviti
               paradoks take situacije. Že drugič se nahajamo pred tem paradoksom in nas to izgleda
               sploh nič ne moti. Nas ne moti to, da nasprotujemo izvršitvi odločbe Ustavnega
               sodišča in se s kolegom, prijateljem mag. Krivicem strinjam, da ne gre slepo slediti
               odločbam Ustavnega sodišča, ampak je treba odgovorno obravnavati tisto, kar v njih
               piše. In mi do te obravnave danes nismo prišli. Nismo prišli. To je še ena od sramot
               za pravno državo, tudi za profesionalno politiko. Mi smo poslanci, smo plačani za to,
               da odgovorno odločamo in da odgovorno upoštevamo to, kar nam pove najvišji ustavni
               organ, torej Ustavno sodišče. Žal ne bomo o tem odločali in torej ne bomo niti
               glasovali.</p>
            </sp>
            <sp xml:id="SDZ5-Izredna-39-2011-02-09.sp89">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Izredna-39-2011-02-09.sp90">

               <speaker>FRANC BOGOVIČ:</speaker>

               <p>Lep dober večer.</p>
               <p>V Slovenski ljudski stranki smo ponovno vložili Zakon o ustanovitvi občine Ankaran z
               željo, da v Državnem zboru Republike Slovenije izpolnimo odločbo Ustavnega sodišča in
               da konec koncev rešimo tudi ugled Državnega zbora Republike Slovenije. Poslanci
               Slovenske ljudske stranke obžalujemo današnje dogajanje na Odboru za lokalno
               samoupravo in regionalni razvoj. Nad tem dejanjem smo enostavno zgroženi, ogorčeni in
               ne razumemo dvoličnosti tako dela koalicije, kot tudi dela opozicije, ki na vsak
               način želi preprečiti ustanovitev občine Ankaran. Z zavrnitvijo zakona na matičnem
               delovnem telesu se še naprej ohranja neustavno stanje, kar je po našem mnenju za
               normalno demokratično državo nedopustno. Ob tem pa se postavlja vprašanje, kako
               naprej, pa ne le, kako naprej glede ustanovitve občine Ankaran, pač pa tudi, kako
               naprej glede delovanja Državnega zbora, Ustavnega sodišča in delovanja pravne države
               na splošno. V Poslanski skupini Slovenske ljudske stranke smo mnenja, da je to eden
               največjih zločinov nad pravno državo. Očitno smo bili poslanci in prebivalci in
               prebivalke Ankarana zlorabljeni za prikrivanje lokalnih, lobističnih interesov,
               zaradi katerih se je v tej državi očitno prepovedalo ustanoviti z ustavno odločbo
               dovoljeno občino Ankaran. Gre za primer, kjer več kot očitno lokalna politika
               obvladuje državno politiko na zelo prefinjen in podtalen način. Nezaslišano je, da je
               čudna neformalna koalicija s proceduralnimi ukrepi že drugič onemogočila ustanovitev
               občine, za katero so se večinsko izrekli sami prebivalci Ankarana. Kje so sedaj
               tisti, ki imajo polna usta pravne države in enakopravnosti državljanov? S tem
               dejanjem se je jasno pokazalo, da so prebivalci Ankarana drugorazredni državljani,
               brez ustavnih pravic, njihova volja pa je nepomembna. Tako se je ponovno zgodilo, da
               se je zakonodajna veja oblasti še enkrat več samovoljno, arbitrarno postavila nad
               sodno vejo, predvsem pa nad referendumsko voljo prebivalcev in prebivalk Ankarana. V
               preteklosti so se v zakonodajnem postopku ustanavljanja novih občin vedno sklepale
               zelo neobičajne koalicije, ki so ustanavljale nove občine ali pa preprečevale
               ustanovitev novih občin in nič drugače ni tudi v zadnjem primeru ustanavljanja občine
               Ankaran, kar se je ponovno pokazalo danes. Polemiziranje z ustavno odločbo Ustavnega
               sodišča je očitno postalo slovenski nacionalni šport ter pomeni popolno
               razvrednotenje Ustavnega sodišča in njihovih sodnikov, ter postavljanje Državnega
               zbora nad odločbo Ustavnega sodišča. V Poslanski skupini Slovenske ljudske stranke se
               nam zdijo zelo zanimivi tudi dogodki v povezavi s poslovanjem in nadzorom nad
               poslovanjem luke v preteklosti, ter s spornimi nepremičninskimi posli, ki nedvoumno
               niso bili koristni za razvoj Luke. Pomenljivo je, da so nekateri posamezniki, ki so
               bili udeleženi v teh spornih poslovnih odločitvah sedaj na čelu neformalne koalicije,
               ki se bori za razvoj Luke in proti ustanovitvi občine Ankaran. Prepričani smo, da bi
               se z ustanovitvijo samostojne občine Ankaran omogočil boljši nadzor nad poslovanjem
               Luke in transparentnejše delovanje. Kar se tiče pravic italijanske narodne skupnosti
               smo prepričani, da bi imeli pripadniki te skupnosti, živeči na območju Ankarana,
               najmanj primerljive, če ne celo boljše pogoje za svoje delovanje, kot jih imajo danes
               v Mestni občini Koper. Poslanci Slovenske ljudske stranke trdno ostajamo na stališču,
               da je treba upoštevati voljo prebivalcev Krajevne skupnosti Ankaran, ter dosledno
               upoštevati odločbo Ustavnega sodišča in omogočiti prebivalcem uresničitev ustavne
               pravice do lokalne samouprave. Odločba Ustavnega sodišča namreč v 2. točki nalaga
               Državnemu zboru, da mora ugotovljeno neskladje z Ustavo odpraviti v roku dveh mesecev
               po objavi te odločbe v Uradnem listu Republike Slovenije, kar pomeni do 7. februarja.
               Ogorčeni smo tudi nad tem, da se nekateri poslanci, ki nasprotujejo ustanovitvi
               občine Ankaran, skrivajo za sklepi odbora in ne omogočijo, da bi se javno na seji
               Državnega zbora odločalo o usodi prebivalcev in prebivalk Ankarana, kljub temu, da
               smo v Državnem zboru že sprejemali številne sklepe v prid ustanovitvi občine Ankaran.</p>
               <p>Spoštovani kolegice, kolegi! Danes smo si postavili zrcalo. Bojim se, da je podoba v
               zrcalu takšna, da je marsikomu težko pogledati. Upam, da bodo te podobe prepoznali
               tudi volivke in volivci Republike Slovenije.</p>
            </sp>
            <sp xml:id="SDZ5-Izredna-39-2011-02-09.sp91">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matjaž Zanoškar bo predstavil stališče Poslanske skupine Demokratične stranke
               upokojencev.</p>
            </sp>
            <sp xml:id="SDZ5-Izredna-39-2011-02-09.sp92">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Spoštovana gospa ministrica, kolegice in kolegi!</p>
               <p>Dovolite, da predstavim stališče Poslanske skupine DeSUS glede Zakona o ustanovitvi
               občin in njihovih območij. Če se ne motim je petič danes na dnevnem redu ta zakon in
               petič na dnevnem redu ustanovitev občine Ankaran. V vseh teh primerih je šlo za zelo
               različno tolmačenje, bodisi na naših najvišjih pravnih institucijah, kot je Ustavno
               sodišče, kot je ne nazadnje tudi na delovnem telesu, kot je ne nazadnje v posameznih
               poslanskih skupinah, ali pa v samem Državnem zboru. Torej, problematika je zahtevna,
               zato je pač tako, da so mnenja o ustanovitvi občine Ankaran različna.</p>
               <p>Ustanovitev občine Ankaran je za poslansko skupino pravzaprav odločitev v neki
               stalnici. Mi nikoli nismo glasovali za ustanovitev občine Ankaran. Temu so kljubovali
               nekateri razlogi. Med temi razlogi naj navedem to, da je italijanska narodna skupnost
               zelo bila proti ustanovitvi občine Ankaran in proti temu zakonu. Naslanjala se je na
               7. točko statuta Londonskega memoranduma in Osimskega sporazuma. Tu je bila še
               skupina strokovnjakov, eminentnih strokovnjakov s področja prava, ki je ravno tako
               zastopala stališče, da ustanovitev ni argumentirana. Prvi postopek oziroma zadnji
               postopek za ustanovitev občine Ankaran je bil končan na 24. redni seji, 1. 2., takrat
               ko je Državni zbor dokončno končal postopek. Postopek, ki se je začel na predlog
               Slovenske ljudske stranke je bil končan danes na delovnem telesu. Pri tem nujnem
               postopku nastopajo predvsem nove neke pravne posledice in pravni razlogi. Gre za
               tretjo alinejo Zakona o lokalni samoupravi, ki govori, da občina izpolnjuje pogoje,
               če ima 5 tisoč prebivalcev. Tu gre za pogoj, ki že na samem začetku kaže na to, da ni
               pravih argumentov za ustanovitev občine Ankaran. Pa ne samo ti pogoji, ki jih
               naštevam. Naj povem, da je Demokratična stranka upokojencev trdno zapisala v svoj
               program, da je proti delitvi na manjše občine. In to je naše stališče tudi danes.
               Tako stališče je bilo vselej, ko smo glasovali proti ustanovitvi občine Ankaran.
               Torej, ni nobenih drugih političnih razlogov. Gre izključno za to. In na podlagi
               določil našega programa je glasoval tudi občinski odbor DeSUS-a v Kopru. In to je
               tisto, za kar je tudi naša stranka oziroma poslanska skupina v tem trenutku proti
               sprejetju tega zakona.</p>
               <p>Mi bomo seveda zasledovali druge cilje. Mi bomo zasledovali cilje združevanja občin
               v večje asociacije, ki bodo sposobne zagotavljati standard in vse potrebe, ki se
               čutijo v lokalnih okoljih. Mi bomo podpirali tudi Zakon o spodbujanju regionalnega
               razvoja in prav tako tudi Zakon o pokrajinah. To so za nas elementarne stvari,
               produktivne stvari s katerimi se moramo ukvarjati. Naj bi pa bila delitev občin na
               manjše občine za enkrat končana v naši državi in bi s tem ne imeli več opravka v
               Državnem zboru, čeprav v tem trenutku, ko to govorim se mi zdi, da se bo našel kdo,
               ki bo poskušal ustanoviti kakšno manjšo občino. Vendar tako kot je bilo do sedaj tako
               bo tudi v bodoče. Poslanska skupina DeSUS bo izključno na podlagi argumentov in
               izključno na podlagi našega programa dela in programa stranke glasovala proti
               nadaljnji cepitvi in drobitvi občin na manjše dele. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp93">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Barovič bo predstavil stališče Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Izredna-39-2011-02-09.sp94">

               <speaker>BOGDAN BAROVIČ:</speaker>

               <p>Dober večer, kolegice in kolegi, gospa ministrica! Gospod podpredsednik, hvala za
               besedo.</p>
               <p>V Slovenski nacionalni stranki, jaz sem že 11 let v Državnem zboru, smo vrsto let
               opozarjali, da poslanci sami kršimo ali pa bom rekel, da so poslanci sami kršili
               veljavno zakonodajo, ki je takrat veljala o ustanavljanju občin, pa najsi bo to
               oblast, ki se ji je reklo LDS, najsi bo to oblast, ki se ji je reklo SDS, kadarkoli
               je bilo vedno tako, če je bila politična volja so se ustanavljale občine ne glede, da
               niso izpolnjevale pogojev, niti po prejšnjem zakonu, ki je bil milejši in ki je
               postavljal več pogojev. Mi smo vedno vrsto let nasprotovali večanju števila občin;
               210 je že tako preveliko število. Kar se pa tiče današnje razprave ali možnosti
               obrazložitve poslanskih skupin brez poseganja v preteklost in odločitev Ustavnega
               sodišča, postopek se je končal. Končal se je tako, da je Državni zbor na zadnji seji
               rekel: "Občina Ankaran ne." In postopek je bil končan. Danes, ko smo obravnavali
               predlagani zakon se je začel nov postopek. Vsi imajo pravico do začetka novega
               postopka, ampak ta nov postopek se mora ravnati po Zakonu o ustanovitvi občin, ki je
               bil sprejet lani in ta zakon je bil spremenjen tako, da ima eno samo jasno določilo.
               Občina je lahko, če ima 5 tisoč in več prebivalcev. Ne bom odpiral debate o tem ali
               je to prav ali ne. Najbrž že bi bilo prav, da bi bili še kakšni drugi pogoji, ki so
               bistveni za življenje občine. Ampak, tako to je. In tudi če bi danes o tem odločali
               in če bomo hvala bogu enkrat začeli spoštovati zakon, občine Ankaran ne bi mogli
               ustanoviti, ker ne izpolnjuje zakonskih pogojev. In zdaj se zgovarjati kaj je kdo
               odločal, kako je kdo odločal takrat in takrat in takrat, bi tudi jaz lahko kakšno
               zanimivo zgodbo povedal, pa je ne bom. Nočem posegati v druga področja. Ampak, kar me
               je bolj skrbelo danes je bilo to, da je na matičnem delovnem telesu spoštovana gospa
               ministrica predstavila stališče Vlade, ki je bilo: "Vlada ne nasprotuje zakonu, o
               katerem smo govorili." Nakar smo prekinili sejo zato, da smo prejeli mnenje vladne
               zakonodajne službe, ki pa je bilo diametralno nasprotno od stališča Vlade. Kar
               pomeni, če imamo kvartet godal bo en igral Brahmsa, drug Mozarta, tretji Straussa,
               četrti pa, ne vem, potpuri Privška. In takšna muzika ne gre. To je tisto kar me
               skrbi. Poleg tega bi rad bil zelo odkrit. V Slovenski nacionalni stranki nam ni všeč,
               da se rešuje vprašanja nesimpatij do župana občine Koper na tak način, da se
               ustanavlja nova občina.Če komu župan občine Koper ni všeč, naj ga poskuša zamenjati
               na volitvah. Ampak mu ga verjetno ne bo uspelo zato, ker je naredil veliko. Vsaj vidi
               se. Ne vem. To naj ocenijo tisti, ki tam živijo. Če kdo misli, da bi prišel do več
               denarja na tak način, naj ta problem rešuje v mestnem svetu. Tako je temu. Dve
               možnosti sta. Prvič. Ponovno naj, če želijo, imajo vso pravico, občanke in občani
               Krajevne skupnosti Ankaran vložijo predlog za ustanovitev občin, ampak vedo, da po
               novem zakonu temu ne bo tako. In drugič. Če komu ni prav, lahko predloži predlog
               zakona o spremembi Zakona o lokalni samoupravi, s katerim bodo spet spremenili
               pogoje. Toda v nobenem primeru Slovenske nacionalne stranke ne bo zraven zato, ker
               nasprotujemo, še enkrat pravim, nadaljnji drobitvi občin. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp95">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. V skladu z razlago Komisije
               za poslovnik, z dne 9. decembra 2009 Državni zbor ugotavlja, da je zakonodajni
               postopek o predlogu zakona končan. S tem zaključujem to točko dnevnega reda.</p>
               <p>Prehajamo na <title xml:id="SDZ5-Izredna-39-2011-02-09.title4">3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SPODBUJANJU TUJIH NEPOSREDNIH INVESTICIJ IN
                  INTERNACIONALIZACIJE PODJETIJ</title>
               </p>
               <p>Predlog zakona je v obravnavo zboru predložila vlada. Za dopolnilno obrazložitev
               predloga zakona dajem besedo ministrici za gospodarstvo, mag. Darji Radić.</p>
               <p>Izvolite, imate besedo.</p>
            </sp>
            <sp xml:id="SDZ5-Izredna-39-2011-02-09.sp96">

               <speaker>MAG. DARJA RADIĆ:</speaker>

               <p>Dober večer. Spoštovani predsedujoči, spoštovani poslanke, poslanci!</p>
               <p>Pred vami je torej predlog zakona o spremembah in dopolnitvah Zakona o spodbujanju
               tujih neposrednih investicij in internacionalizacij podjetij, ki ureja pravno podlago
               za dodeljevanje finančnih spodbud za tuje neposredne investicije po posebnem postopku
               s sklenitvijo neposrednih pogodb med ministrstvom in projektnim podjetjem na osnovi
               sklepa Vlade Republike Slovenije.</p>
               <p>Glavni razlog za sprejetje oziroma za predlaganje sprememb obstoječega zakona je v
               spremembi Zakona o javnih financah, ki je bil sprejet pred kratkim in ki določa, da
               je sklepanje neposrednih pogodb možno le v izjemnih primerih, in sicer med drugim
               tudi, če je postopek za dodelitev sredstev določen v področnem zakonu. Po zdajšnji
               zakonodaji, v zdajšnji ureditvi velja, da se te neposredne pogodbe za področje tujih
               neposrednih investicij sklepajo na podlagi uredbe. To pa seveda ne gre več skupaj z
               Zakonom o javnih financah in zaradi tega pač zdaj to področje oziroma kriterije,
               merila in pogoje za neposredno dodeljevanje spodbud prenašamo v ta zakon. To
               pravzaprav je tisti ključni razlog in tudi ključna vsebina predloga zakona. Poleg
               tega pa v teh spremembah zakona določamo tudi posebne pogoje za dodeljevanje sredstev
               za tuje neposredne investicije. Jaz moram pri tem poudarit, da sicer v zakonu že
               velja, da se manjše tuje neposredne investicije dodeljujejo na podlagi javnega
               razpisa, na podlagi določenih kriterijev. V tem primeru govorimo za tiste večje tuje
               neposredne investicije, tiste ki so tudi večjega pomena, če lahko tako rečem, za
               slovensko gospodarstvo in zaradi tega za te investicije, ki jim je omogočeno, da se
               neposredno pogovarjajo z ministrstvom in z Vlado za dodelitev posamezne spodbude,
               določijo tudi posebni kriteriji. In sicer so kriteriji za razliko od tistih, jaz jim
               pravim malih, tujih neposrednih investicij v tem, da v predlogu predlagamo, da se
               lahko brez javnega razpisa dodelijo sredstva z neposredno potrditvijo samo, če
               naložba ustvari najmanj za 100 % več novoodprtih delovnih mest kakor sicer veljajo v
               uredbi za tiste investicije, ki se dodeljujejo na podlagi javnega razpisa. Če vam
               lahko tukaj omenim, to pomeni, recimo, če se prijavi investitor na javni razpis, mora
               za predelovalno dejavnost, če je investicija s tega področja, zagotoviti najmanj 50
               delovnih mest, pardon, 25 delovnih mest v naslednjih treh letih. Če gre za neposredno
               potrditev, mora zagotoviti vsaj 50 delovnih mest, kar ni tako strašen pogoj. Če
               zaposli, recimo, v razvojno-raziskovalni dejavnosti, je na razpisu pogoj, da zaposli
               vsaj 5 razvojnikov, če gre za neposredno potrditev, vsaj 10 razvojnikov, spet v treh
               letih. To so te ključne razlike. Mislim, da neko distinkcijo, glede na to, da gre
               tudi za drugačno obravnavo teh investicij, pa vseeno moramo narediti.</p>
               <p>Predlagamo pa še eno spremembo. In sicer, pri pogojih razpisa smo do zdaj imeli v
               uredbi napisano, da se investicija odobri, če doseže določeno povečanje števila
               delovnih mest, potem, ali če vrednost te investicije preseže 12 milijonov evrov ali
               če komisija, ki odloča o teh investicijah, ugotovi, da gre za investicijo posebnega
               pomena. Na podlagi izkušenj ocenjujemo, da bi te besedice "ali" med alinejami
               spremenili v "ali/in". Želimo kombinirati dva kriterija, in sicer, ali/in število
               delovnih mest je lahko pogoj, vendar se mora zagotoviti oziroma ugotoviti, da gre za
               poseben interes države Slovenije, da vlaga v to investicijo, in drugi "ali", da je
               vrednost 12 milijonov evrov, ampak kljub temu mora država še reči, da gre za
               investicijo posebnega pomena.</p>
               <p>To so spremembe, ki izhajajo iz izkušenj, tudi iz izvajanja zdajšnje uredbe, in
               želimo oziroma prosimo poslance, da ta predlog zakona sprejmejo. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp97">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za gospodarstvo kot matično delovno telo.</p>
               <p>Za predstavitev poročila odbora dajem besedo predsedniku odbora gospodu Matjažu
               Hanu.</p>
            </sp>
            <sp xml:id="SDZ5-Izredna-39-2011-02-09.sp98">

               <speaker>MATJAŽ HAN:</speaker>

               <p>Lepa hvala, spoštovani podpredsednik. Spoštovana ministrica, kolegice in kolegi!</p>
               <p>Odbor za gospodarstvo je na 22. nujni seji danes, 9. 2. 2011, kot matično delovno
               telo obravnaval Predlog zakona o spremembah in dopolnitvah Zakona o spodbujanju tujih
               neposrednih investicij in internacionalizacije podjetij. Kolegij predsednika je na
               92. seji, 4. 2. 2011, sklenil, da se predlog zakona obravnava po nujnem postopku. Na
               seji odbora so sodelovali predstavniki Ministrstva za gospodarstvo in
               Zakonodajno-pravne službe.</p>
               <p>Odboru je bilo posredovano mnenje Zakonodajno-pravne službe, ki je navedeni predlog
               zakona proučila z vidika skladnosti z Ustavo in pravnim sistemom ter z
               zakonodajno-tehničnega vidika. Zakonodajno-pravna služba je poleg splošne pripombe
               podala tudi konkretne pripombe, in sicer k 2. in 3. členu predloga zakona. Večji del
               pripomb je upoštevanih v amandmaju Poslanske skupine Zares k 2. členu predloga
               zakona, ki ga je odbor sprejel, kar je razvidno tudi iz poročila odbora.</p>
               <p>V uvodni dopolnilni obrazložitvi članov je ministrica za gospodarstvo predstavila
               razloge za sprejetje predloga zakona, njegove temeljne cilje in poglavitne rešitve.
               Prav tako je predstavnica Zakonodajno-pravne službe podala dodatno obrazložitev
               pisnega mnenja in poudarila, da so njihove konkretne pripombe ustrezno upoštevane v
               amandmaju Poslanske skupine Zares k 2. členu predloga zakona. Opozorila pa je tudi,
               da bi pogoji in merila za dodelitev finančnih spodbud morala biti zapisana v uredbi
               in ne v zakonu. Že iz samega zakona bi namreč moral biti kriterij naslovniku znan. Na
               splošne pripombe ZPS je v razpravi odgovorila ministrica za gospodarstvo, ki je v
               zvezi s pripombo Zakonodajno-pravne službe, da predlog zakona ne zagotavlja pravnega
               varstva, še posebej poudarila, da država ima pravico presoditi, komu od tujih
               investitorjev bo dodelila sredstva, ki bodo posledično bistveno pripomogla k razvoju
               slovenskega gospodarstva. Če bodo seveda kriteriji doseženi, se bodo sredstva delila,
               sicer pa ne.</p>
               <p>Člani odbora so v okviru razprave o posameznih členih razpravo namenili določbam 1.
               in 2. člena predloga zakona. Velika večina članov odbora tako iz koalicije kot
               opozicije je podprla predloženo zakonsko besedilo in tudi njegovo obravnavo po nujnem
               postopku, saj ocenjujejo, da je še posebej pri tujih investicijah pomembno, da smo
               hitro odzivni. Poleg tega bodo predlagane rešitve zagotovile 971 novih delovnih mest.
               Vsako novo delovno mesto pa je med gospodarsko recesijo izjemno dragoceno.</p>
               <p>Predlog zakona, tako po mnenju članov odbora prinaša rast gospodarske moči,
               izboljšanje gospodarskega položaja države in s tem njegovo večjo konkurenčnost in
               nenazadnje tudi internacionalizacijo slovenskih podjetij. Izraženi pa so bili tudi
               nekateri pomisleki, ki so se nanašali na utemeljenost obravnave predloga zakona po
               nujnem postopku. Dana je pripomba, da je nerazumljivo, da se v času recesije in
               velike brezposelnosti zaostrujejo pogoji za delitev spodbud za tuje neposredne
               investicije. Zastavljeno je vprašanje glede zagotavljanja finančnih sredstev. Glede
               sestave posebnih komisij, ki bo ocenjevala vloge za dovolitev spodbud, izražena pa je
               tudi podpora mnenja ZPS, o tem, da bi predlagatelj zakona vendarle moral prisluhniti
               njihovim opozorilom o tem, da bi bilo treba pogoje oziroma kriterije za dodelitev
               sredstev opredeliti že v samem zakonu, ne pa to pustiti ureditvi v podzakonskem aktu.</p>
               <p>V zvezi z danimi pripombami in zastavljenimi vprašanji je ministrica za gospodarstvo
               podala obširna pojasnila, ki so razvidna tudi v poročilu odbora. V okviru razprave se
               je odbor opredelil do vloženega amandmaja Poslanske skupine Zares k 2. členu in ga
               tudi sprejel. Odbor je tudi glasoval o vseh členih predloga zakona ter jih sprejel.
               Glede na sprejeti amandma je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, ki je sestavni
               del poročila. Lepa hvala.</p>
            </sp>
            <sp xml:id="SDZ5-Izredna-39-2011-02-09.sp99">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Vili Rezman bo predstavil
               stališče Poslanske skupine nepovezanih poslancev.</p>
            </sp>
            <sp xml:id="SDZ5-Izredna-39-2011-02-09.sp100">

               <speaker>VILI REZMAN:</speaker>

               <p>Hvala lepa.</p>
               <p>Ena izmed neljubih posledic krize je seveda tudi upad investicij in zmanjšano
               agregatno povpraševanje. Bodisi, da gre za investicije države ali lokalnih skupnosti,
               ali zasebnih investitorjev, povsod se je to zgodilo in posledice, kot vemo so več
               plastno bile negativne, zato je morebiti dobro danes še enkrat ponoviti to, kar je
               bilo dopoldne na matičnem delovnem telesu slišati, namreč, da se zanimanje za tuje
               investicije pri nas povečuje. Ta zakon, o katerem danes razpravljamo ima za funkcijo
               pospeševati jih.</p>
               <p>Mi smo namreč potrebni investicij, novih delovnih mest ali pa ohranitve obstoječih
               delovnih mest, kot puščava vode in zato v Poslanski skupini nepovezanih poslancev
               delimo prepričanje, da moramo ta predlog zakona podpreti. Naša podpora bo torej
               nedeljena, ker se na ta način zagotavlja pravna osnova torej za pospeševanje
               investicij in zato, ker gre za dve bistveni novosti. Prva izmed novosti je dopolnitev
               člena v katerem so navedene različne definicije in v tem členu se navaja tudi
               definicija projektnega podjetja. Prej tega ni bilo. V tem smislu je morebiti naslov
               zakona celo nekoliko preozek, ker projektna podjetja so tudi podjetja, ki so v domači
               lasti in v katerih je dovolj, če je tuji udeleženec v lastniškem smislu že 10 ali več
               odstoten, torej, to je pomoč tudi našim domačim podjetjem. Ne zgolj tujim podjetjem,
               kakor bi se morebiti iz naslova zakona videlo, če preberemo samo prvi del. Če pa
               preberemo še drugi del, kjer gre za internacionalizacijo podjetij pa se ta dilema
               nekoliko zmehča.</p>
               <p>Investicije, kar se tiče naše poslanske skupine, da, vendar ne katerekoli in
               kakršnekoli investicije, zato je prav, da se v zakonu postavljajo tudi pogoji, ki
               morajo biti zagotovljeni in prav je, da so ti pogoji kumulativni, kot je ministrica v
               uvodu že povedala. V vsakem primeru je treba torej upoštevati tudi to, da morajo te
               investicije pomeniti pomemben prispevek k razvoju slovenskega gospodarstva. Res je,
               da se ob tej sintagmi sprašujemo ali je dovolj natančna ali ne, kaj se bo ocenjevalo,
               kot prispevek, kot pomemben oziroma bistveni prispevek k slovenskemu gospodarstvu,
               ker je pač ta definicija zelo plavzibilna in se lahko pod njo skrije karkoli, vendar
               verjamemo, da bo komisija, ki bo imenovana merila z ustreznimi merili. Nekaj
               pomislekov se je pri nas nabralo tudi v zvezi so to komisijo, kajti zakon določa, da
               je komisija imenovana tako, da jo sestavljajo trije člani, ni pa nobenih pogojev za
               to navedenih in ne vemo kdo bo to komisijo sestavljal, zato se je tudi nekoliko
               morebiti preveč metaforično pojavila ocena, da so lahko v takšni komisiji tudi trije
               astrologi, ki bodo izbirali investicije, po tem, ko bodo pogledali v zvezde. Ampak,
               najbrž se tako ne bo zgodilo. Ministričin argument, da se to ne bo zgodilo je bil v
               tem, da so v zakonu navedena merila, vendar je edino merilo, ki tam manjka, merilo
               bistvene koristi za razvoj gospodarstva. To je namreč novost, ta kumulativni pogoj je
               nov in ni dovolj razdelan.</p>
               <p>V Poslanski skupini nepovezanih poslancev menimo, da je zelo pomembno tudi kako bodo
               sestavljene pogodbe, kajti tam v pogodbah bo najbrž šele določeno ali bodo
               postavljeni pogoji, da bodo te pomoči pomenile, da je treba reinvestirati dobiček teh
               firm v Sloveniji. Ali bodo tam omejitve v zvezi s plačami, da ne bodo zaposleni na
               minimalnih plačah. Ali bodo tam določbe o naravi delovnega razmerja, da ne bodo samo
               delovna razmerja za določen čas. In cela vrsta drugih pogojev bo verjetno morala biti
               zagotovljenih, da te pomoči ne bi šle v prazno.</p>
            </sp>
            <sp xml:id="SDZ5-Izredna-39-2011-02-09.sp101">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matevž Frangež bo predstavil stališče Poslanske skupine Socialnih demokratov.
           </p>
            </sp>
            <sp xml:id="SDZ5-Izredna-39-2011-02-09.sp102">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>Danes govorimo o manjši spremembi zakonodaje, na področju katere Slovenija že 20 let
               ne blesti. V primerjavi s primerljivimi državami lahko ugotovimo, da ima Slovenija
               vseskozi nizek delež tujih neposrednih investicij, pa še tisti, ki bi si jih upali
               tako na prste ene roke našteti med odmevnejšimi primeri, so prej posledica
               privatizacije nekdanjega družbenega premoženja, kot novih "greenfield" investicij.
               Nedvomno je, da četudi imajo tuje neposredne investicije kdaj pa kdaj tudi kakšen
               škodljiv vpliv, imajo vrsto pozitivnih učinkov na razvoj nacionalnih ekonomij. Nova
               delovna mesta, prenos tehnologij, rast kompetenc, ne nazadnje pa tudi siceršnja
               družbena, socialna, gospodarska in kulturna rast okolij v katerih poslujejo. V tem
               pogledu bi si zagotovo za zgodovino zadnjih 20 let želeli, da bi Slovenija bila na
               tem področju bolj privlačna za tuje neposredne investicije.</p>
               <p>Socialni demokrati smo zavezani, da po tem ko smo v tej vladi skušali zajeziti
               negativne učinke gospodarske in socialne krize, da bi se prelila ta na socialni
               položaj ljudi, da povečujemo konkurenčnost našega gospodarstva in nujen predpogoj je
               tudi to, da Slovenija postane privlačnejša za tuje neposredne investicije. Ne delamo
               si utvar, da bomo z obravnavo današnjega zakona to naredili z enim enostavnim in
               relativno preprostim korakom, menimo pa da je tudi današnja zakonska sprememba en
               kamenček v mozaiku tistih potrebnih ukrepov, ki bodo državo usposobili, da bo
               agilneje, aktivneje in uspešneje nagovarjala tuje investitorje po njihovih vlaganjih
               v slovenski gospodarski prostor. Zato tudi pozdravljamo napoved za novo sistemsko
               ureditev tega področja, današnjo spremembo pa štejemo kot posledico nedavne spremembe
               Zakona o javnih financah, ki zahteva, da se posebni postopki neposrednega
               dodeljevanja spodbud za tuje neposredne investicije podeljujejo na podlagi posebnega
               zakona in ne zgolj na podlagi nekega podzakonskega akta. S to zakonodajno spremembo
               danes to tudi dosegamo.</p>
               <p>S tem urejamo možnost in pogoje za neposredna pogajanja z investitorji, predvsem
               tistimi, ki utegnejo s svojo prisotnostjo, s svojim prihodom ali okrepitvijo svoje
               ekonomske dejavnosti v Sloveniji ustvariti nova delovna mesta, sem vlagati tako v
               znanje, kompetence, kot tudi razvoj tehnologij in s tem tudi dvig tehnološke ravni iz
               slovenskega gospodarstva. Ne nazadnje pa tudi sicer prispevati k razvoju slovenskega
               gospodarstva. Socialni demokrati bomo predlog te novele zato podprli.</p>
            </sp>
            <sp xml:id="SDZ5-Izredna-39-2011-02-09.sp103">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Danijel Krivec bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Izredna-39-2011-02-09.sp104">

               <speaker>DANIJEL KRIVEC:</speaker>

               <p>Hvala za besedo, spoštovani podpredsednik. Spoštovana ministrica, kolegice in kolegi!</p>
               <p>Pred nami je Predlog zakona o spremembah in dopolnitvah Zakona o spodbujanju tujih
               neposrednih investicij in internacionalizaciji podjetij. Danes na odboru dopoldne smo
               o tem veliko razpravljali, ugotovili, da je zakon potreben in da ga je treba sprejeti
               in temu tudi ne nasprotujemo. Treba je zapolniti pravno praznino, ki je nastala s
               sprejetjem Zakona o javnih financah, ki je v 10. členu uvedel tudi nove določbe, ki
               govorijo o tem, da se s podzakonskim aktom te materije ne da več urejati. Ob tem bi
               rad poudaril, da se je ponovno pokazalo, da na nek način Vlada deluje neusklajeno,
               kar je ministrica v svoji razpravi tudi posredno priznala, kajti to novelo bi bilo
               treba že sprejeti takrat, ko smo Zakon o javnih financah potrjevali. Verjetno se bo
               pokazalo, da tudi v kakšnem drugem zakonu, ki je bil urejen v podzakonskih aktih
               glede črpanja javnih sredstev, bo nastala podobna pravna praznina in bo treba spet po
               nujnem postopku urejati zadeve za nazaj. Moram reči, da je bila razprava poglobljena
               in težava je v tem, da Zakonodajno-pravna služba ni ravno bila zadovoljna z
               amandmaji, ki so bili vloženi s strani koalicijskih poslanskih skupin in še vedno
               opozarja, da je predlog zakona napisan dokaj skromno, tako v uvodnem delu, kot v
               obrazložitvi posameznih členov in da njegova vsebina ni niti dovolj jasna, razumljiva
               in transparentna. Govori pa predvsem o tem, da v splošnih določbah ni kvalitetno
               urejena vsebina tega zakona, kajti večina zadev, ki jih zakon ureja so še vedno
               urejene v dosedanji uredbi, kar Zakonodajno-pravna služba opozarja in opozarja tudi
               na to, da bo lahko iz tega nastajala težava pri sami aplikaciji tega sprejetega
               zakona. Težava je v tem, da se ta navedena novela sklicuje ne glede na to, da zakon
               mora urejati kompletno materijo, še vedno na podzakonski akt, v katerem so določeni
               kriteriji, ki pa so pomembni. Predvsem govorimo o načinu dodeljevanja, govorimo o
               komisiji, ki o tem odloča in še o marsikateri pomembni zadevi. Zelo vprašljivo za
               nas, ki tudi seveda podpiramo tuje investicije in sploh investicije v nova delovna
               mesta, pa je sprememba v 2. členu, ki na nek način povzema pogoje iz prejšnje uredbe,
               ki govori o, bi rekel, alternativnih pogojih za dodelitev teh sredstev v novem
               predlogu zakona, ki na nek način povzema to uredbo, pa se ti pogoji akumulirajo. Zato
               smo v naši poslanski skupini tudi predlagali amandma, ki vrača ta del materije nazaj
               na dikcijo, ki je bila v uredbi, ki je posamezne pogoje postavljala kot izjeme, se
               pravi z umestno povezavo ali, se pravi en pogoj ali drugi ali tretji. V predlogu, ki
               ga vlada postavlja pred nas oziroma ministrstvo so ti pogoji kumulirani, kar pomeni
               slabše pogoje za tuje investicije. Tu se sprašujemo ali je namen tega zakona potem
               res v tem, kar v preambuli govori, se pravi, da poskušamo reševati in spodbuditi tuje
               in domače investicije v naš prostor, če na nek način zaostrujemo pogoje, ki so do
               sedaj veljali in ki jih je tudi dosedanja uredba kvalitetno reševala. Vendar vsi
               ugotavljamo, da še vedno tujih investicij pri nas ni v zadostni meri. S tem, ko v
               predlogu akumuliramo posamezne pogoje, postavljamo pred tuje investitorje celo težje
               izpolnjiv pogoj za dodelitev teh sredstev. Zato apeliram na vse, da skozi razpravo na
               nek način le ugotovimo, da je bila dikcija v uredbi, ki je do sedaj veljala vseeno
               bolj ugodna za črpanje teh sredstev oziroma za pridobivanje tujih investicij v naš
               prostor. Te pogoje, ki jih uredba do sedaj veljavna vsebuje smo predlagali tudi skozi
               sprejet amandma. Mi načeloma zakonu ne bomo nasprotovali.</p>
            </sp>
            <sp xml:id="SDZ5-Izredna-39-2011-02-09.sp105">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Lojze Posedel bo predstavil stališče Poslanske skupine Zares.</p>
            </sp>
            <sp xml:id="SDZ5-Izredna-39-2011-02-09.sp106">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsedujoči. Spoštovana gospa ministrica s sodelavcem,
               kolegice in kolegi!</p>
               <p>V Poslanski skupini Zares bomo soglasno podprli predlog zakona o spremembah in
               dopolnitvah Zakona o spodbujanju tujih neposrednih investicij. Podprli bomo tudi vse
               amandmaje koalicije. Spremembo tega zakona je nujno sprejeti, ker zagotavlja pravne
               podlage za dodeljevanje finančnih sredstev oziroma spodbud za tuje investicije, po
               posebnem postopku s sklepanjem neposrednih pogodb. Strinjamo se mogoče lahko tudi z
               ugotovitvijo, da bi ta sprememba lahko bila vložena sočasno z Zakonom o javnih
               financah. Ta zakon je namreč prinesel v 106. členu izrecno zapoved, da se lahko
               neposredna pogodba razpisa sklene samo, če je to določeno v posebnem zakonu. Zato je
               ta sprememba zakona potrebna. Ob tem je treba tudi pohvaliti odločitev ministrstva,
               da kljub potrebi in tudi odločitvi in želji Ministrstva za gospodarstvo, da celovito
               uredi in preuredi Zakon o tujih neposrednih investicijah s to majhno popravo omogoči,
               da lahko pride do teh tujih neposrednih investicij, še posebej v tem času recesije,
               ko je vsako delovno mesto še kako pomembno. Tudi se ne strinjamo z oceno, da so
               strožji pogoji oziroma kriteriji, ki jih mora opravičiti tuja naložba, vsaka nova
               naložba, se pravi, da se kriterij od 50 poveča na 100 % novih delovnih mest, da se ta
               kriterij poveča. Upravičena želja je, da se zagotovi, da bodo sredstva kvalitetno
               uporabljena in vložena v tiste naložbe, ki bodo res zagotavljale čim več novih
               delovnih mest in pa predvsem, da bo delo komisije, ki mora oceniti vsako investicijo
               na osnovi kriterijev, ki že veljajo in so zapisani v uredbi, da bodo te naložbe
               pomembno vplivale na razvoj gospodarstva oziroma na razvoj Slovenije kot celote. Kot
               rečeno, bo Poslanska skupina Zares soglasno potrdila ta predlog spremembe zakona.
           </p>
            </sp>
            <sp xml:id="SDZ5-Izredna-39-2011-02-09.sp107">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Izredna-39-2011-02-09.sp108">

               <speaker>FRANC BOGOVIČ:</speaker>

               <p>Lep dober večer spoštovani kolegice in kolegi. Spoštovani podpredsednik. Lep dober
               večer gospa ministrica.</p>
               <p>Postopek dodeljevanja finančnih spodbud za tuje neposredne investicije je bil doslej
               določen v Uredbi o finančnih spodbudah za tuje neposredne investicije zaradi
               spremembe Zakona o javnih financah, ki določa, da je sklepanje neposrednih pogodb
               možno samo v izjemnih primerih. Med drugim, če je postopek za dodelitev sredstev
               ločen v področnem zakonu, je nastala na področju dodeljevanja finančnih spodbud za
               naložbe po posebnem postopku pravna praznina. Veljavna ureditev torej ne zadošča več.
               To je najbolj problematično predvsem pri tistih primerih pri katerih je bila vloga
               vložena že v letu 2010. Če spodbude zaradi pomanjkanja pravne podlage ne bi bile
               dodeljene, tudi naložbe v predvidenem obsegu ne bodo izvedene. Predvideno število
               delovnih mest ne bo realizirano. Prav tako pa tudi ne prenos tehnologije in razvoj
               slovenskega podjetništva.</p>
               <p>V Slovenski ljudski stranki smo mnenja, da je predlagana rešitev nujna, saj moramo v
               teh časih, ko je Vlada v preteklih dveh letih dejansko posvečala premalo pozornosti
               spodbujanju slovenskega gospodarstva, izkoristiti vse priložnosti, ki prinašajo vsaj
               malo upanja, da lahko pridobimo kakšno svežo investicijo, odpremo kakšno novo delovno
               mesto. Če so kakšne rešitve premalo dorečene, kot je opozarjala Zakonodajno-pravna
               služba pa predlagamo naj se v najkrajšem možnem času rešitve ustrezno dopolnijo. Prav
               tako je pošteno, da povemo, da ta nova ureditev ni neka novost v slovenskem pravnem
               redu, da gre za zgolj zapoznel ukrep Ministrstva za gospodarstvo, saj bi morala biti
               pravna praznina zapolnjena že ob sprejemanju samega Zakona o javnih financah. Za nas
               ostaja tudi odprto vprašanje ali je 4,5 milijona evrov, kolikor je zagotovljenih v
               proračunih Republike Slovenije za te namene dovolj, saj smo trdno prepričani, da so
               sredstva, ki so vložena v to, da privabimo v naš prostor tuje investitorje zelo dobro
               naložena sredstva. Prepričani smo tudi, da kljub zahtevam, da je treba določiti
               pogoje v zakonu, da mora ostati tudi ta zakonska materija toliko odprta, da se na tem
               zahtevnem postopku pridobivanja tujih investitorjev lahko resnično tisti, ki so za to
               usposobljeni, za to imenovani, kvalitetno odločijo in tudi izberejo tiste
               investicije, ki se bodo izvedle v slovenskem prostoru. Ni vedno moč pridobiti samo
               visoko tehnološko potrebne investicije, ampak so velikokrat potrebne tudi tiste
               investicije, ki zaposlijo včasih slabše usposobljeno delovno silo pa za to priskrbijo
               investitorji, ki pridejo v naš prostor iz tujine.</p>
               <p>V Slovenski ljudski stranki, še enkrat ponavljam, pozdravljamo ta ukrep. Danes
               predlagamo, da predlagani zakon sprejmemo. Poslanci Slovenske ljudske stranke mu bomo
               zagotovo izrekli podporo. Tistim, ki pa bodo delali na osnovi tega zakona pa želimo
               čim več pripeljanih investicij v slovenski prostor.</p>
            </sp>
            <sp xml:id="SDZ5-Izredna-39-2011-02-09.sp109">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev.</p>
            </sp>
            <sp xml:id="SDZ5-Izredna-39-2011-02-09.sp110">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav velja ministrici, s sodelavcem,
               tudi kolegicam in kolegom.</p>
               <p>Pred nami je predlog novele Zakona o spodbujanju tujih neposrednih investicij in
               internacionalizaciji podjetij, ki ga sprejemamo po nujnem postopku. Vlada Republike
               Slovenije namreč navaja, da je nujen postopek potreben zato, da se preprečijo težko
               popravljive posledice za delovanje države s tem, da se zagotovi ustrezna pravna
               podlaga za postopek dodeljevanja finančnih spodbud za naložbe po posebnem postopku s
               sklepanjem neposrednih pogodb. Zaradi novele Zakona o javnih financah, ki je začela
               veljati oktobra lani in, ki določa, da je sklepanje neposrednih pogodb možno samo v
               izjemnih primerih, med drugim če je postopek za dodelitev sredstev določen s
               področnim zakonom je na področju dodeljevanja finančnih spodbud za naložbe po
               posebnem postopku nastala pravna praznina. Omenjeni postopek dodeljevanja finančnih
               spodbud za tuje neposredne investicije je bil doslej določen v Uredbi o finančnih
               spodbudah za tuje neposredne investicije, kar pa po spremembi Zakona o javnih
               financah ne zadošča več. Zaradi tega je sprejetje predlaganega zakona po nujnem
               postopku potrebno z vidika zagotavljanja ustrezne obravnave že prispelih vlog, za
               dodelitev finančnih spodbud za izvedbo naložb, ki bi zagotovile predvidoma 971 novih
               delovnih mest v Sloveniji. Kajti, če ne bo pravočasno dovoljena pravna podlaga za
               dodelitev sredstev po posebnem postopku, načrtovane naložbe ne bodo izvedene. Dejstvo
               pa je, da je med gospodarsko recesijo vsako novo delovno mesto izredno dragoceno.
               Zato predvidenih 971 novih delovnih mest pomeni veliko za rast gospodarske moči in
               posledično izboljšanje gospodarskega položaja v Sloveniji.</p>
               <p>V Poslanski skupini DeSUS bomo podprli predlog zakona, saj se strinjamo z navedbo
               predlagatelja, da bi v primeru, da predlog zakona ne bi bil sprejet, nastale
               nepopravljive posledice za državo, saj bi tuji investitorji svoja sredstva
               preusmerili v druge države. Poleg urejanja pravne podlage za postopek dodeljevanja
               finančnih spodbud za tuje neposredne investicije na podlagi posebnega postopka, s
               sklepanjem neposrednih pogodb, predlagana novela uvaja tudi strožje pogoje, ki morajo
               biti izpolnjeni, da je naložba upravičena do finančne spodbude po posebnem postopku.
               Tako ima v noveli večjo težo pomen naložbe za razvoj slovenskega gospodarstva,
               povišan pa je tudi prag števila delovnih mest, ki jih bo ustvarjala družba, in sicer
               s 50 % na 100 % več novih delovnih mest, kot je določeno v uredbi. Uredba določa, da
               je najmanjše število novih delovnih mest 25 v predelovalni, 10 v storitveni in 5 v
               razvojno-raziskovalni dejavnosti. Ker v Poslanski skupini DeSUS ocenjujemo, da
               predlog zakona prinaša nujno potrebna delovna mesta, ga bomo tudi podprli. Hvala
               lepa.</p>
            </sp>
            <sp xml:id="SDZ5-Izredna-39-2011-02-09.sp111">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Barovič bo predstavil stališče Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Izredna-39-2011-02-09.sp112">

               <speaker>BOGDAN BAROVIČ:</speaker>

               <p>Še enkrat dober večer, kolegice in kolegi, gospa ministrica in gospod
               podpredsednik!</p>
               <p>Že na matičnem delovnem telesu sem povedal, da je zelo žalostno, da moramo v
               Državnem zboru v tem mandatu sprejemati zakone za individualne in posamezne primere,
               ne sprejemamo jih pa na splošno in generalno, tako da bi reševali problem vse počez.
               V poslanski skupini imamo določene zakone, o katerih se mnogokrat pogovarjamo, tudi
               prepiramo se, tudi izmenjujemo svoja mnenja. Vsak ima svoje prepričanje, tudi tokrat
               je bilo tako. In tako, kot sem poudaril na matičnem delovnem telesu, številka, ki si
               jo bomo zapomnili in proti kateri ne moremo in ne smemo, nihče izmed nas, je tisoč
               novih delovnih mest. In rekel sem, če je 1 %, pa bom rekel zato, ker sem iz Zasavja,
               namenjeno Zasavju, bom vesel. Ampak to številko si bomo v Slovenski nacionalni
               stranki zapomnili.</p>
               <p>Predsednik poslanske skupine Zmago je proučil tudi nekaj študij o zaslužkih podjetij
               po posameznih državah. In je bil kar težak pogovor, je rekel:"Ja, kdo bo prišel v
               Slovenijo, če v Sloveniji zasluži 36 tisoč evrov, na Madžarskem pa 82 tisoč evrov?"
               Dejansko je to resnica in moram povedati, da ne bo tako duhamorno, gospa ministrica,
               da med nami velja stava, da če do tega ne bo prišlo, kar piše v tem zakonu, bo stava
               zelo huda; to povem malo za šalo, malo zares.</p>
               <p>V Slovenski nacionalni stranki imamo pomisleke zaradi tega, ker glede na izkušnje
               domačih investitorjev, ki, kot mi je tudi kolega Silven Majhenič pokazal, drvijo v
               druge države, predvsem Balkana, pri čemer me jezi, da ne investirajo doma. Na primer,
               konkretno imam podatek za Labod Novo mesto, ki je šel po enakem principu zakona v
               Srbijo za določen denar in tam dela, namesto da bi delal uspešno tukaj. In zdaj bom
               tej državi, tako kot sem vedno v imenu Slovenske nacionalne stranke, rekel, ali je
               ali ni dovolj naredila za to, da bi ohranila domače investitorje v domačem prostoru,
               v svoji državi, državi Republiki Sloveniji, bo premislila vlada sama. Za nas sta
               pomembna dva podatka, in sicer: tisoč novih delovnih mest in investicije, ki
               presegajo za najmanj 100 %, kot je zapisano v samem zakonu. Slišali smo, da gre za
               štiri konkretne investicije. Slišali smo tudi s strani ministrstva, da so to
               konkretne investicije, o katerih pa se, zaradi poslovne tajnosti ne sme govoriti.
               Tudi tukaj bi lahko zahtevali in rekli, da ne verjamemo nič več in da hočemo slišati
               tudi, katere so te štiri. Še enkrat pravim, ker smo v Slovenski nacionalni stranki
               zato, da Slovenija začne normalno živeti, normalno delati, ker gre za tisoč novih
               delovnih mest, ker gre za 100 % presežek investicije od predvidenih investicij temu
               ne moremo nasprotovati, pa vendarle upamo in želimo, da ta denar - dodatnih 10
               milijonov evrov, ki je potrebnih, ne bo ušel tako kot je ušel marsikdaj prej. Ob tem
               pravimo tudi, kaj je naše ministrstvo, ki ga vodita, po eni strani, bivši
               viceguverner in po drugi strani tudi minister za finance.</p>
               <p>Strateški svet, fiskalni svet je ugotovil, da če se sme država zadolžiti se mora in
               se sme zadolžiti za investicije, ki prinašajo dobiček in nič drugega. Glede na tako
               veliko zadolženost brez takih investicij, kot je ta bi si seveda želeli, da bi ta
               denar prišel direktno z zadolžitvijo, ki bi bila jasna in pregledna, ki ne bi, katere
               ta denar ne bi smel in ne bi mogel zginiti kam drugam je opravičena, druge pa niso
               bile.</p>
               <p>Tako da, v Slovenski nacionalni stranki bomo budno pazili, kako se bo ta zakon
               udejanjil, ob tem pa naj rečem, da na žalost, dajmo enkrat začeti delati prave
               zakone, ne da bomo uredbe spreminjali v zakone, zato da bomo bolje živeli. Hvala
               lepa.</p>
            </sp>
            <sp xml:id="SDZ5-Izredna-39-2011-02-09.sp113">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Gumzar bo predstavil stališče Poslanske skupine Liberalne demokracije
               Slovenije.</p>
            </sp>
            <sp xml:id="SDZ5-Izredna-39-2011-02-09.sp114">

               <speaker>MILAN GUMZAR:</speaker>

               <p>Hvala za besedo, gospod podpredsednik. Kolegice in kolegi. Spoštovana gospa
               ministrica. Lepo pozdravljeni.</p>
               <p>V Poslanskem klubu Liberalne demokracije Slovenije smo že večkrat opozarjali na
               problematiko tujih, neposrednih investicij v Republiki Sloveniji saj je po našem
               mnenju teh tujih vlaganj, ki se za investicije odločajo premalo. Zato bomo ob tej
               noveli zakona o spodbujanju tujih neposrednih investicij in internacionalizacije
               podjetij izkoristili priložnost, da še enkrat opozorimo na preslabo urejeno
               investicijsko okolje. Seveda bomo v Poslanskem klubu Liberalne demokracije Slovenije
               novelo zakona podprli, saj le zakonsko ureja področje, ki je bilo prej urejeno z
               uredbo in še ne spremenjeni Zakon o javnih financah. S spremembo Zakona o javnih
               financah pa se je uveljavilo določilo, da se neposredne spodbude lahko dodeljujejo le
               prek posebnega zakona. S tem zakonom, ki je danes pred nami se tako ustvarja pravna
               podlaga za podeljevanje teh spodbud, ki so namenjene predvsem večjim investicijam
               oziroma investicijam, ki močno vplivajo na gospodarski razvoj. Na zakonsko raven se
               prenašajo tudi pogoji oziroma merila, ki jih morajo tuji investitorji izpolnjevati
               pri izvedbi posameznega projekta, ker morajo 100 % preseči najmanjše število novo
               odprtih delovnih mest, kot določa uredba ali pa mora vrednost investicije znašati več
               kot 12 milijonov evrov. Pri obeh pogojih, ki ni nujno, da sta hkrati izpolnjena pa
               mora strokovna komisija podati oceno, da bo investicija bistveno prispevala k razvoju
               slovenskega gospodarstva.</p>
               <p>Kljub manjši zaostritvi pogojev, ki pa je zgolj malenkostna bodo pogoji v absolutnih
               številkah še vedno povsem uresničljivi. V Poslanskem klubu Liberalne demokraciji
               Slovenija ocenjujemo, da je ta poteza smiselna, saj mora biti ključni poudarek pri
               investicijah dan na odpiranje novih delovnih mest. V Poslanskem klubu Liberalne
               demokracije Slovenije smo vedno bili mnenja, danes pa še toliko bolj, da tuje
               neposredne investicije nimajo samo pozitivnih statističnih učinkov, na primer v
               povečanju delovnih mest, temveč pospešujejo tudi tako imenovane zunanje ekonomije,
               kjer prihaja do pomembnejših učinkov, ki pozitivno vplivajo na razvoj celotnega
               gospodarstva. Seveda niso vse investicije takšne zato mora biti pozornost vlade, še
               toliko bolj usmerjena v na primer visoko tehnološke investicije, ki prinašajo visoko
               dodano vrednost in s tem posledično krepijo celotno poslovno in gospodarsko okolje v
               Sloveniji. Zakaj ocenjujemo, da smo v Sloveniji v celotnem obdobju malce zaspali pri
               spodbujanju teh investicij nam jasno pokaže podatek inštitucije, kjer merijo tuje
               neposredne investicije po celotnem svetu. Tako je na primer Slovenija v obdobju
               zadnjih deset let merjeno kot delež bruto domačega proizvoda v Evropski uniji na vrhu
               tistih držav z najmanj vhodnimi tujimi investicijami saj povprečno znaša okoli 2,4 %.
               Z manj vhodnimi tujimi investicijami sta le Grčija in Italija. Kot že napovedano bomo
               predlog novele zakona v Poslanskem klubu Liberalne demokracije Slovenija podprli, pri
               tem pa si želimo, da se v prihodnosti čim prej poleg že učinkovitih finančnih spodbud
               in dobro zastavljene gospodarske diplomacije zagotovi, da bo poslovno okolje v
               Sloveniji manj zapleteno z manj administracije ter tisto, kar si ne samo tuja temveč
               tudi domača podjetja želijo stabilno, predvidljivo in učinkovito pravno okolje. To je
               največja spodbuda za tuje investitorje. Svoj delež k temu bomo v poslanskem klubu
               Liberalne demokracije Slovenije zagotovo prispevali in upamo, da bo predlagani zakon
               doprinesel k znižanju števila brezposelnih in seveda dal tudi gospodarske učinke.
               Hvala.</p>
            </sp>
            <sp xml:id="SDZ5-Izredna-39-2011-02-09.sp115">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o 2. členu in o amandmaju Poslanske skupine Slovenske
               demokratske stranke k temu členu. Želi kdo razpravljati? Ja, vidim roke. Odpiram
               prijavo.</p>
               <p>Gospod Krivec, izvolite, imate besedo.</p>
            </sp>
            <sp xml:id="SDZ5-Izredna-39-2011-02-09.sp116">

               <speaker>DANIJEL KRIVEC:</speaker>

               <p>Hvala še enkrat za besedo.</p>
               <p>Ponovno bom odprl v bistvu dilemo zakaj v tem predlogu zakona zaostrujemo pogoje za
               črpanje teh sredstev, ki jih zakon oziroma novela Zakona o spodbujanju tujih
               neposrednih investicij prinaša in gremo v to, da kriteriji, ki so bili do zdaj v
               uredbi sprejeti in veljavni in ki so omogočali to črpanje, na nek način zaostrujemo
               oziroma kriterije dvakratno praktično zaostrujemo v določenih primerih. Poleg tega pa
               tudi pogoje, ki so bili do zdaj kot alternativni dajemo v seštevek, se pravi jih
               akumuliramo. To se sprašujem tudi zato, ker vlada v predlogu tega zakona govori o
               tem, da je ta zakon po nujnem postopku vložen zato, da se preprečijo težko
               popravljive posledice za delovanje države, ker ni zagotovljena pravna podlaga, ampak
               pravna podlaga ni zagotovljena že več kot dva meseca in pol, kajti Zakon o javnih
               financah je bil v decembru sprejet. Tako, da se o tem res lahko sprašujemo in moram
               reči, da je tudi ministrica korektno priznala, da je bil to v nekem času problem.
               Poleg tega v tem gradivu navaja Vlada oziroma tudi ministrstvo da je zaradi tega
               sprejetje predlaganega zakona po nujnem postopku potrebno z vidika zagotovitev
               ustrezne obravnave že prispelih vlog za dodelitev finančnih spodbud za izvedbo naložb
               in tako naprej. Se pravi tisti, ki so do zdaj brali našo zakonodajo in podzakonske
               akte, so bili na nek način seznanjeni s kriteriji, ki so do sedaj veljali, kajti
               dosedanja uredba je govorila v tem členu o nekih pogojih, ki so bili do spremembe, ki
               bo verjetno danes sprejeta, veljavni. Se pravi da tudi te prispele vloge in te
               investitorje, ki so do zdaj poslali vloge oziroma prošnje za črpanje teh sredstev, na
               nek način postavljamo v drugačen položaj. Vsaj za te vloge, ki so že v proceduri bi
               veljalo ohraniti kriterije, ki so veljali v dosedanji uredbi. Če govorimo o tej
               uredbi oziroma o pogojih, ki so v tej uredbi, in to je tudi predlog našega amandmaja,
               govori o tem, da se spodbude dodelijo brez javnega razpisa, seveda v tem postopku, ki
               ga zakon opredeljuje, če bo investicija ustvarila za 50 % večje število novih
               delovnih mest. V predlogu, ki ga ministrstvo predlaga govori o 100 % novih delovnih
               mest. Se pravi ta kriterij poslabšujemo. Mi tudi govorimo, da je naslednji kriterij
               pogojni, se pravi ali če znaša vrednost investicije več kot 12 milijonov evrov, ali
               če komisija iz tretjega odstavka 7.b člena tega zakona oceni, da bo investicija
               bistveno prispevala k razvoju slovenskega gospodarstva. V tem členu, ki je zdaj
               predlagan v gradivu pa je to akumulirano in govori o tem, če komisija iz tretjega
               odstavka 7.b člena ugotovi, da investicija bistveno prispeva k razvoju slovenskega
               gospodarstva in če investicija ima te in te izpolnjene pogoje. To pomeni, da bo nekdo
               ves čas ugotavljal bistven prispevek k razvoju slovenskega gospodarstva. Ne glede na
               ostale kriterije bo ta pogoj vedno v osnovi, akumuliran skupaj z ostalimi. To je
               bistvena sprememba od prejšnjih pogojev, ki so bili ponudnikom oziroma tistim
               prosilcem, ki so do zdaj dali vlogo, spremenjeni, kajti prej je bilo govora o tem, da
               se posamezni kriteriji upoštevajo z diskrecijo oziroma ali en pogoj, ali drugi, ali
               tretji. V predlogu jih akumuliramo. Zato sprašujem ali ne bo to mogoče v neskladju
               tudi s kakšnim drugim pravnim aktom do tistih, ki so vloge že posredovali, glede na
               to, da pravno podlago v tem trenutku v tem členu spreminjamo? Spreminjamo pogoje za
               tiste, ki so vloge že naslovili na ministrstvo na nek način jim otežujemo pogoje in
               tu je tudi ključno vprašanje. Vsi govorimo o tem, da nova delovna mesta potrebujemo,
               da je treba pospešiti možnost črpanja teh sredstev. V enem izmed členov, ta zakon ima
               namreč samo štiri člene, pa te kriterije poslabšujemo s potencialnimi uporabniki teh
               sredstev. To se mi zdi s strani predlagatelja na nek način nerazumljivo in ne razumem
               tudi vas kolegov, kajti na odboru smo vsi razpravljali, da je treba pospešiti, da
               moramo sprostiti te zadeve, zdaj pa kriterije zaostrujemo. Tako, da jaz apeliram na
               vse, da ta naš amandma, ki povzema samo dosedanjo veljavno uredbo, ki je bila tudi
               javno dostopna, na osnovi katere so določeni potencialni investitorji, verjetno tudi
               svoje vloge naslovili, da ta predlog amandmaja podprete in s tem izboljšamo ta zakon,
               ki ga je vsekakor treba sprejeti zaradi pravne praznine.</p>
            </sp>
            <sp xml:id="SDZ5-Izredna-39-2011-02-09.sp117">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jelinčič, izvolite.</p>
            </sp>
            <sp xml:id="SDZ5-Izredna-39-2011-02-09.sp118">

               <speaker>ZMAGO JELINČIČ PLEMENITI:</speaker>

               <p>Hvala lepa!</p>
               <p>Prej je kolega Barovič govoril koliko bi podjetje zaslužilo recimo v Slovenji pa bom
               jaz te primerjave malo poenostavil, da bo lažje za razumet za nekatere, ki zgleda ne
               razumejo tega, bom še enkrat pa še kakšnega dodal.</p>
               <p>Če bi v Sloveniji zaslužilo podjetje 40 tisoč evrov približno, bi v Avstriji
               zaslužilo na enak način približno 60 tisoč evrov, na Madžarskem okoli 90 tisoč evrov
               in celo na Hrvaškem, na Reki recimo okrog 60 tisoč evrov. Zdaj pa mi povejte kateri
               tepec iz tujine bo prišel delat v Slovenijo zato, da bo zaslužil manj kot kjerkoli
               drugje v okolici Slovenije. To me navaja na misel, da je ta zakon pripravljen za
               določene ljudi, mogoče poznane ljudi, ki jih srečujemo po slovenskih medijih iz dneva
               v dan in ki bodo morali flikati svoje zavožene in pokradene investicije.</p>
               <p>K temu me še bolj napeljuje misel, ko se govori, da so te investicije, ti štirje
               investitorji, da je to poslovna tajnost. Lepo vas prosim, tukaj je Državni zbor,
               kakšna poslovna tajnost. Mogoče je pa gospod Pavček zadaj, to je pa jasno, da mora
               biti potem poslovna tajnost ali pa kakšen tak. Porkafiks, imamo na sodišču polno
               primerov, nihče ne bo kaznovan, da ne bo kdo mislil, da bo kdo sedel zaradi tega. Ne,
               oproščeni bodo. Zato ker je to pač tako in govori se o 971 delovnih mestih. Ali nismo
               že enkrat slišali od poslancev, takrat še Združene liste, ko so na začetku mandata
               rekli: "Odprli bomo 100 tisoč novih delovnih mest." Ja, imamo 110 tisoč brezposelnih.
               Krasno. A 115 tisoč že. Krasno. Verjetno bo jutri že več. Verjamem, če kolegica iz SD
               to reče, bo verjetno držalo, da imamo 120. To se pravi, krasno, kako se to dela na
               tak način, kot je to. Baje ste začeli delati. Ma, kako ste začeli delati ali pa, kdaj
               ste začeli delati? Če delate, delate samo za sebe, to ni delo za državo. To ni delo
               za reševanje našega gospodarstva. Zanimivo je, da smo imeli eno investicijo, v kateri
               se je tudi slavni gospod premier, v katerega se je danes verjetno Obama obrisal roke,
               da je takrat obljubil, rekel, bomo šli v projekt letalskega muzeja pri Murski Soboti.
               Tam je bilo garantiranih 450 delovnih mest, plus 2 tisoč posrednih delovnih mest.
               Ampak ne, investicijo sem imel v večini zagotovljeno jaz iz privatnih virov. Edino,
               kar bi morala narediti Vlada, da bi prenesla zemljišče iz enega svojega žepa v drug
               svoj žep. Ampak ne, to ni bilo dobro, ker je Jelinčič zraven, je treba to potolči in
               Jelinčiča na sodišče. To ste naredili. To vaša vlada zna delati. V obraz lagati in
               delati neumnosti. In kaj? Nič od tega. Fino, fino, uničujemo državo iz dneva v dan.
               Ne uničujemo, uničujete državo in se zraven smehljate in govorite, kako ste dobri.</p>
               <p>Dejstvo je, da tudi vaši svetovalci, kaj so pa te gospodje svetovalci v svojem
               življenju kaj naredili, ali je eden od vaših svetovalcev imel firmo, ki jo je
               pozitivno in dobro vozil? Ne. Imate pa profesorje, ki so zafurali mariborski bazen,
               ko so bili ministri. To pa so svetovalci. Takih svetovalcev se nikamor ne spušča. In,
               če se primerja Srbija in Slovenija, saj z njimi se lahko primerjamo. Vlada je
               približno enako butasta in enako pogoltna. In približno enako kradejo denar. Ampak
               jaz sem mislil, da mi živimo vseeno v Sloveniji. Konec koncev na Hrvaškem se tega ne
               more več početi in tam njihovi organi zapirajo tiste, ki to počnejo. Pri nas nič,
               seveda. Grozljivo.</p>
               <p>Če bi že hoteli kaj narediti, ne tukaj na določene ljudi vezati en zakon. Bi morali
               najprej ugotoviti in popraviti, kaj je s plačilno disciplino. To nikogar ne briga.
               Kaj je na Dursu? To nobenega ne briga, bodo že nekako. Kaj je z davčno zakonodajo?
               Ali je kdo popravil davčno zakonodajo, da bo kdo prišel sem - ne mi govoriti prosim
               lepo. Kaj se dogaja - Revozu dajemo vsako leto celo kopico milijonov evrov, ampak
               niti en evro od njihovega denarja, profita ne ostane v Sloveniji. Vse v kuferčke
               lepo, pa v Francijo. Na Dolenjskem nimajo od Revoza nič, razen to, da je ena izjema
               Hrvatov tam v službi. To pa imamo. To je pa dobrobit slovenskega naroda in dobrobit
               slovenske industrije. To je modrost naše vlade. To je pa res modrost.</p>
               <p>Govori se oziroma tukaj ste napisali, da zato se sprejema po nujnem postopku, da se
               preprečijo težko popravljive posledice za delovanje države. Prosim, edina možnost, da
               se prepreči škodljivo delovanje za državo je, da odstopite in da greste na tiste
               pozicije, ki jih znate delati. Mogoče bi lahko okopavali zelje. Mogoče bi vam to šlo
               ali pa koruzo recimo takrat, če ne boste gensko spremenjene uvedli, da boste plevel
               ven pulili, pa verjetno še z motiko bi šlo težko, bi morali na roke puliti.
               Grozljivo. To naj reši Slovenijo in slovensko državo.</p>
               <p>Tukaj notri v zakonu ste napisali, da imate zdaj približno 4,5 milijona evrov že
               zagotovljenih sredstev, ampak da je to premalo. Treba jih je 10 milijonov imeti. Kdo
               vam je od teh gospodov, ki so strogo tajni rekel, da rabi 10 milijonov in da mu je
               4,5 milijonov premalo? In koliko bomo na račun tega kreditov morali vzeti in jih z
               državnim jamstvom garantirati? Jaz sem šel staviti s kolegom Barovičem, ja, seveda,
               sem šel staviti in bom stavo dobil, ker iz tega ne bo nič. Ker praktično iz nobenega
               od vaših zakonov ni bilo še nič dobrega. Vsak dan smo globlje, kljub temu, da
               nekateri pojejo pesmice o tem, kako je lepo, kako je dobro in kako je vsak dan bolje.
               Ampak ne vem, kje je vsak dan bolje. Vprašajte ljudi na cesti, če je res vsak dan
               bolje! Ni. Je pa res, da za nekatere je pa vsak dan bolje. To pa je res, pa ne glede
               na to, ali kakšne specialne opojne substance uporabljajo ali pa jim denar kaplja v
               žepe. Takrat jim je pa res bolje.</p>
               <p>Tule v ciljih pišete, da gre za neposredne tuje investicije s sklepanjem neposrednih
               pogodb. Ministrstvo bo torej sklepalo neposredne pogodbe. Gospa ministrica, sedem
               minut imam še časa, to je po poslovniku, ni treba gledati okrog, to je "lege artis",
               tako kot mora biti. Skratka, sklepanje neposrednih pogodb z Ministrstvom na eni
               strani, na drugi strani pa z neznanimi pogodbeniki. Povejte mi eno državo na svetu,
               kje je to, razen kadar gre za vojaško proizvodnjo. Ampak mislim, da ne gre za vojaško
               proizvodnjo, ker tudi tam ne znate sprejeti enega zakona, da bi lahko staro
               "klumpovje" prodali nekam v tujino. Tudi tega ne znate narediti! In potem raje
               šenkujete tisto, kar drugi prodajajo, oziroma še huje, pošiljate v razgradnjo v
               tujino, tam vam zaračunajo za razgradnjo, obenem pa nič ne razgradijo, ampak prodajo
               naprej. Ampak zato je slovenska država, vlada preneumna, to je pretežko. To je že,
               madona, skoraj računstvo z eno neznanko! Pa to je težko! Saj, če bi vprašal tam
               kakšnega vašega, koliko, kaj vem, kvadratni koren iz tri na kvadrat, verjetno ne bi
               niti znal odgovoriti, ker je to pretežko, ker je tu treba uporabljati logiko. To
               logiko, ki jo imate pa vi, pa uporabljate pri sprejemanju zakonov. Seveda, po hitrem
               postopku pridete v Državni zbor na kolegij, nategnete vse, da je treba reševati
               državo, potem nam pa "uvalite" takšen zakon. Na vladi je bilo to sprejeto 3. 2. 2011,
               dobili smo to v petek, potem je bila sobota, pa je bila nedelja, potem je bil
               ponedeljek en delovni dan, potem je bil praznik in - evo, danes razpravljamo in bomo
               seveda sprejeli, jasno, da bomo sprejeli. Seveda, da bomo sprejeli, ker koalicija bo
               sprejela, 99 % gospodov v koaliciji pa niti ne razume, za kaj gre pri stvari, ker
               nikoli niso delali nekje, da bi imeli svojo firmo in da bi služili s svojim delom v
               svoji firmi! Pa da bi vedeli, da je treba nabaviti, da je treba narediti, da je treba
               prodati, da je treba odvesti davke in šele na koncu imeti dobiček. Ne pa metati z
               lopato skozi okno denar! Seveda, saj ne mečete svojega denarja, saj mečete naš denar
               in od ljudi, ki crkujejo tamle zunaj! Ampak vam je vseeno, vi boste sprejeli,
               naredili in bomo videli na naslednjih fotografijah, kateri od gospodov bo imel na
               ustih velik nasmeh – verjetno eden tistih, ki so posebej privilegirani in ki sodijo
               med državne tajnosti, ko bodo dobili denar.</p>
               <p>Osebno bom glasoval proti temu zakonu. Amandma sicer delno popravlja zadevo, ampak
               več se ne da popraviti, ker to bi moralo biti drugače napisano. Delno popravlja, toda
               po mojem mnenju premalo popravlja, zato bom glasoval proti. Pa ne zaradi tega, da bi
               dobil stavo, ker jo bom dobil, pač pa zato, da slovenskim davkoplačevalcem prihranim
               še eno klofuto pa še eno finančno obremenitev.</p>
            </sp>
            <sp xml:id="SDZ5-Izredna-39-2011-02-09.sp119">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Izredna-39-2011-02-09.sp120">

               <speaker>MAG. DARJA RADIĆ:</speaker>

               <p>Hvala lepa.</p>
               <p>No, ker si je poslanec dovolil, da je tudi kaj drugega komentiral, bom tudi jaz
               rekla, da je res težko biti minister in da se včasih v takih razpravah tudi kaj
               obrača. <stage xml:id="SDZ5-Izredna-39-2011-02-09.stage9">/ oglašanje iz dvorane/</stage></p>
            </sp>
            <sp xml:id="SDZ5-Izredna-39-2011-02-09.sp121">

               <speaker>PODPREDSEDNIK FRANCE CUKJATI:</speaker>

               <p>Gospod Jelinčič, sedaj ima gospa ministrica besedo.</p>
            </sp>
            <sp xml:id="SDZ5-Izredna-39-2011-02-09.sp122">

               <speaker>MAG. DARJA RADIĆ:</speaker>

               <p>Zaradi vas ne, gospod Jelinčič. Bom pa tudi povedala nekaj ugotovitev oziroma vam bom
               dala nekaj odgovorov.</p>
               <p>Ne vem, od kje ideja, da je ta zakon pisan za neke posebne primere, za neznane
               primere. Zakon je napisan za vse tuje neposredne investicije, ki se bodo prijavile,
               ki bodo prišle v Slovenijo v naslednjih mesecih. Dejstvo pa je, da imamo na
               ministrstvu trenutno že štiri vloge. Če želite izvedeti kaj več o teh, verjetno imate
               vsi dostop do podatkov, lahko se dogovorimo, ampak ne morem tega govoriti na javni
               seji, zato ker gre za poslovno tajnost. In teh podatkov seveda ne morem razkrivati.
               Lahko pa povem to, da sta dve investiciji že potrjeni na komisiji in bosta v kratkem,
               ko jih bo Vlada sprejela, tudi znani v javnosti.</p>
               <p>Kar se tiče samega tega vprašanja, ki je utemeljeno, ali bo treba postopke ponoviti,
               ali se s tem, ko zaostrujemo pogoje, spremenijo kakšne razmere. Tukaj lahko dam
               odgovor samo da ne, ker vse te investicije bistveno presegajo pogoje, tudi te strožje
               pogoje, ki jih sedaj v zakonu predvidevamo. Saj vidite, 971 delovnih mest smo rekli.
               Tukaj pa je maksimum, če gre za tujo neposredno investicijo in če je ta v
               predelovalni dejavnosti pomeni, da mora zaposliti najmanj 50 delavcev. Se pravi, tudi
               s temi kriteriji, ki jih sedaj zaostrujemo bistveno, niso te zaostritve take, da bi
               katerokoli dobro in kakovostno tujo neposredno investicijo zaradi tega zavrnili.</p>
               <p>Pa če se še lahko na ta amandma obrnem in ga pokomentiram. To, kar je v amandmaju
               zapisano je sedaj prepisano iz uredbe. Tako velja sedaj. Se pravi, sedaj v teh
               investicijah, gre za večje investicije, za investicije, ki jih neposredno potrjujemo,
               je torej dovolj, da ta investicija izpolni en pogoj. Ali da zadosti delovna mesta,
               ali da vrednost presega. Tretji pogoj je pa, da samo komisija oceni, da ta
               investicija bistveno prispeva k razvoju slovenskega gospodarstva. Poglejte, to je v
               bistvu za nas, ki odločamo in, kot pravi gospod Jelinčič, bomo itak odločili tako, da
               bo nekdo iz tega dobil kakšne posebne koristi. Za nas bi bilo to pravzaprav v redu,
               ker nam ni nič treba potem gledati, ali bo kakšno delovno mesto ustvaril, ali bo
               vrednost investicije taka. Ker se lahko samo komisija, trije člani komisije odločijo,
               da bo ta investicija bistveno prispevala k razvoju slovenskega gospodarstva. Se
               pravi, gre za čisto arbitrarno odločitev, čisto diskrecijsko pravico nekoga. Mi tega
               ne želimo. In želimo, da so te investicije, ki jih bomo sprejemali in neposredno
               potrjevali, z njimi sklepali neposredne pogodbe, da imajo ob tej, sicer arbitrarni
               možnosti odločanja, še en merljiv kriterij. In zato pravimo, da mora vsaka ta
               investicija izpolnjevati en pogoj, vsaj en merljiv pogoj, ali da doseže tisto
               minimalno število novih delovnih mest, ali da doseže to vrednost 12 milijonov evrov,
               ali več. Potem se pa zraven upošteva še prispevek te investicije k razvoju
               slovenskega gospodarstva. V tem je izboljšava. V bistvu sedaj, če tako lahko rečem, v
               bistvu si mi, ministrstvo in ne nazadnje potem tudi Vlada jemlje pravice, ki jih je
               sedaj imela za tako določanje. In v tem je ta izboljšava.</p>
               <p>Kar pa se samih velikosti kriterijev tiče pa verjemite ni to oziroma ne sme biti
               problem. Če gremo po posebnem postopku nekomu dodeljevati sredstva, potem se pa že
               spodobi, da vsaj 50 delovnih mest odpre v predelovalni dejavnosti, da vsaj 10
               delovnih mest odpre v razvojno-raziskovalni dejavnosti, da vsaj 20 mest odpre v
               storitveni dejavnosti. Se vam ne zdi? Vsi ostali imajo pa možnost, da izkoristijo
               drug inštrument. To je prijava na javni razpis, kjer pa lahko potem tudi manjše
               število zaposlenih ali pa manjše pogoje izpolnijo, pa vseeno pridobijo sredstva za
               tuje neposredne investicije.</p>
               <p>Moram reči, da ta postopek ni nič drugačen, tudi druge države tako delajo, imajo oba
               inštrumenta razvita za take večje stvari se neposredne pogodbe sklepajo. Gre za
               neposredne pogovore. In če želimo, gospod Jelinčič, biti res enkrat malo bolj
               konkurenčni, kot smo danes, se popolnoma strinjam z vami, in prav ste povedali, da so
               danes pogoji za poslovanje podjetij v Sloveniji bistveno slabši od marsikatere države
               v naši soseščini, ampak če želimo biti enkrat tudi konkurenčni, moramo tudi na
               takšnih področjih skrbeti da bomo imeli instrumente za privabljanje tujih neposrednih
               investicij, takšne kot ali boljše kot jih imajo naše sosednje države, pa se ne bom
               jaz zdaj, bomo o tem še veliko razpravljali, kar se tiče same naše konkurenčnosti in
               države, in ne bom šla ven iz obravnave, tako kot ste šli vi, ampak v tej točki
               zagotovo lahko pričakujete, tudi od mene in te Vlade še nekaj ukrepov, ki upam, da
               bodo, takrat ko jih bomo predstavili v parlamentu, tudi podprti.</p>
               <p>Torej, če sklenem. Jaz tega amandmaja ne bi sprejela, jaz mislim, da je tista
               rešitev, kot jo imamo zdaj v predlogu sprememb zakona zapisano, ustreznejša. Ne bo
               nobenih ovir, da tiste investicije, ki so dobre, ne bi dobile razvojne spodbude, in
               še to bi rada omenila. Res je, da gre tukaj za nujen postopek, ker želimo vse te
               vloge, ki so že v proceduri čim prej rešiti, zato, da čim prej pridejo v izvajanje.
               Kot pa sem danes že omenila, pa naše Ministrstvo pripravlja celovito prenovo Zakona o
               spodbujanju tujih neposrednih investicij in internacionalizacijo, s katerim bomo samo
               spodbujanje tujih neposrednih investicij in tudi internacionalizacijo, recimo temu,
               uredili na bolj moderen, sodobnejši način, ki bo tudi zagotavljal večjo konkurenčnost
               Slovenije, kot države.</p>
               <p>Toliko z moje strani. Hvala.</p>
            </sp>
            <sp xml:id="SDZ5-Izredna-39-2011-02-09.sp123">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Ker vidim, da je še interes za razpravo, odpiram prijavo. Prijava teče.</p>
               <p>Gospod Bezjak, izvolite, imate besedo.</p>
            </sp>
            <sp xml:id="SDZ5-Izredna-39-2011-02-09.sp124">

               <speaker>MARJAN BEZJAK:</speaker>

               <p>Hvala za besedo, predsedujoči. Lepo pozdravljeni ministrica, kolegice poslanke in
               poslanci.</p>
               <p>Pred nami imamo Zakon o nujnih spremembah in dopolnitvah Zakona o spodbujanju tujih
               investicij v Sloveniji. Seveda, se strinjam, da je zakon treba prilagoditi in
               uskladiti z evropsko zakonodajo, kot ga je tudi dejansko uredilo Ministrstvo za
               finance.</p>
               <p>Zakaj smo se v Slovenski demokratski stranki odločili vložiti ta amandma - ravno s
               tega vidika, da naredimo zakon bolj prijazen za tuje vlagatelje, saj v teh kriznih in
               težkih časih se vsi zavedamo, da imamo daleč najbolj drago državo v celotni Evropi
               ali na svetu, lahko tako rečemo, po davkih. Če bomo šli zniževati delavske prispevke
               in tako naprej, potem bomo lahko pogojevali z ostrejšimi kriteriji za pridobivanje
               tujih investitorjev, tujih vlagateljev v Slovenijo.</p>
               <p>Ne vem zakaj se otepamo ali preprečujemo tujim vlagateljem prihod v Slovenijo.
               Verjemite, da jih ni veliko. Sami se spomnimo časa nazaj, rešitve Prevent Globala v
               Slovenj Gradcu. Hvala bogu, da se je stopilo na stran in pomoč sosedom Boxmark s
               Ptuja, ampak verjemite to še ni rešitev. Koliko imajo zdaj problemov, da lahko
               zaženejo in uresničijo svoje cilje, ki so si jih zadali. Nikakor še ni rešen problem
               stečaja, ki je ocenjen na 2 milijona 700, sami pa vemo, da je dejansko vrednost tega
               podjetja mnogo manjša. Če razmišlja država kako prejšnjo situacijo poplačati nazaj
               nekdo, ki pride novi, verjemite da bodo tuji vlagatelji še manj zainteresirani za
               vlaganje v slovensko gospodarstvo, ne pa da bi se našli kje kvečjemu domačim. Osebno
               menim, da s tem amandmajem smo v Slovenski demokratski stranki naredili korak
               prijaznosti, prijaznosti iskanja tujih vlagateljev, prijaznosti bolj gospodarnosti
               podjetij, ki bi dejansko dodajala večjo dodano vrednost v Sloveniji, ki bi dejansko
               ustvarjala nova delovna mesta. Če jih na začetku ustavljamo, potem verjemite, da slab
               glas leti z dneva v dan hitreje do vsakega tistega, ki bi še bil pripravljen vlagati
               ali pa pripeljat podjetja ali ustanovit podjetje ali kupit bilo kakšno podjetje tukaj
               v Sloveniji, še večji strah in še manj bo takšnih ljudi ali takšnih podjetij.</p>
               <p>Jaz upam, da je problematike v Sloveniji dovolj. Jaz upam, da bi s tem amandmajem
               naredili en korak bližje tudi tovarni vozil v Mariboru, ki je v nepokorščini, če jo
               lahko tako imenujemo, ki je program v ozadju, ampak so pač določeni posamezniki ali
               določeni ljudje z nepremišljenimi potezami zapeljali to tovarno vozil Maribor v to
               situacijo kot je. Če bomo jim postavljali tem tujim vlagateljem premočne kriterije,
               imamo pa zelo močne davke v Sloveniji, potem ne vem, če je kdo pripravljen priti v
               Slovenijo se mučit, tudi z 20 % mentalitete, ki jo imamo Slovenci z bivšo Jugoslavijo
               in s tako drago delovno silo. Žal. Ne vem če je kdo pripravljen. V Sloveniji bi bilo
               treba razmišljati o zniževanju davkov, prijazno okolje narediti, vlagateljem,
               gospodarstvenikom, da obdržijo slovenska podjetja doma, da privabimo tuje vlagatelje
               in, da s tem ustvarjamo večjo gospodarsko rast, kakor tudi večji budžet, polnjenje
               budžeta v državno blagajno. To je smisel pisanja zakonov in smisel ustvarjanja dodane
               vrednosti. Ker samo lepo govoričiti, lepo pisati, nič pa napraviti na tem, žal ne
               gre. Tiste rožice, ki so cvetele, so lepo cvetele, so že uvenele, zato pa je treba še
               tiste rožice, ki še kolikor toliko dajejo življenja pod cvetočih rožicah, jih
               pravočasno začeti zalivati, da bodo cvetele, ne pa uvenele. Hvala.</p>
            </sp>
            <sp xml:id="SDZ5-Izredna-39-2011-02-09.sp125">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Krivec.</p>
            </sp>
            <sp xml:id="SDZ5-Izredna-39-2011-02-09.sp126">

               <speaker>DANIJEL KRIVEC:</speaker>

               <p>Hvala še enkrat za besedo.</p>
               <p>Nisem se mislil ponovno oglasit, vendar je ministrica na nek način posredno nekatere
               stvari izzvala. Ni pa odgovorila zakaj zaostrujemo pogoje, na to moje prvo vprašanje
               ni bilo odgovora. Se pa sprašujem glede na vašo razpravo gospa ministrica, ali
               sprejemamo zakon, ki bo veljal za vse ali so tu neke res izjeme, ker vi ste govorili
               o teh 971 delovnih mestih, ali je to za vse štiri potencialne vlagatelje, ali to
               velja za enega in tu mislim, da je zdaj res vprašanje in tudi moja intenca je bila,
               ali bo treba postopke ponoviti glede na to, da spreminjamo robne pogoje za prijavo na
               ta razpis. Se pravi tisti, ki so že dobili odobrena sredstva bodo po stari uredbi,
               nekateri, ki se bodo na novo prijavili, bodo po novem. To mislim, da ni razčiščeno in
               zna prihajati do kakšne težave. Vi seveda, ker veste kako so vloge podane, govorite o
               tem, da bodo vsi presegli te kriterije. Vendar smo mi zakonodajno telo, ki ne more
               vedeti kdo se bo prijavil, zato pa govorimo o tem in sprašujemo, zakaj ministrstvo
               zaostruje kriterije in tukaj mi niste odgovorili, zakaj je treba kriteriji zaostriti.
               Konkretno pa glede na vaše izvajanje, saj mora vsakdo izpolniti kriterij povečanja
               delovnih mest in povečanja oziroma investicije več kot 12 milijonov evrov, poleg
               tistega osnovnega dela, seveda, tako ste mi odgovorili, sedaj ne vem, zakaj
               odkimavate. Sedaj vas bom pa vprašal, če pride v našo državo nekdo, ki bi želel
               investirati neko hightech tehnologijo, ki je poznana po svetu pa je to neka
               prepoznavna oseba pa bo v začetni fazi zaposlil mogoče enega pa ne bo vložil več kot
               12 milijonov evrov bo pa to zelo dobra investicija za našo državo in boste ugotovili,
               da je sprejemljiva, vendar ostala dva kriterija ne bosta izpolnjena in enostavno ne
               bo upravičen do sredstev. Tako je sedaj zapisano v vašem predlogu. V našem predlogu
               in v sedanji odredbi pa govori o tem, da se kriteriji neakumulirajo, ampak se
               posamezni kriterij lahko posamezno tudi obravnava. Se pravi, ali je investicija več
               kot 12 milijonov, ali izpolni pogoj, ki predvideva, koliko mora novih delovnih mest
               odpreti ali pa ugotovimo, da ne glede na neizpolnjena zgornja dva kriterija je
               investicija v Sloveniji tako zanimiva po neki tehnološki vrednosti, da se jo splača
               podpreti pa ne bo niti čez 12 milijonov, niti ne bo zaposlila toliko in toliko
               delavcev in to omogoča sedanja uredba. Po vašem, novem predlogu pa tak kriterij
               zaostrujete in vedno pogojujete poleg tega interesa, da se nova tehnologija uvede in
               da se podeli sredstva, če investicija bistveno prispeva k razvoju slovenskega
               gospodarstva, imate vedno zraven še kriterij. In, če zaposli toliko delavcev ali pa,
               in če izpolnjuje 12 milijonov, se pravi, da ste zaostrili kriterije in to zelo
               zaostrili za določene investicije, ki so za našo državo lahko pomembne. Zato še
               enkrat sprašujem: "Zakaj v primeru, ko govorimo o novem zakonu, ki povzema uredbo, ki
               se je do sedaj izkazala kot dobra, spreminjamo kriterije že za tiste, ki so vložili
               vloge poleg tega pa zaostrujemo kriterije za potencialne investitorje, ki bi lahko v
               to državo vlagali? Zakaj Ministrstvo navkljub svoji intenci, da omogoča nove
               investicije, da podpira nove investicije, da podpira tuje vlagatelje zaostruje
               kriterije za ravno te vlagatelje? Jaz mislim, da je to ključno in da dokler ta
               odgovor ne dobimo se zelo težko strinjamo s tem zakonom, ker na neki način
               poslabšujemo pogoje, ne pa, izboljšujemo, tako kot je vaša intenca. Jaz upam, da tudi
               poslanci, ki poslušajo, razumejo, v čem je problem. Vi ste sedaj iz treh posameznih
               kriterijev tako zložili zadevo, da v določenem primeru zelo dobra investicija lahko v
               Sloveniji ne dobi podpore.</p>
            </sp>
            <sp xml:id="SDZ5-Izredna-39-2011-02-09.sp127">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Barovič.</p>
            </sp>
            <sp xml:id="SDZ5-Izredna-39-2011-02-09.sp128">

               <speaker>BOGDAN BAROVIČ:</speaker>

               <p>Zelo kratko.</p>
               <p>Jaz mislim, da je marsikaj, kar smo povedali seveda res in to morate priznati, v
               intenci narediti nekaj dobrega.</p>
               <p>Prvič. Potrdila se je naša ali pa dokazala se je naša trditev, da, bom konkreten,
               imamo štiri bodoče investitorje, ki pač ne zaupajo neki obliki, ki se ji reče uredba
               in čakajo, da sprejmemo neki zakon, zato da bodo temu bolj verjeli. Zakaj govorim to?
               Ker bi lahko tak zakon kompleksen, ne govorim konkretno, vi, ampak na začetku ta
               Vlada naredila kompleksen zakon, kjer vemo, da bi kompleksni zakon že zdavnaj to
               reševal. Tukaj smo imeli prav. Ne gre sedaj sprejemati zadev samo na konkretnih
               primerih.</p>
               <p>Drugič. Meni je žel, ker mi je svetoval, potem naš predsednik, ko smo se usklajevali
               in govorili o tem zakonu, veliko, kot bi bil naš problem in to mislim, da je dobro.
               Zakaj nismo seje na matičnem delovnem telesu zaprli in bi mogoče izvedeli, kdo so
               tisti investitorji, ker je bilo več vprašanj, kdo so in bi bila, mogoče današnja ta
               razprava, nekoliko drugačna.</p>
               <p>Skratka, kolega Zmago Jelinčič, bo povedal svoje. Poudarjam še enkrat. Medresorsko
               sodelovanje je pomanjkljivo v tej Vladi, ga ni in pa pisanje zakonov ad hoc glede na
               potrebe, ki se pojavljajo tudi to ni prav. Še enkrat poudarjam v imenu Slovenske
               nacionalne stranke in svoje, dajmo se enkrat za hudiča začeti pisati zakone, ki bodo
               veljali od začetka do konca in za vse. Toliko. Želim povedati, da smo imeli verjetno
               prav in mislim, da bo gospa ministrica to tudi priznala.</p>
            </sp>
            <sp xml:id="SDZ5-Izredna-39-2011-02-09.sp129">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jelinčič, izvolite.</p>
            </sp>
            <sp xml:id="SDZ5-Izredna-39-2011-02-09.sp130">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Mislim, da se je v izvajanju ministrice pokazalo, da je bil zakon pisan za znane
               uporabnike. Kajti v nasprotnem primeru bi lahko tudi ministrstvo zahtevalo zaprto
               sejo, pa bi se tukaj lahko pogovorili, tako kot je treba in ne bi bilo treba recimo
               Revoza skrivati pred tem, da bo dobil denar in potem nekam nesel. Ne vem, ali so
               Francozi to zahtevali, kajti jaz mislim, da naše Vlade že ne vodi več Slovenija in
               slovenski politiki, ampak neki namigi ali pa niti ne prošnje, ker ni treba prositi,
               ker naši samo takoj razumejo, če se kdo drugače obrne, kaj je treba narediti. Ker
               dober hlapec ve takoj, kaj gospodar hoče, ni treba, da mu pove direktno. Ko se
               govori, kako druge države delajo - druge države delajo bolje, bistveno bolje, kot
               naša, kajti v nasprotnem primeru, če bi mi tako dobro delali, potem ne bi danes
               Avstrijci prišli v Hypo banko, zmetali vse naše ven, prišli so s svojo varnostno
               službo in nastavili svojega človeka. Če tako dobro delamo, pa če smo tako krasni in
               najboljši, se verjetno to ne bi zgodilo. Kako smo dobri, se kaže, kaj jaz vem – zakaj
               pa je Jakopin šel v Italijo jadrnice delati? Zakaj bo šel pa Boscarol ven? Lastnih
               ljudi ne znamo podpirati. Lastnih ljudi, potem pa bomo tujce podpirali in jim dali
               možnost? Ne, ne. Gre za to, da bo nekdo dobil lepo denar in da bo od tega denarja
               nekdo dobil na naši strani kakšne drobižke, ker tudi zato, da bi vzeli kakšen velik
               denar, ste preneumni.</p>
            </sp>
            <sp xml:id="SDZ5-Izredna-39-2011-02-09.sp131">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite, imate besedo.</p>
            </sp>
            <sp xml:id="SDZ5-Izredna-39-2011-02-09.sp132">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Da pojasnim še enkrat. Prvič, ne gre za nezaupanje v uredbo. Jaz moram še enkrat
               postopek pojasniti. Očitno se ne razumemo. Do zdaj so se tuje neposredne investicije
               z instrumentom sklepanja neposredne pogodbe z vlado sklepale na podlagi 22. člena
               uredbe. Z uveljavitvijo Zakona o javnih financah, ta je začel veljati 1. 1. 2011, je
               neposredno sklepanje pogodb prepovedano, razen, če to ni določeno v posebnem
               področnem zakonu. Se pravi v zakonu mora biti to določeno, mi smo pa imeli to
               določeno v uredbi. Zakaj je prišlo do tega še v predlogu zakona, ki smo ga
               obravnavali na Odboru za gospodarstvo, o javnih financah govorim, je bila vključena
               prehodna določba oziroma člen, v katerem je bilo določeno prehodno obdobje za
               uveljavitev tega člena. Žal je potem na nadaljnjem postopku ta člen izpadel. To je
               povzročilo zadrego in seveda z naše strani potrebno reakcijo, da seveda zdaj
               uskladimo in zagotovimo ustrezno podlago za nadaljevanje izvajanja spodbud za tuje
               neposredne investicije. Še eno stvar moram pojasniti. Tukaj ne gre samo za neke štiri
               znane investicije, tiste, ki so zdaj trenutno v proceduri. Ta zakon bo veljal za vse
               ostale investicije, ki se bodo prijavljale v nadaljevanju.</p>
               <p>Kar se tega tiče, zakaj pa nujen postopek in zakaj se nam tako mudi? Ravno zaradi
               tega, ker pač ne želimo, da te vloge, ki jih imamo na Ministrstvu, zdaj še čakajo, ne
               vem, pol leta zato, da bomo vso to proceduro speljali skozi parlament. Če ne bi imeli
               nobene vloge, bi verjetno šli tako, kot smo mislili, bi v skladu z normativnimi
               programom pripravili celovito novelo Zakona o spodbujanju tujih neposrednih
               investicij, prišli enkrat septembra, oktobra v parlament in bi zakon potrdili. Hec je
               v tem in še enkrat poanta je v tem, da imamo na ministrstvu vloge, ki jih želimo čim
               prej rešiti. In zato tak postopek in zato takšna rešitev. Zakaj zaostrujemo pogoje?
               Še enkrat poudarjam, pogoji, ta zaostritev pogojev ni takšna. Jaz upam, da razumete,
               da pa 50 zaposlenih, novih zaposlitev pa res ne sme biti problem za nekoga, ki bo
               dobil od države državno subvencijo, nekaj milijonov. Ali je to problem? Če je to
               problem, potem je z našimi spodbudami nekaj narobe. Na podlagi izkušenj iz preteklih
               let namreč ugotavljamo, da ta pogoj ne sme in ne more biti problem. Manjših in
               slabših investicij pač ne bomo podpirali oziroma lahko gredo takšne investicije na
               javni razpis, kjer so pogoji, in seveda tudi sredstva potem manjša. Prepričana sem,
               da za temi zaostrenimi, v narekovajih, pogojih ne bomo nobenega resnega, poudarjam,
               resnega tujega investitorja odvrnili od namere, da bi investiral v Republiki
               Sloveniji. Torej, ne gre za nezaupanje v uredbo. Pogoji so drugačni, so spremenjeni,
               recimo, zaostreni v primerjavi z obstoječo uredbo, zaradi tega, ker ocenjujemo, da če
               nekdo dobi sredstva brez javnega razpisa – neposredno mora biti tudi investicija
               nekaj posebnega, nekaj več. Zaradi tega in tudi na podlagi izkušenj, ki kažejo, da ti
               kriteriji, ki so sedaj v uredbi določeni jih praktično, vse resneje investicije z
               lahkoto tudi izpolnijo. Toliko, še enkrat v pojasnitev.</p>
               <p>Želim pa seveda zanikati vse namige, da je ta zakon bil pisan, ali je pisan samo za
               točno določene investicije. To enostavno ne drži. Osnovni razlog je ta, da smo morali
               kriterije in merila za neposredno dodelitev iz uredbe prenesti v zakon. In to je to.
               Hvala lepa.</p>
            </sp>
            <sp xml:id="SDZ5-Izredna-39-2011-02-09.sp133">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Veber. Oprostite, gospod Veber, k repliki se je javil gospod Krivec.</p>
            </sp>
            <sp xml:id="SDZ5-Izredna-39-2011-02-09.sp134">

               <speaker>DANIJEL KRIVEC:</speaker>

               <p>Sicer me gospa ministrica ni direktno omenila, ampak očitno se ne razumeva. Ona
               govori o tem, da ne zaostrujemo. Jaz trdim, da zaostrujemo. In sem tudi povedal
               konkreten primer, ki se v praksi lahko zgodi. Ne razumem Vlade, navkljub vsemu
               govorjenju o tem, kako nekaj spodbujamo, da zaostrimo tak kriterij. Če do sedaj ta
               uredba ni povzročala težav, še vedno komisija o tem odloča, ampak vi si zapirate
               vrata, da pride lahko potencialni investitor, ki kot sem rekel, ne bo imel
               investicijo čez 12 milijonov in ne bo zaposlil takega števila delavcev kot zahteva ta
               uredba. Bo pa prinesel neko visoko tehnologijo, ali na okoljevarstvu, ali na
               biotehnologiji, kjerkoli, in bi bila možnost, da ga skozi ta zakon oziroma uredba
               sedaj to dovoljuje; v primeru vašega sprejetega zakona po novem, pa bo tak investitor
               zavrnjen in bo šel v drugo državo. Zakaj zapirati vrata, če ves čas govorite, in so
               vas polna usta o tem, da spodbujamo tuje investicije, da spodbujamo nove prihode
               tujih investitorjev, ki jih seveda preverja, saj ni to avtomatizem. Saj tudi sedaj
               govori o tem, da to komisija. Vendar ste si vi zaprli vrata. In to me čudi navkljub
               vsej argumentaciji v gradivu zaostrujete pogoje. To ni normalno. Ne vem, kako vi na
               to gledate, vendar hipotetični primeri, ki lahko pridejo so pomembni. Vi sicer
               pravite, že sedaj ni nobenega investitorja. Če gledamo na vso zakonodajo tako, potem
               verjetno tudi nobenega ne bo, če nimamo želje o tem. Vendar sta sedaj akumulirana dva
               kriterija, ki tega ne dovoljujeta. Do sedaj pa je bilo to dovoljeno. Upam, da
               poslanci preberete gradivo, ki ga imate na mizi. In ne vem zakaj na odboru in ves čas
               do sedaj govorimo o tem, da je treba sprostiti pogoje. Sedaj jih pa iz veljavne
               uredbe, ki nobenega do sedaj ni favorizirala, ni omogočala nobenega izigravanja, v
               tem predlogu zakona, ki ga sedaj dajete v proceduro to zaostrujete. Ministrica je
               sama priznala,da zaostrujemo pogoje. Jaz predlagam, da amandma podprete.</p>
            </sp>
            <sp xml:id="SDZ5-Izredna-39-2011-02-09.sp135">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Veber, izvolite.</p>
            </sp>
            <sp xml:id="SDZ5-Izredna-39-2011-02-09.sp136">

               <speaker>JANKO VEBER:</speaker>

               <p>Hvala za besedo.</p>
               <p>Mogoče najprej komentar na gospoda Jelinčiča, ki seveda vidi krivca za to, da so
               danes zelo velike težave v gospodarstvu samo v Socialnih demokratih, je treba
               vendarle poudariti, da v tej izjemni gospodarski in finančni krizi, ki je nastala
               zaradi razmer v svetu in seveda posledično potem tudi pri nas, je bilo zelo veliko
               sredstev vloženih iz proračuna zato, da so se ohranjala delovna mesta, subvencioniral
               se je delovni čas tudi za čakanje na domu, za tista podjetja, ki niso imela tisti
               trenutek naročil. Seveda so to zelo konkretni zneski, zelo konkretne rešitve, s
               katerimi smo ohranili prenekatero gospodarsko družbo in zagotovili tudi mnogim
               delavcem ohranitev delovnih mest. Seveda je pa v tej gospodarski in finančni krizi ta
               zakon, o katerem danes govorimo, ravno tako eden od konkretnih ukrepov, s katerimi
               želi Vlada odgovoriti na interes investitorjev iz tujine, ki želijo vlagati v
               Sloveniji. In če smo dve leti poslušali, da se Vlada ne odziva dovolj hitro, ne
               razumem teh očitkov, če se odzove hitro, da pa zopet nekaj ni v redu s to
               odločitvijo, da zagotovo ima nekaj za bregom in da spet nekaj ni v redu. Torej, kdaj
               je pravzaprav prav, da se odločiš pomagati gospodarstvu? Praviloma je to dejansko
               povezano s časovno komponento – v tistem trenutku, ko se nek investitor odloči za
               investicijo, ga je treba resnično čim hitreje slediti in mu omogočiti, da svoj
               interes tudi udejanji. Kajti tudi sprememba na trgu včasih lahko spremeni v hipu
               njegovo odločitev. Če pa se za to odloči v nekem trenutku, ko ta trg je tak, ki kliče
               po njegovih storitvah, bo velik del te investicije lahko imel tudi že povrnjene. Tako
               da je hitrost tu po mojem mnenju izjemno pomembna. In če so kdaj razlogi za kakšno
               izredno sejo, jih zagotovo vidim v tem, da lahko ta zakon sprejmemo čim prej.</p>
               <p>Sam sem tudi mišljenja, da bi mogoče res bilo primerneje, če bi kar ostali pri
               številu delovnih mest, ki so zapisana ta hip v uredbi, ali gre za 25 v uredbi ali gre
               za 50 v tem zakonu, če gre za predelovalno industrijo ali 10 trenutno v uredbi in v
               zakonu 20 za storitvene ter 5 v raziskovalni dejavnosti, po zakonu 10 v raziskovalni
               dejavnosti, kajti tako in tako komisija pregleda vse vloge in v tistem trenutku, ko
               oceni te vloge, se zagotovo lahko odloči, saj mislim, da bodo taki tudi kriteriji v
               razpisu, da da prednost tistim, ki imajo 50 delovnih mest več, v predelovalni ali
               tudi v storitveni industriji, in bi bil ta problem elegantno rešen in danes verjetno
               tudi ne bi bilo polemik glede tega, ali je 50 delovnih mest veliko ali je 25 malo;
               oboje je veliko, vsako delovno mesto je izjemno dragoceno. In mislim, da bi tu mogoče
               imeli danes manj razprav, če bi ostali pri tem številu, kot je trenutno bilo
               zapisano.</p>
               <p>Sam želim opozoriti še na eno dejstvo. Ne samo, da se Vlada odziva na te investicije
               oziroma investitorje iz tujine, s tem zakonom, upam, bomo tudi na prvi naslednji
               seji, izredni verjetno, sprejeli tudi Zakon o skladnem regionalnem razvoju, ki ravno
               tako predvideva spodbude za razvoj gospodarstva v problemskih območjih. Tokrat gre
               predvsem za obmejna območja in približno za 45 % površin Republike Slovenije. In vsi
               investitorji, ki se bodo odločali za vlaganje, bodo imeli za to tudi možnosti
               pridobiti ali davčno olajšavo ali neposreden finančni vir iz proračuna Republike
               Slovenije. Skratka, ta dva zakona sta izjemno pomembna zato, da spodbudimo
               investicije, s tem tudi ne samo gospodarsko rast zaradi tega, ker bo nek program
               prišel v Slovenijo, ampak se vključi tudi gradbeništvo, vključijo se vse ostale
               storitve, skratka, mnogokratnik takega vložka v gospodarstvo in investicije, je
               najmanj štirikratnik tistega, kar nameniš. Tako da ta denar, če se vlaga v
               gospodarstvo, bo zagotovo povrnjen. In to je tisti cilj, ki mu v tem obdobju moramo
               še kako slediti. S tem da tudi zelo jasen odgovor mogoče tudi opoziciji, ki ne vidi v
               nobenem zakonu dobre rešitve, da gre vendarle za zelo konkretne in učinkovite
               rešitve, ki jih ta hip Vlada pripravlja. Pričakujem pa, da bo tudi Ministrstvo za
               gospodarstvo, ko bo pripravljalo razpis, upoštevalo določbe Zakona o skladnem
               regionalnem razvoju, za katerega predvidevam, da bo sprejet na naslednji seji, v
               naslednjem tednu mogoče že, da upoštevajo prednostno lokacije, ki so v teh obmejnih
               območjih opredeljene kot problemska območja. To je eden od načinov in kriterijev, ki
               jih uzakonjamo z Zakonom o skladnem regionalnem razvoju. Izjemno pomembno tudi je, da
               tudi na te oddaljenejše kraje mogoče uspemo privabiti investitorje, ki vlagajo v
               raziskave in razvoj. Namreč, izjemno težko je zagotoviti kvalitetno delovno mesto
               ravno v teh območjih, kajti običajno se vendarle dogaja, da so te raziskovalne
               inštitucije in sploh tehnološko zahtevnejši programi v večjih gospodarskih središčih,
               no vendarle za dolgoročni razvoj tudi obmejnih območij je zelo pomembno, da se
               omogoči tudi skozi davčne olajšave, skozi konkretne spodbude investitorjem, da se
               tudi raziskovalna dejavnost dejansko odvija v tem prostoru. Tako, da mogoče samo apel
               ali opozorilo, da poskušate pri kriterijih, ki jih boste pripravljali v razpisu poleg
               teh, ki so navedeni tukaj v zakonu dodati tudi te kriterije, ki jih predvidevamo v
               Zakonu o skladnem regionalnem razvoju. Hvala.</p>
            </sp>
            <sp xml:id="SDZ5-Izredna-39-2011-02-09.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jože Tanko. Replika? Ne. Bom dal potem še čas za prijavo.</p>
               <p>Gospod Tanko, izvolite.</p>
            </sp>
            <sp xml:id="SDZ5-Izredna-39-2011-02-09.sp138">

               <speaker>JOŽE TANKO:</speaker>

               <p>Hvala lepa za besedo.</p>
               <p>No, tu smo slišali nekaj razprav, da gre za enega izmed protikriznih vladnih zakonov
               vladnih projektov. Ne gre za to. Ta zakon se sprejema po nujnem postopku izključno
               zato, ker je vlada naredila napako. Izključno zato, ker smo lani ali ker ste lani
               sprejeli Zakon o javnih financah, ki je spremenil določene pogoje in nekatere stvari
               zaradi tega zakona niso več možne na tak način, kot so potekale do sedaj. In vlada,
               če bi bila dovolj modra, če bi delovala koordinirano, če bi delovala sinhronizirano,
               če bi imela neko medresorsko usklajevanje bi najbrž pravočasno opazila, da je nastala
               neka luknja in da nekaterih stvari ni možno izvajati. Ta zakon se sprejema izključno
               zato, da Vlada popravlja svojo napako ali pa tudi koalicijo. In ne gre za odpravo ali
               izboljševanje nekaterih zadev, ki bi jih lahko imenovali protikrizni, ampak za
               popravo šlamparije. Kako je potekalo to delo je ministrica malo prej zelo natančno
               obrazložila. Na odboru za gospodarstvo vlade je še vse bilo tako kot je treba, celo
               prehodna določba, ki bi pomenila, da tega zakona niti sprejemati ne bi bilo treba,
               ker bi lahko te zadeve delali z uredbo naprej, pol leta, leto dni še lahko, odvisno
               koliko je bil ta rok tam zapisan. Vendar se je nekaj vmes zgodilo. Odbor za
               gospodarstvo je očitno sprejel neko materijo za vlado in nekdo do vlade ali na vladi
               je to spremenil. In se resno sprašujem kdo je tisti, ki naloge v tem postopku ni
               opravil. Kdo je tisti, da je v tistem kratkem času dveh dni med torkom in četrtkom,
               običajno so ob torkih delovna telesa vlade, v četrtek pa seja vlade, je spregledal,
               naredil napako, da se je to zgodilo? To je problem. In v bistvu bi morali tu
               razpravljati predvsem o odgovornosti Vlade ali predlagatelja zakona ne pa o tem ali
               je opozicija tista, ki bo neko stvar podprla ali ne. Opozicija v tem postopku ni
               naredila nobene napake, ni sodelovala pri pripravi zakona, ni ga sprejemala na vladi,
               tu smo samo zato, da opozorimo na tisto kar je vlada sama zapisala v svojem predlogu,
               obrazložitve nujnega postopka, samo to. In o tem kar nekateri napletate in govorite o
               ne vem čem, ta opozicija ne podpira, hudo blefirate, tega na tak način ni možno
               storiti. Nihče ni pogledal ne levo ne desno, vsak minister skrbi samo za svoj resor,
               tisto, ko predlaga na delovno telo pozabi, da se je sploh kaj zgodilo in gre z
               drugimi stvarmi naprej, ne spremlja, noben ne procesira teh zadev do konca niti na
               vladi ne. In tu so v glavnem vse te težave, ki izvirajo iz narave koalicije, načina
               dela koalicije, koordinacije koalicije, vodenja koalicije bodisi na vladi ali v
               Državnem zboru. Zgodba je čisto enaka. Vse razštelano in potem je najenostavnejše, da
               se tisti, ki govorite, ki branite vladni predlog, obrnete na našo stran, opozicijo in
               govorite o tem kaj mi vse ne storimo v teh postopkih. To ni korektno. Na te stvari je
               treba opozoriti.</p>
               <p>Druga stvar, kar se mi zdi problem, je to, da zakonodajalec, to je Državni zbor,
               mora vedeti, kaj sprejema in za koga sprejema. Tu se v tem javnem postopku v tej
               javni razpravi ne more opredeliti, da je ena stvar vmes pa tajna. Nemogoče. Tisti
               minister, ki pride s takšno obrazložitvijo v Državni zbor zato, da bo dobil javna
               sredstva za izvedbo neke zadeve, ne pozna zakonodaje, ne pozna predpisov. Kako more
               od poslancev Državnega zbora zahtevati, da bodo nekaj sprejeli za kar ve on in
               njegovi uradniki, ki so neki serviserji vlade, ministra, poslanci, ki pa to
               sprejemamo in odločamo o milijonih evrov, pa tega ne smemo vedeti. Vedo pa že vsi
               tisti okrog tam, po vseh medijih – tiskanih, pisanih, elektronskih in podobno. Zakaj
               je treba to skrivati poslancem? To, če skrivate poslancem, potem si jaz tega ne morem
               drugače razložiti, kot da je to poslovna skrivnost samo zato, ker gre za neke
               slovenske firme s Cipra ali Nizozemske. Ne more biti drugače to poslovna skrivnost.
               Predsednik Vlade potuje z delegacijami slovenskih gospodarstvenikov, tudi tu jih
               sprejema, govori se o vlaganjih v Adrio Airways, nekih tujih investitorjev in
               podobno. To ni nobena poslovna skrivnost, ali govorijo celo direktorji gospodarskih
               družb, pa gre za vlaganja v državno podjetje. Tu pa nekdo pride z neko rešitvijo,
               napiše celo koliko bo delovnih mest 971,0 se pravi da je specifikacija, tisti ki
               potrebujejo popolna in to pravi, da je tisti imenik, naslovnik je pa poslovna
               skrivnost. To, gospa ministrica, to ne gre. Pričakovati odločitve, da bomo mi tukaj
               podpirali poslovne skrivnosti in nič vedeli na kakšen način se to deli in komu, je
               potem to malo hecno.</p>
               <p>Mi smo zavezani varovanju poslovnih skrivnosti, če želite, da takšne stvari
               obravnavamo, ustrezno označite gradivo, bomo sejo zaprli in o tem opravili razpravo.
               Vsaj tako odgovorno, kot marsikje na kateremkoli ministrstvu. Zagotovo pa dvakrat
               bolj odgovorno. Ta zakon lahko označimo za zakon številka, za štiri gospodarske
               družbe Lex-4 ali Lex-971, kakorkoli želite. Se pravi, to je tipično namenski zakon
               pisan na kožo nekomu, štirim potrošnikom. In več denarja ni kot za štiri potrošnike,
               ker ste napisali zahteva 4 milijone in toliko evrov in da za ostale stvari bi bilo
               potrebnih še 10 milijonov evrov. to se pravi, da se ve točno kam se ta sredstva
               usmerjajo, za koga bodo šla, kako ti pogovori tečejo, ve pol ministrstva in cel kup
               novinarjev, ki niti niso raziskovalni, ampak so takšni, Državni zbor pa tega ne sme
               vedeti. In vi želite pozitivno odločitev in podporo projektom vlade. To, gospa
               ministrica, je neodgovorno od nas, da bi tak zakon podprli. Neodgovorno, ne glede na
               to, kaj vse smo z amandmajem predlagali. In od vas tudi neodgovorno, da to od nas
               zahtevate. To je neodgovorno od Vlade in neodgovorno od koalicije.</p>
               <p>Rad bi opozoril da smo se v relativno kratkem času na vašem ministrstvu srečali že
               drugič s pravno praznino. Mi smo na koncu poletja že morali sprejemati Zakon o
               rudarstvu, novelo zakona, kjer smo popravljali isto napako vlade, ki je vmes
               spreminjala zakon, nekaj odpravila, in potem ni bilo nobenega inšpekcijskega nadzora.
               To je zelo podobna zgodba, kot takrat, ko se je nekaj odpravilo pri Zakonu o
               kmetijskih zemljiščih in se je naredila neka luknja in takrat so se v neki
               predprejšnji vladi sprožili neki zemljiški postopki in tako naprej. Moram reči, da
               sem zaskrbljen ko spremljamo takšne rešitve, da sem zaskrbljen, ker popravljamo
               stvari, ki jih ni treba popravljati, da obravnavamo teme, ki jih ne bi bilo treba in
               da se potem na drugi strani tako Vlada kot koalicija še s tem hvalijo kako bomo
               pomagali komu. Nikomur, ker zamujamo in popravljamo zadeve.</p>
               <p>In moram reči, da je treba marsikaj narediti v tej koaliciji in tej vladi, da bomo
               prišli do pravih vsebinskih rešitev in ne nekih zadev za katerim se skrivate ali pa
               skrivate tiste svoje investitorje potencialne ali pa namišljene, katerim boste
               dodelili sredstva mimo javnih razpisov na osnovi dogovorov na štiri oči. To ni
               transparentna poraba javnih sredstev, če že tukaj ne moremo zvedeti.</p>
               <p>In še enkrat več se je pokazalo, da od neke vlade, ki ni sinhronizirana, ki ni
               organizirana, ki deluje po principu inercije in branja časopisnih članov in
               identifikacije problemov prek medijev ne moreš pričakovati nekih dobrih rešitev. Ne
               moreš. Ni sistema, ni koncepta, ni načina. In vse kar delamo, delamo z zamudo, s
               popravki, z odpravljanjem nekih zadev za nazaj in to vse rešujemo potem z nekimi
               nujnimi postopki, izrednimi sejami. Vlada in vladna koalicija sta sklicali v temu
               mandatu veliko izrednih sej, veliko, prekomerno, to lahko ugotovimo! Prekomerno kljub
               vsem inštrumentom, ki jih imate na razpolago, kljub vsemu ustroju, ki vas servisira
               ste prekomerno sklicevali razne seje. In da je mera polna po tem za to, da nekdo
               vtika nekaj v kolesje koalicije obtožujete tudi ali pa predvsem opozicijo, izključno
               opozicijo. Tudi v takšnih primerih, ko so kristalno čisti kot je ta. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.
                   Vidim še interes za razpravo. Kdor še želi razpravljati naj se prosim
                     prijavi. Besedo ima gospod Radovan Žerjav. 
               
           </p>
            </sp>
            <sp xml:id="SDZ5-Izredna-39-2011-02-09.sp140">

               <speaker>MAG. RADOVAN ŽERJAV:</speaker>

               <p>Hvala lepa gospod podpredsednik.</p>
               <p>Nedolgo tega smo bili priča eni možnosti tuje investicije v Mariboru, najbrž vam je
               bila poznana oziroma vsem dobro poznana investicija tujega podjetja, ki je želelo
               zaposliti, vsaj tako se je govorilo nekaj sto zaposlenih v Mariboru, izdelovalo bi
               neka specialna očala. In do nje ni prišlo zato, ker je prišlo do nekega arbitrarnega
               odločanja, o tem, ali je ta investicija pravšnja ali ta investicija ni pravšnja
               oziroma so pravi investitorji, niso pravi skratka po nekih pogojih. Tudi v tem
               zakonu, ki ga danes obravnavamo so neki pogoji, dvanajst milijonov evrov investicije,
               še neki drugi in da bo investicija bistveno prispevala k razvoju slovenskega
               gospodarstva. Torej govorimo o tujih investicijah, tuje investicije slovenskemu
               gospodarstvu najbrž ne bodo nič pomagale, slovenskemu gospodarstvu moramo pomagati mi
               sami. Ampak jaz menim, da pogojev ne rabimo, koga bomo pa omejevali? Naj pridejo, naj
               pridejo pa naj delajo, če želijo delati. Ampak po moji oceni tujih investicij ne bo
               tako dolgo dokler poslovno okolje v Sloveniji ne bo privlačno za tuje investicije.</p>
               <p>Ali pa če drugače hočete, ko bo poslovno okolje takšno, da slovenska podjetja ne
               bodo zapuščala Slovenije, takrat bo to poslovno okolje takšno, da bodo prihajali tudi
               tuji investitorji. In sam osebno sem precej skeptičen do teh tujih investicij, vsaj
               na našem koncu jih je bilo v zadnjem času dve, tri, takšne odmevne. Postavili so res
               takšne, bom rekel, marmorne hale, zelo lepe, na daleč bleščeče. Vanj so zaposlili
               ljudi, ki pa imajo minimalne plače ali pa nekaj malo več nad minimalno. Ali je to
               interes Republike Slovenije? Torej, tisti tuji investitorji, ki v tem trenutku
               prihajajo v Slovenijo, prihajajo za to, da koristijo ceneno delovno silo. Vprašanje,
               ki se postavlja je, kakšna je dejansko dodana vrednost teh tujih investicij v
               Sloveniji? Ali je to resnično kdo izmeril? Ali je kdo izmeril kakšen je doprinos teh
               sredstev, s katerimi država spodbuja tuje investicije, bom rekel, k gospodarski rasti
               slovenskega gospodarstva? Ali ne bi bilo morda bolje, če nimamo tega podatka,
               vendarle ta sredstva namenjati slovenskemu gospodarstvu in svojim podjetjem. Tista,
               ki imajo tu razvojna jedra, ki zaposlujejo raziskovalce, mimogrede ta tuja podjetja,
               o katerih sem jaz govoril, so zaposlili samo ljudi s srednješolsko izobrazbo, pa še
               to ne. Kje pa so naši inženirji? Kje so naši ekonomisti, univerzitetno izobraženi
               ljudje, mladi ljudje? Kam bomo pa te zaposlovali?</p>
               <p>In še ena primerjava. Denimo Lek. Zanimivo bi bilo narediti primerjavo Leka in Krke.
               Koliko investicij je od časa, ko je Lek v tuji lasti storil v Sloveniji in koliko je
               primerjalno v tem času storila investicij Krka v Republiki Sloveniji. Ti podatki bi
               bili zelo zanimivi.</p>
               <p>Po moji oceni se moramo v prvi vrsti lotiti svojih lastnih podjetij, in se z njimi
               ukvarjati. Sedaj smo mi ustanovili neko agencijo, če govorim samo o tistih, ki so v
               državni lasti, pretežni državni lasti, in s tem se ukvarjajo tam nekje v neki
               agenciji, neka direktorica. Na ministrstvu: mi nič ne vemo. Ukvarjajo se predvsem s
               kadrovskimi zadevami. Ne samo to, kdo bo sedel na vrhu podjetja, ampak tudi od kod bo
               prišel tisti obratovodja, pa vodja kakovosti in tako naprej, namesto, da bi se
               ukvarjali s samimi podjetji. Veliko bolj bi se morali ukvarjati s tem, kot pa
               preprosto reči: "ja, če podjetje pač ne gre, pa naj gre v stečaj." Ja, zelo lahko je
               to reči in podjetje poslati v stečaj. Postaviti novo podjetje, spoštovani, pa je
               veliko, veliko, veliko težje. In prav bi bilo, da bi temu slovenskemu gospodarstvu,
               ki je danes v težavah se malo bolj posvetili. Malo bolj prisluhnili kaj potrebujejo.
               Na vrhu gospodarstva, ne dolgo tega, je bilo marsikaj povedano. Treba je samo
               prisluhniti in tiste želje slovenskega gospodarstva udejanjiti. Ni treba odkrivati
               tople vode. Po moji oceni tujim investicijam, pač, dovoliti, da delajo brez
               kakršnihkoli pogojev. Jaz ne vidim nobenih razlogov, da postavljamo kakšne pogoje.
               Veliko bolje se je treba skoncentrirati na domača podjetja, spoštovana ministrica.
               Domačim je treba pomagati. Ta bodo ustvarjala nova delovna mesta. Tista delovna mesta
               o katerih se govori, da so delovna mesta z veliko dodano vrednostjo, ta delovna
               mesta, ki prihajajo iz tujine, to niso delovna mesta z visoko dodano vrednostjo. Jaz
               ga še nisem videl. Povejte mi enega. Eno tujo investicijo, ki je zaposlila 30, 40
               diplomiranih inženirjev, ali pa 10, ki je zaposlila 10 doktorjev znanosti, ki ima
               takšen razvojni oddelek, da se ga izplača pogledati v Sloveniji. Takšno investicijo
               bi jaz rad videl, tujo investicijo. Imamo pa po drugi strani veliko slovenskih
               podjetij, ki to imajo. In bi bilo dobro, da se jim malo bolj posvetimo, da
               prisluhnemo. Ne nazadnje, da tudi več doktorjev znanosti iz vladnih inštitutov in
               tako naprej, kjer jih je vse preveč spravimo v slovensko gospodarstvo. To bi morale
               biti naše prioritete. Ne da tam raziskujejo v teh inštitutih veliko znanost, od
               katere slovensko gospodarstvo res nič nima, namesto da bi jih prezaposlili v
               slovensko gospodarstvo, v podjetja, ki imajo raziskovalne enote, ki imajo
               raziskovalna jedra, ki potrebujejo to znanje. Tako da še enkrat, gospa ministrica,
               več pozornosti posvetite domačim podjetjem. Hvala.</p>
            </sp>
            <sp xml:id="SDZ5-Izredna-39-2011-02-09.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jakob Presečnik.</p>
            </sp>
            <sp xml:id="SDZ5-Izredna-39-2011-02-09.sp142">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovana gospa ministrica s sodelavcem,
               spoštovani kolegice in kolegi!</p>
               <p>Sicer nisem član Odbora za gospodarstvo, ampak sem takoj pozitivno sprejel ta zakon.
               Čeprav po današnji diskusiji se mi zdi, da je spet prišlo do nekoordiniranega dela na
               relaciji posamezna ministrstva, Vlada, Državni zbor oziroma koalicija, že pri Zakonu
               o javnih financah. Ko takole poslušam, se mi zdi, da bi bilo zelo dobro, da bi tisti
               del uredbe oziroma tisti del Zakona o javnih financah, ki je govoril o veljavnosti
               uredbe, da bi še nekaj časa ostal, ker zagotovo je treba zagotoviti bistveno več
               manevrskega prostora. Jaz sem za to, da se Vladi oziroma ministrstvu da več
               manevrskega prostora, da lažje oceni, katera investicija je tista prava, ki bo
               prinesla nekaj pozitivnega slovenskemu gospodarstvu. Poznam kar nekaj firm, tudi
               prihajam iz okolja, kjer je ena takih močnih firm, ki zaposlujejo veliko število
               strokovnjakov, ki imajo zelo dober razvojni tim, ki bi zaposlil še več strokovnjakov,
               pa jih žal včasih tudi na slovenskem trgu ne dobi, pa ne bom o konkretni firmi
               govoril. Tako da so izkušnje v Sloveniji tako z domačimi kot s tujimi firmami
               različne.</p>
               <p>Torej, ker govorimo o amandmaju, se mi zdi, da bi bilo treba amandma, ki so ga
               predlagali kolegi, zaradi več manevrskega prostora sprejeti, če že zadevo obravnavamo
               z zakonom in če omejujemo z nekimi merljivimi podatki in tako dalje. Tako da se mi
               zdi, da bi Državni zbor veliko naredil, če bi ta amandma sprejel in bi verjetno
               marsikateri dejavnosti, marsikateremu investitorju odprl vrata v Sloveniji v
               prihodnjem obdobju. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosila ministrica, gospa Darja Radić. Izvolite.</p>
            </sp>
            <sp xml:id="SDZ5-Izredna-39-2011-02-09.sp144">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Gospodu Žerjavu bi odgovorila. Posebej sem preverila, 46 visoko izobraženih kemikov
               je zaposlilo podjetje Julon, Aquafil, investicije z italijanskim podjetjem, visoko
               tehnološka investicija. Gre za novo tehnologijo, ki se bo prvič v Sloveniji
               uporabila, in 46 visoko izobraženih kemikov bo zaposlenih s to tujo neposredno
               investicijo. In se strinjam z vami, tudi celotna politika Vlade na področju
               spodbujanja podjetništva in konkurenčnosti je usmerjena v spodbujanje ne tistih
               investicij, ki bodo odpirala delovna mesta, ki jih lahko plačajo samo z minimalno
               plačo. Tudi mi želimo sredstva, ta dragocena sredstva, ki jih imamo za spodbude,
               usmeriti v taka podjetja, ki bodo ustvarjala kakovostna delovna mesta. Se pravi, bodo
               lahko tudi plačali več kot samo minimalne plače. To je naš cilj. Glede investicije,
               ki ste jo omenili, se zahvaljujem, da niste omenili imena, ker tudi to, žal, so
               stvari, o katerih ne moremo takole govoriti, lahko pa – se opravičujem, ker se očitno
               nisem proceduralno tega lotila, lahko bi pa zaprli sejo. Zame ni problema sporočiti
               vam ali povedati, katere investicije so, vendar pred javnostjo ne želim tega
               narediti, zaradi tega, ker se verjetno sami prijavitelji ne bi strinjali s tem,
               dokler postopek ni zaključen. Toda to hočem reči, ravno tista investicija iz
               Maribora, ki je bila tudi medijsko že zelo izpostavljena, je bila taka, sami ste
               rekli, prvič, ko so prišli k nam, je bilo tisoč delovnih mest, potem jih je bilo
               vedno manj, omenili ste, nekaj sto. Na koncu se je izkazalo 100, ampak študentov, ne
               delovnih mest, takih pravih. Izkazalo se je tisto, kar je bilo danes večkrat
               omenjeno, da lastniki so oziroma tuji investitorji so ciprska podjetja. In potem mi
               povejte, kako naj se odločam za tako investicijo. Ali pa, kako naj predlagam Vladi
               sprejetje take investicije? Ali je to res v redu? In to vam želim povedati, s temi
               inštrumenti pa morate razumeti, da tudi na Ministrstvu poskušamo, tudi take primere
               izločiti, pravočasno izločiti, preden imamo probleme mi, pa še kdo drug, zaradi
               tovrstnih investicij. Kar se pa teh investicij tiče, ki so zdaj trenutno v obravnavi
               na ministrstvu - to pa lahko zagotovim, da ni nobeno ciprsko podjetje zadaj. Pa ne
               vem, mislim, smo tudi, kar se ciprskih podjetij tiče, moram reči, da smo včasih tudi,
               kako se temu reče, nefer, ker ni rečeno, da so vsa podjetja, ki so ustanovljena na
               Cipru, pa že po defaultu nepoštena ali pa imajo kakšne nepoštene namene. Tako, da
               včasih preveč zlorabljamo to ime ciprskih podjetij za nekaj, kar ima oznako slabo
               spredaj.</p>
               <p>Kar se tega tiče še enkrat želim poudariti, ne vem, zakaj ne želite razumeti, pa
               zadnjič to poudarjam, ta zakon ni pisan za te investicije, ki so trenutno v
               proceduri. Ta zakon je napisan kot procedura, ki bo veljala za te in seveda tudi za
               vse naslednje tuje neposredne investicije, ki bodo prišle v Slovenijo in za katere
               upam, da jih bo čim več. Lepo prosim, vzemite to tako in razumite to tako in te štiri
               investicije lahko, če je to dovoljeno, pa upam, da ne bom spet kakšno proceduralno
               napako naredila, lahko pošljem pod eno stopnjo zaupnosti vam v pregled, katere
               investicije oziroma katere vloge trenutno obravnavamo na ministrstvu. Nič ne
               skrivamo. Vse investicije so tudi postopki, v katerih smo jih obravnavali, zapisniki
               komisije so priloženi in boste lahko videli, za kakšne investicije gre. Dejstvo pa
               je, da v javnosti pa jih žal ne moremo omenjati, preden bodo potrjeni, bo o njih
               odločeno. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Janko Veber ima besedo.</p>
            </sp>
            <sp xml:id="SDZ5-Izredna-39-2011-02-09.sp146">

               <speaker>JANKO VEBER:</speaker>

               <p>Hvala za besedo.</p>
               <p>Še vedno je moje mnenje, da si opozicija mora prizadevati predvsem za to, da vlada
               dela čim bolj transparentno in da seveda tudi nadzor nad tem parlament lahko vrši v
               skladu s svojimi pristojnostmi. To, kar pravite, da je ta zakon šlamastika zato, ker
               je Zakon o javnih financah določil, da je treba oziroma, da je mogoče skleniti
               neposredno pogodbo za tujo investicijo samo, če je zato sprejet poseben zakon se mi
               zdi izjemno potrebna in korektna rešitev. Sam osebno podpiram to rešitev v Zakonu o
               javnih financah. Zdaj, v zdajšnji zakonodaji velja, da lahko ministrica sama predlaga
               Vladi, s kom se bo sklenila pogodba. Niti ni nekih posebnih pogojev. Je sicer uredba
               sklenjena, objavljena, ampak tudi uredba je vladni dokument. To je izjemno visoko
               pooblastilo, da lahko z nekom skleneš neposredno pogodbo. In Zakon o javnih financah
               je zelo korektno napisan in zahteva, da se v teh primerih pripravi poseben zakon,
               zato je ta zakon danes v Državnem zboru in prav je, da ga sprejmemo čim prej.</p>
               <p>Tudi glede ostalih zadev ali naj pišejo tukaj imena podjetij ali ne v zakonu, zelo
               nenavadno je, da bi pisali imena podjetij v zakon. Mislim, da bi danes recimo pri tej
               razpravi prišlo vsaj 15, 20 predlogov iz najrazličnejših vrst. Jaz si želim to
               podjetje v tem zakonu, on bi si želel tretje. Oprostite tega zakona čez parlament, če
               pišemo imena, zagotovo ne spravimo skozi. Tako, da v zakon pač ni primerno, da se
               pišejo imena podjetij in tako, kot je ministrica povedala velja za vse tuje
               investitorje, ki bodo imeli interes, bodo na podlagi tega zakona lahko prišli do
               tistega trenutka, da tudi revizirajo svojo investicijo v Sloveniji. Hvala.</p>
            </sp>
            <sp xml:id="SDZ5-Izredna-39-2011-02-09.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati k amandmaju in 2. členu? Še želite, izvolite, prijavite se
               k razpravi.</p>
               <p>Besedo ima gospod Ivan Grill.</p>
            </sp>
            <sp xml:id="SDZ5-Izredna-39-2011-02-09.sp148">

               <speaker>IVAN GRILL:</speaker>

               <p>Hvala lepa.</p>
               <p>Spoštovana, gospa ministrica. Če bi bil ta zakon tako kot vi tukaj zatrjujete
               resnično prepričljiv, lahko rečem, celo iskren in pa v korist tistim investitorjem iz
               tujine, ki bi tukaj želeli v Sloveniji resnično pripeljati neki know-how novo
               tehnologijo, ki bi imelo za posledico to, kar nam je vse skupaj cilj, tak zakon naj
               bi bil napisan na ta način kot je. Predvsem pa sem prepričan, da bi morali tukaj te
               pogoje postaviti na način, ki bi bili ne samo transparentni, ampak predvsem bi
               spodbujali različna podjetja predvsem iz tujine. Ampak, jaz sem mnenja predvsem ta,
               razprava me je tukaj spodbudila ali dala v razmislek, ker sam nisem član tega odbora,
               nisem te razprave zjutraj spremljal, da je to v bistvu sedaj že dogovorjeno, komu bo
               s tem zakonom možno seveda tudi ustreči, tudi s pomočjo komisije in tisto, kar seveda
               tukaj tudi sledi.</p>
               <p>Kakorkoli sedaj zmajate z glavo, jaz mislim da, verjetno je res, da vi nimate sedaj
               uradno tistih vlog za te investicijske subvencije, ampak da so v ozadju pa bili neki
               razgovori, dogovori ali pa celo zaobljube, da se je ta zakon seveda tudi tako
               pripravil. Kajti, nerazumljivo je tudi meni, zakaj zaostriti pogoj. Kajti tukaj so
               pogoji, v bistvu, tako enemu, drugemu kriteriju se pač vrstijo, da je na koncu
               verjetno tisti zbor, ki bodo lahko skozi to sito šli skozi bistveno manjši ali pa
               seveda tudi zoženo.</p>
               <p>Tudi sam, sem tega mnenja, ko je bilo danes v razpravi večkrat omenjeno, težko je
               pričakovati, če je klima v Sloveniji že za naše podjetnike tako slaba, da tisti
               najuspešnejši razmišljajo pa ne samo razmišljajo, dejansko se odločajo, da svojo
               proizvodnjo širijo ali pa selijo navzven, kako pa, samo na podlagi sedaj nekega
               takega zakona pričakovati, da bodo pa drugi podjetniki prišli k nam. Tudi tukaj je
               neka nelogičnost.</p>
               <p>Predvsem pa, poglejte, jaz bi tudi verjel, če bi vsako sejo Državnega zbora, redno
               sejo imam v mislih, predvsem z vašega resorja imeli dva ali tri zakone, interventne
               zakone bi lahko tudi razumeli, da bi bili, ki bi predvsem sledili potrebam ali
               zahtevam našega gospodarstva. Sprašujem vas ob tem, koliko tistih zahtev, ki so,
               mislim da tudi na vas naslovili predvsem mali podjetniki oziroma Obrtna zbornica
               Slovenije, ki dejansko so vam napisali, pa ne samo vam, tudi drugim resorjem, kaj
               pričakujejo, kaj želijo, da se bo v Sloveniji spremenilo, da bodo lahko oni zaživeli.
               Skupaj bi bilo treba te zadeve nekako vlagati v proceduro pa, da se to seveda
               sprejme. Potem bi človek imel bolj občutek, da si res ministrstvo, vlada prizadevata,
               da bi sledili temu. Ampak poglejte, samo ta zakon pa zagotovo ta občutek ne daje in
               jaz tudi na podlagi obrazložitve matičnega delovnega telesa, pripomb
               Zakonodajno-pravne službe pa tudi vaša obrazložitev, zakaj ne podpirate amandmajev
               Slovenske demokratske stranke nimam vtisa, da je to res namen dobiti, pritegniti
               tiste investitorje, ki bodo v Sloveniji res nekaj lahko doprinesli, ne samo v številu
               delovnih mest, ampak tudi z nekimi novimi tehnologijami in nenazadnje z davkom, ki bi
               ga seveda tukaj tudi plačali, ne pa, da bomo investirali ali pa subvencionirali taka
               podjetja, ki bodo seveda z računovodskimi takimi ali drugačnimi triki davek v bistvu
               ves prikazali oziroma poslovni izid prikazali tako, da davka ne bo.</p>
               <p>Tako da, jaz upam, da bo podpora našim amandmajem, da se vsaj na ta način ta zakon
               nekoliko bolj odpre. Bi bilo pa seveda bistveno bolj zanimivo, da bi mogoče ta zakon
               celo padel pa, da se ga še enkrat obravnava pa, da bi tam, kot ste rekli, brez
               zadržkov lahko razkrili, za katere investitorje dejansko se lahko tudi pogovarjamo za
               naprej. Tako, da jaz bom te amandmaje podprl. Hvala lepa.</p>
            </sp>
            <sp xml:id="SDZ5-Izredna-39-2011-02-09.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa ministrica Darja Radić, izvolite.</p>
            </sp>
            <sp xml:id="SDZ5-Izredna-39-2011-02-09.sp150">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Jaz samo na tiste zahteve za, moram reči, da niti ena zahteva ni v pristojnosti
               Ministrstva za gospodarstvo. Smo pa kot resorno ministrstvo poskrbeli za
               koordinacijo, za usklajevanje z drugimi ministri, ki imajo pristojnosti, za te ukrepe
               in mislim, da smo pripravili tudi zelo konstruktivne odgovore z Obrtno zbornico.
               Jasno, da 100 % ne bodo izpolnjeni, še nobeni niso bile do zdaj, ampak kar en lep del
               zahtev pa je v bistvu upoštevanih.</p>
               <p>Kar se pa tega zakona pa še enkrat poudarjam, gre samo za prenos pravne podlage, na
               podlagi katerih smo zdaj že obravnavali; iz uredbe v zakon, zato ker je tako določil
               novi Zakon o javnih financah. Samo v tem je pravzaprav razlika in te vloge, ki so
               danes na ministrstvu so bile obravnavane po uredbi, nismo se nekaj naprej menili brez
               podlage in šele potem delali podlago. Prišle so na ministrstvo in bile obravnavane po
               tej uredbi, vmes se je spremenil Zakon o javnih financah, ki je rekel, da je uredba
               premalo, da moramo merila prenesti v zakon in s tem zakonom to delamo. Upam, da je to
               pojasnilo dosti jasno. Hvala.</p>
            </sp>
            <sp xml:id="SDZ5-Izredna-39-2011-02-09.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Anton Kampuš.</p>
            </sp>
            <sp xml:id="SDZ5-Izredna-39-2011-02-09.sp152">

               <speaker>ANTON KAMPUŠ:</speaker>

               <p>Spoštovani predsednik, ministrica, kolegice in kolegi! Hvala lepa za besedo
               predsednik.</p>
               <p>Danes sem zelo strpno in pa počasi s preudarkom poslušal razprave in seveda, če sem
               slišal mojega kolega, ki je rekel takole, da se je stavil na račun tega in tega in na
               račun tega na veliko razpravljal, potem je res čuden ta parlament, če razpravljam na
               račun nekih stav in seveda praksa, ki je v Sloveniji v tem trenutku tudi izhaja iz
               tega parlamenta, mi ni prijetna. Če želimo neko poslovno okolje z nekim dodatnim
               zakonom izboljšati, torej si ne želimo. Ne, obratno. Še poslabšali bi pogoje. Želimo
               še poslabšati pogoje? Torej to ni normalno in ni sprejemljivo. Jaz si samo želim, da
               bi seveda zagotovili prijaznejšo poslovno okolje za vse naše domače investitorje,
               naše domače firme, kakor tudi za tuje investitorje, saj se nas tuji investitorji kar
               izogibajo. Na račun tega je treba sprejeti ta zakon in ne vem ali je zdaj nekomu ali
               pa nekomu eno delovno mesto nič ne pomeni? V redu. Ali 10 delovnih mest nič ne
               pomeni? Tudi v redu. Ali več kot 100 delovnih mest nekomu nič ne pomeni? To me pa
               čudi. Verjetno nekateri ne vedo kaj sploh pomeni imeti to delovno mesto. Imeti
               delovno mesto, si zagotavljajo svojo eksistenco in iz tega se preživljati in tako
               naprej.</p>
               <p>Smešno je govoriti včasih o tem, da tuje investicije ne bodo izboljšale gospodarske
               slike v Sloveniji. Jaz pravim tako. Seveda bodo, tudi, tudi in tudi. Vse investicije
               so v Slovenji dobrodošle iz več vidikov. Prvi vidik je seveda za mene novo delovno
               mesto, drugo pa seveda vse investicije so dobrodošle še posebej v času, torej
               sedanjem, v času krize, ki seveda spodbudijo tudi druga delovna mesta. Verjetno so
               firme, ki jih je treba zgraditi, če nekdo pride na novo v Slovenijo, tudi za sabo
               potegnejo nekaj novih delovnih mest.</p>
               <p>Zdaj pa seveda je jasno, da dobivamo nov zakon. Prej je bila uredba, tako kot
               ministrica pravi. S tem dajemo posebno pooblastilo Vladi Republike Slovenije oziroma
               Ministrstvu za gospodarstvo in v tem trenutku v Sloveniji poznamo dva postopka. Prvi
               postopek je čisto običajen. Torej je javni razpis, kateri je tudi sedaj odprt in se
               na njega lahko prijavijo tuji investitorji po normalnem postopku in seveda poseben
               oziroma za izredne razmere. To pa pomeni neposredno potrditev investicij, tako kot je
               ministrica rekla, torej gre za posebne odločitve, za hitre odločitve, ko je treba
               nekaj na hitro, torej ko pride nek investitor in ima vse pripravljeno za investicijo
               in je treba na hitro odločiti ali je ta investicija tudi izredno pomembna za
               Slovenijo iz več vidikov. Za mene je pozitivno to, da iz tega konteksta dobivamo nova
               delovna mesta in da k tem novim delovnim mestom spada tudi support, torej, če pride
               neka nova firma in investira v Sloveniji, potem k temu gre tudi support, ki pomeni
               veliko število podkooperantov, ki po navadi sodelujejo regijsko ali z bližnjimi in v
               smislu različnih uslug, če drugega ne, vsaj prometne distribucije ter drugo
               sodelovanje različnih podkooperantov po potrebi. Treba je omeniti tudi to, da iz tega
               izhaja plačilo dajatev za delavce, da iz tega izhajajo vse druge davčne obveznosti,
               da iz tega izhajajo tudi druge bančne transakcije in takšen zakon je za Slovenijo
               potreben. Ker je bilo veliko razprav tudi o nekaterih, torej tudi nekatere firme so
               že bile omenjene, na primer kot Renault. Renault je v Sloveniji posebna zgodba, in
               sicer pozitivna zgodba. Pozitivna zgodba v tem smislu, da je treba tudi vsa delovna
               mesta, ki v tem trenutku so, ohranjati. Tudi to je pozitivna vrednota, ohranjanje
               delovnih mest v Sloveniji. Pri Renaultu je verjetno treba reči, da je tudi to na nek
               način pomoč, da ne bi prišlo do tega kot nekateri načrtujejo v Sloveniji, to je
               selitev nekaterih firm drugam, kjer je ugodnejša ali cenejša delovna sila. Tudi to je
               treba upoštevati in tudi to je res, zaradi tega je tudi Renault treba naprej
               podpirati. In še posebej, če pogledamo ali če malo prelistate naše eminentne časopise
               vidite kooperacija Daimlerja in Renaulta, torej to je pozitivni trend, ki nam prinaša
               nadaljevanje te zgodbe v Renaultu in verjetno tudi izboljšanje in tudi nova delovna
               mesta. Tako, da bi si upal reči, da je ta zakon že takšen, da ga je treba podpreti in
               je kar primeren za to okolje.</p>
            </sp>
            <sp xml:id="SDZ5-Izredna-39-2011-02-09.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi poleg gospoda Tanka še kdo besedo? Ne.</p>
               <p>Gospod Jože Tanko, izvolite.</p>
            </sp>
            <sp xml:id="SDZ5-Izredna-39-2011-02-09.sp154">

               <speaker>JOŽE TANKO:</speaker>

               <p>Hvala lepa za besedo.</p>
               <p>No, na osnovi teh dveh zadnjih razprav koalicijskih poslancev, pa smo lahko kar malo
               razočarani. Vlada je zapisala v svojo obrazložitev, da je treba zakon sprejeti zato,
               ker da se odpravlja praznina, ki je nastala s sprejetjem nekega drugega zakona. To je
               ključen problem. In ta zakon je ne v celoti nadomestilo za uredbo, ki do sedaj
               omogoča to isto, kar se je delalo na tem področju. Ta zakon ne predstavlja nobene
               dodane vrednosti v primerjavi z uredbo, nobene. Postopki bodo tekli ravno tako
               skrivnostno kot so po uredbi. Državni zbor ne bo vedel nič o teh pomembnih naložbah
               ali sofinanciranih tujih investicij v Sloveniji, ni vedel po uredbi, ne bo vedel po
               zakonu. Nič. In tu mislim, da je problem. Če sprejemamo neke proračunske vire za neke
               namenske investicije in od nas želite odločitev, potem bi bilo odgovorno od Vlade, da
               pove za koga to gre, ker to je namenski zakon. Gre za tuje investicije, gre za, bom
               bolj natančen, štiri tuje investicije, tako je zapisano, in gre za predvidoma 971
               delovnih mest. Tako piše v obrazložitvi vladnega predloga, torej vemo vse, ne vemo
               samo imen. In to je nekorektno, da se poslancem Državnega zbora, ki morajo odobriti
               proračunski vir za neke tuje naložbe to skriva. Prej sem rekel, da je možno, da gre
               lahko tudi za slovenska podjetja iz Cipra ali Nizozemske, tudi tehnološka podjetja
               lahko iz Nizozemske v slovenski lasti. Lahko gre, ampak to ni najbrž poslovna
               skrivnost. Ta podjetja so tam, po več jih je na istem naslovu in tako naprej. In me
               zanima ali gre v teh konkretnih primerih za neka dejansko nova podjetja ali gre za
               prevzeme obstoječih podjetij z nekaj obljubami o povečanju zaposlenih? To je tudi eno
               takšno temeljno vprašanje, ki bi ga bilo treba razrešiti. Vendar, dokler ne vemo na
               koga se to nanaša, je to tudi problem.</p>
               <p>Druga stvar kar pa je pa je filozofija. V času ko nam izredno rastejo nezaposleni,
               to se pravi, ko je prišlo do bistvenega povečanja na Uradu za zaposlovanje, to se
               pravi zdaj smo nekje na 115 tisoč brezposelnih, Vlada zaostruje pogoje za pridobitev
               državne pomoči za tuje investicije. To se pravi v času največje krize, ko bi rabili
               najbolj odpreti zadeve, da bi do teh tujih investicij prišlo, jih Vlada stiska,
               poslabšuje. In tisti, ki niste prebrali zakona, poglejte uredbo, poglejte zakon in
               poglejte naš amandma. To, kar predlaga Vlada je logično v primerih, ko bi rad zaprl,
               ko se otepaš tujih investicij, to je takrat, ko jih imaš že preveč, da zaostruješ
               pogoje. V primerih, ko pa ti rapidno rastejo nezaposleni na Zavodu za zaposlovanje,
               pa moraš zadevo v nasprotno smer odpreti, da boš dobil interesentov isto ali bistveno
               več kot jih je zdaj. To bi bila prava pot in v to smer gre naš amandma. In v tem
               konkretnem primeru pomeni vladni zakon bistveno poslabšanje tistih pogojev, ki so
               bili zapisani v uredbi, bistveno poslabšanje. In kar je najhujše, nelogično, povsem v
               nasprotno smer gre to. Takrat, ko največ potrebuješ investicij moraš zadevo najbolj
               odpreti, takrat ko si nasitil zadeve, ko pravzaprav nimaš več zaposlenih ali tako
               naprej, pa lahko nekoliko stiskaš pogoje za pridobivanje teh sredstev. In tu je point
               tega našega amandmaja. In me čudijo razprave vseh tistih poslancev v koaliciji, ki
               naj bi, ki imate toliko pohvalnih besed o rešitvi, ki zadeve poslabšuje. To vam lahko
               ministrica zdaj pove v dveh stavkih, da je to res. Uredba je bila blažja rešitev,
               zakon prinaša ostrejše pogoje in naš amandma te pogoje blaži. Drži? Jih blaži,
               sprošča in ne razumem vseh tistih, vas, ki se tako borite za nova delovna mesta, da
               govorite prav nasprotno, v nasprotno smer. Nemogoče je pričakovati v Ljubljani nove
               investicije, kaj šele v nekih perifernih območjih, kot so prekoobmejne zadeve, tam
               kjer še ceste ni primerne za kakšno tujo naložbo. In tu je treba ostro ugovarjati tem
               vašim ugotovitvam, ki jih imate v razpravah. Ravno nasprotno gredo naši amandmaji,
               ravno v nasprotni smeri. In če želimo karkoli konkretnega storiti na tem področju, če
               želimo zadeve sprostiti, potem je treba naš amandma sprejeti. Ni druge rešitve, če pa
               želite zadeve zapreti in delati tako selekcijo, kot se dogaja v vladnih službah, ko
               pridejo samo izbranci do pomembnih sredstev, proračunskih, do pomembnih
               sofinanciranj, bodisi na tehnološkem razvoju, tam še posebej, ker so pač nekatere
               zadeve tja prenesene že s spremembo zakona v tem mandatu, potem je to problem in jaz
               predlagam, da amandma podprete, da če je treba za tretjo obravnavo še kaj spremenite
               in izboljšate in da se potem dejansko zasleduje tiste cilje, ki jih želite, se pravi
               tuje naložbe, zaposlovanje visoko izobraženih kadrov, nove firme in tako naprej. To
               je edini način. Če pa boste to stiskali, zaostrovali, dvigovali pogoje v teh časih to
               najbrž ni primeren korak.</p>
               <p>Najbrž ni! Ima okolica, tako kot v mnogih drugih primerih Hrvaška, Madžarska in
               ostale države bistveno boljše pogoje, bistveno bolj odprte zadeve in zato tudi tja
               tečejo investicije. Mi pa rešujemo samo tisto, kar je škartirano na teh trgih. Hvala
               lepa.</p>
            </sp>
            <sp xml:id="SDZ5-Izredna-39-2011-02-09.sp155">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Javil se je še gospod Lojze Posedel. Še kdo? Pravite kasneje.</p>
               <p>Gospod Lojze Posedel, izvolite.</p>
            </sp>
            <sp xml:id="SDZ5-Izredna-39-2011-02-09.sp156">

               <speaker>ALOJZ (LOJZE) POSEDEL:</speaker>

               <p>Hvala lepa za besedo gospod podpredsednik.</p>
               <p>Malce v šali, čeprav tudi zelo zares na Odboru za gospodarstvo smo danes slišali
               napoved kako dolga bo razprava in kako se bo prikazalo tudi to, zelo dobro potezo
               Vlade kot tisto, ki je slaba, ki bi lahko bila boljša ampak glede na to, da kolega
               Vizjaka ni, smo malo le računali, da temu ne bo tako pa vidimo da so tudi drugi
               strokovnjaki, pod narekovaji, ki želijo pokazati tako enostavno, tako logično, tako
               tudi zakonsko nujno potrebno potezo kot je ta sprememba zakona. Bilo je vsaj šestkrat
               povedano, vse poslanske skupine so povedale, da to podpirajo ali pa podpiramo zato,
               ker je resnično pravna praznina, ki je nastala z novim Zakonom o javnih financah in
               da je zato, da lahko pride do vlaganj treba to sprejeti. In brez tega, brez spremembe
               zakona ni res to kar je bilo malo prej rečeno, da uredba velja in bi lahko delali že
               tako kot je do zdaj tudi naprej. Ne, izrecno je treba sprejeti ta zakon zato, da se
               nadomesti uredba s tem zakonom, s temi spremembami. Zato je bilo tudi na Odboru za
               gospodarstvo nekajkrat povedano, da ne gre za poslabševanje pogojev ampak, da gredo
               ti kriteriji, ki morajo biti izpolnjeni zato, da bodo omejena sredstva, ki so na
               razpolago za ta neposredna vlaganja toliko bolj kvalitetno vložena zato, da bodo
               učinki za naše gospodarstvo, za Slovenijo, toliko boljši. Zato me res čudi, da se
               zadevo, ki bo dobra za podjetja želi prikazati kot neko slabo dejanje in da bi bilo
               lahko še boljše. Enako kot postopek samega izbiranja, ki je ničkolikokrat bil
               prikazan, da so kriteriji v uredbi zapisani, da ima komisija predpisan postopek
               izbire in da se to ne dela za izbrane investitorje, najmanj pa to, da bi se o vseh
               neposrednih dogovorih, ki se odvijajo in ki so logični razpravljali pred tem v
               parlamentu ali da bi se na odboru, tako, kot je bilo skoraj zahtevano, zasliševalo
               ministrico za gospodarstvo, kateri so tisti projekti in tisti investitorji s katerimi
               se to pripravlja.</p>
               <p>Tako da, jaz sem prepričan, da so tako pogoji, ki so zapisani, tako kriteriji kot
               sama sprememba dobri za gospodarstvo in da je treba to sprejeti v takšni predlagani
               obliki. Hvala.</p>
            </sp>
            <sp xml:id="SDZ5-Izredna-39-2011-02-09.sp157">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi poleg gospoda Krivica še kdo razpravljati?</p>
               <p>Gospod Danijel Krivec, izvolite.</p>
            </sp>
            <sp xml:id="SDZ5-Izredna-39-2011-02-09.sp158">

               <speaker>DANIJEL KRIVEC:</speaker>

               <p>Hvala še enkrat za besedo.</p>
               <p>Predhodnik me je spodbudil, da moram nekaj še vseeno dodati. Tudi jaz sem bil na
               odboru dopoldne in odbor je bil omejen na dveurno razpravo zaradi nadaljevanja drugih
               sej in tudi na odboru smo ugotovili, da se v temu členu zadeva spreminja v primerjavi
               z dosedanjo uredbo in je bilo tudi najavljeno da bomo predlagali amandma in tudi
               načeloma je bil odbor naklonjen temu da se pogleda ali je ta rešitev boljša ali
               slabša od obstoječe, ki velja sedaj v uredbi. In nobeden od nas razpravljavcev ni
               rekel, da nasprotuje temu zakonu, nobeden od nas ni razpravljal, da je zakon
               neprimeren ali da ga ne podpiramo, vendar smo opozarjali na to, da ni primerno, da v
               tem trenutku pogoje poslabšujemo. Samo o tem govorimo in verjamem, da ste korektno
               pregledali amandma, ki je predlagan. Ne ruši nobenega zakona, samo vrača v tem členu
               pogoje, ki so veljali v dosedanji uredbi, ki so veljali zadnjih mogoče par let in na
               osnovi katerih so tudi dosedanje prijave, te štiri o katerih je omemba in se jaz o
               tem ne sprašujem, ampak za te štiri so veljali pogoji, ki so veljali v uredbi in
               predlog je bil, da se pogoji tudi za naprej ne spreminjajo, sprememba pa gre na
               slabše. Če bi šla sprememba v olajšanje pogojev za nove investicije, verjetno mi
               amandmaja ne bi vložili. Ker pa Vlada s tem predlogom zaostruje pogoje v tem najbolj
               neugodnem času za investicije pa se nam zdi primerno in o tem vsi v tem parlamentu
               ves čas govorimo, da je treba investicije spodbujati in zagotavljati nova delovna
               mesta, zato smo se počutili za potrebne, da predlagamo rešitev kot je do zdaj v
               uredbi veljala, ki olajšuje pogoje za prijavo. Tako, da razprava na odboru dejansko
               ni bila zaključena, časovna stiska nas je privedla do tega, da o kakšnih amandmajih
               tam ni bilo govora, čeprav je bila pobuda naj si vzamemo pavzo in predlagamo amandma
               in v tem primeru bi že na odboru o tem razpravljali in verjetno bi se člani odbora,
               ki se pa na gospodarstvo kar dobro spoznajo po mojem mnenju, verjetno ta predlog tudi
               podprli, ker je edino smiseln, ker noben v nobeni razpravi, niti na odboru, niti
               danes tu v Državnem zboru ni razpravljal o tem, da je pristaš tega, da pogoje
               zaostrujemo, ampak vsi govorite o tem, da morajo biti pogoji čim bolj liberalni,
               odprti za nove investicije. Zato amandma to korigira in zato prosim, da ga tudi
               podprete.</p>
            </sp>
            <sp xml:id="SDZ5-Izredna-39-2011-02-09.sp159">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vidim, da ni več želje po razpravi o 2. členu in amandmaju k 2. členu. Zaradi tega
               zaključujem razpravo. O amandmaju bomo v skladu s časovnim potekom seje zbora
               odločali čez pol ure v okviru glasovanj, to je ob 22.25. Lahko?</p>
               <p>S tem prekinjam to točko dnevnega reda in tudi 39. sejo, ki jo bomo nadaljevali z
               glasovanjem ob 22.25.</p>
               <stage xml:id="SDZ5-Izredna-39-2011-02-09.stage10">(Seja je bila prekinjena ob 21.57 in se je nadaljevala ob 22.23.)</stage>
            </sp>
            <sp xml:id="SDZ5-Izredna-39-2011-02-09.sp160">

               <speaker>PODPREDSEDNIK MIRAN POTRČ:</speaker>

               <p>Spoštovani kolegice in kolegi, poslanke in poslanci, spoštovani gospe in gospodje.
               Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav. <title xml:id="SDZ5-Izredna-39-2011-02-09.title5">Nadaljujemo s prekinjeno 1. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o volilni in referendumski kampanji.</title>
               </p>
               <p>Nadaljujemo z drugo obravnavo predloga zakona, to je z odločanjem o vloženih
               amandmajih, ki ga bomo opravili na podlagi pregleda vloženih amandmajev z dne 9.
               februarja 2011.</p>
               <p>Dva amandmaja sta vložena k 2. členu predloga zakona; to sta amandmaja Slovenske
               demokratske stranke in Slovenske ljudske stranke v enakem besedilu. Zato bomo hkrati
               odločali o obeh predlaganih amandmajih.</p>
               <p>Glasujemo. Pardon. Glasujemo. Navzočih je 79 poslank in poslancev, za je glasovalo
               32, proti 46.</p>
               <p><stage xml:id="SDZ5-Izredna-39-2011-02-09.stage11">(Za je glasovalo 32.)</stage> <stage xml:id="SDZ5-Izredna-39-2011-02-09.stage12">(Proti 46.)</stage></p>
               <p>Ugotavljam, da amandma ni sprejet.</p>
               <p>Končali smo glasovanje o amandmajih in drugo obravnavo predloga zakona v okviru
               skrajšanega postopka.</p>
               <p>Prehajamo na <title xml:id="SDZ5-Izredna-39-2011-02-09.title6">tretjo obravnavo</title> predloga zakona. Ker v drugi obravnavi
               predlagana amandmaja nista bila sprejeta prehajamo na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev sprejetih na matičnem delovnem telesu predlog zakona
               neusklajen. Želi kdo obrazložiti glas v imenu poslanske skupine?</p>
               <p>Gospod Branko Grims, izvolite.</p>
            </sp>
            <sp xml:id="SDZ5-Izredna-39-2011-02-09.sp161">

               <speaker>MAG. BRANKO GRIMS:</speaker>

               <p>Spoštovani!</p>
               <p>Poslanska skupina SDS seveda ne bo podprla zakona, katerega obrazložitev se bere kot
               stare šale Radia Erevan. Utemeljitev, da gre za ustavno urejanje na osnovi odločbe
               Ustavnega sodišča skladno z odločbo Ustavnega sodišča in vsebino, ki jo je
               predpisalo, je seveda zapisano v obrazložitvi. Dejansko pa gre za dve leti prepozno
               urejanje nečesa, kar bi moralo po odločbi Ustavnega sodišča biti urejeno že leta
               2009, in to tako, da se poleg tistega, kar je naložilo Ustavno sodišče, v resnici se
               hoče Vlado postaviti v privilegiran položaj proti vsem ostalim subjektom v tej
               zgodbi. Dejansko je sodišče namreč odločilo zgolj v korist enega od ustavnih
               predlagateljev zahteve za referendum, to je Državni svet, medtem ko vlada po Ustavi
               in zakonu ne more biti tista, ki zahteva referendum. To so lahko volivke in volivci,
               40 tisoč overjenih podpisov, lahko 30 poslank in poslancev, najmanj 30 s svojimi
               podpisi, lahko sklep Državnega zbora, se pravi večina vseh poslank in poslancev ali
               pa Državni svet. Vlade v tej zgodbi, kot rečeno, ni in očitno gre za to, da si ena in
               ista politična sila hoče vnaprej postaviti neko boljše privilegirano izhodišče v
               času, ko se sicer na vseh koncih zateguje pas.</p>
               <p>Zakaj je referendum tak trn v peti, pa je jasno vsakomur, ki je prebral učbenik
               ustavnega prava Omejitev oblasti, v katerem zelo jasno piše, da je referendum danes v
               parlamentarnem sistemu edino učinkovito orodje omejevanja oblasti. In za to gre.
               Zanima vas pač oblast brez omejitev, toda mi bomo glasovali proti.</p>
            </sp>
            <sp xml:id="SDZ5-Izredna-39-2011-02-09.sp162">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo obrazložiti glas v svojem imenu? <stage xml:id="SDZ5-Izredna-39-2011-02-09.stage13">(Ne.)</stage> Prehajamo torej na glasovanje o
               amandmaju oziroma prehajamo na glasovanje o zakonu v celoti.</p>
               <p>Glasujemo. Navzočih je 80 poslank in poslancev, za je glasovalo 47, proti 33.</p>
               <p><stage xml:id="SDZ5-Izredna-39-2011-02-09.stage14">(Za je glasovalo 47.)</stage> <stage xml:id="SDZ5-Izredna-39-2011-02-09.stage15">(Proti 33.)</stage> ­</p>
               <p>Ugotavljam, da je zakon sprejet. S tem zaključujemo to točko dnevnega reda.</p>
               <p>­ <title xml:id="SDZ5-Izredna-39-2011-02-09.title7">Nadaljujemo s prekinjeno 3. točko dnevnega reda, to je z obravnavo Predloga
                  zakona o spremembah in dopolnitvah Zakona o spodbujanju tujih neposrednih
                  investicij in internacionalizacije podjetij.</title>
               </p>
               <p>Nadaljujemo z <title xml:id="SDZ5-Izredna-39-2011-02-09.title8">drugo obravnavo</title> tega zakona, to je z odločanjem o vloženem
               amandmaju k 2. členu zakona. Amandma je vložila Slovenska demokratska stranka.</p>
               <p>Gospod Krivec izvolite. V imenu poslanske skupine?</p>
               <p>Gospod Krivec ima obrazložitev glasu v imenu poslanske skupine.</p>
            </sp>
            <sp xml:id="SDZ5-Izredna-39-2011-02-09.sp163">

               <speaker>DANIJEL KRIVEC:</speaker>

               <p>Hvala za besedo.</p>
               <p>V poslanski skupini bomo amandma, ki je vložen, seveda podprli. Apeliram pa na vse
               poslance, ki so jih v zadnjem obdobju polna usta tega, kako moramo se konkretno
               spoprijemati s krizo, omogočati nova delovna mesta, spodbujati tuje investicije, da
               ta amandma podprejo in s tem dokažejo, da so dejansko na tem nivoju tudi začeli
               delati. Kajti, ko pride konkreten predlog v proceduro se ugotovi, ali so nas polne
               besede, ali so tudi konkretna dejanja za tistim, kar govorimo. In predlog zakona, ki
               zaostruje pogoje v tem primeru mislim, da za večino vas ne bi smel biti primeren in
               bi se morali strinjati s predlogom amandmaja, ki samo povzema dosedanjo ureditev v
               tem primeru. Želim vas še enkrat spodbuditi, da preidete od besed tudi k dejanjem.
           </p>
            </sp>
            <sp xml:id="SDZ5-Izredna-39-2011-02-09.sp164">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo obrazložiti glas v svojem imenu? Ne. Prehajamo na glasovanje. Na glasovanje
               dajem amandma k 2. členu zakona.</p>
               <p>Glasujemo. Navzočih je 78 poslank in poslancev, za je glasovalo 32, proti 44.</p>
               <p><stage xml:id="SDZ5-Izredna-39-2011-02-09.stage16">(Za je glasovalo 33.)</stage> <stage xml:id="SDZ5-Izredna-39-2011-02-09.stage17">(Proti 44.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in s tem z drugo obravnavo predloga zakona v
               okviru nujnega postopka.</p>
               <p>Zato prehajamo na <title xml:id="SDZ5-Izredna-39-2011-02-09.title9">tretjo obravnavo</title> predloga zakona. Ker v drugi obravnavi
               predlagani amandmaji niso bili sprejeti, prehajamo na odločanje o zakonu.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev sprejetih na matičnem delovnem telesu predlog zakona
               neusklajen. Glasujemo o predlogu zakona.</p>
               <p>Glasujemo. Navzočih je 79 poslank in poslancev, za je glasovalo 55, proti 1.</p>
               <p><stage xml:id="SDZ5-Izredna-39-2011-02-09.stage18">(Za je glasovalo 55.)</stage> <stage xml:id="SDZ5-Izredna-39-2011-02-09.stage19">(Proti 1.)</stage></p>
               <p>Ugotavljam, da je bil zakon sprejet.</p>
               <p>S tem zaključujem to točko dnevnega reda in 39. izredno sejo Državnega zbora. Hvala
                  lepa. <title xml:id="SDZ5-Izredna-39-2011-02-09.title10">Seja se je končala 9. februarja 2011 ob 22.34.</title>
               </p>
            </sp>
         </div>
      </body>
   </text>
</TEI>