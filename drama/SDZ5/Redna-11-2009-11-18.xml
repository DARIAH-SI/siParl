<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-11-2009-11-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|2587D43440DD59D1C12576AB0027D237</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=2587D43440DD59D1C12576AB0027D237</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-11-2009-11-18.DZ" n="11">
               <name>Redna</name>
               <date when="2009-11-18"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-11-2009-11-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 11. seje</stage>
            <stage type="date">(18. november 2009)</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je pričela ob 09.00.</stage>


            <sp xml:id="SDZ5-Redna-11-2009-11-18.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Pričenjam nadaljevanje 11. seje Državnega zbora. Obveščen sem, da se današnje seje ne
               morejo udeležiti naslednje poslanke in poslanci: Eva Irgl, France Cukjati, Janez
               Janša, mag. Branko Grims, Ljubo Germič, László Gönzc, Matjaž Zanoškar, Milan Gumzar,
               Franc Jurša, Franci Kek. Gospod Göncz po 11. uri in gospod Gumzar od 15. ure dalje.
               Vse prisotne lepo pozdravljam!</p>
               <p>Prehajamo na <title>12. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  SPREMEMBI ZAKONA O ZAKONSKI ZVEZI IN DRUŽINSKIH RAZMERJIH V OKVIRU REDNEGA
                  POSTOPKA.</title> Predlog zakona je v obravnavo zboru predložila skupina poslank in
               poslancev s prvopodpisanim Jožetom Tankom. V zvezi s tem predlogom je skupina 27-ih
               poslank in poslancev s prvopodpisanim Jožetom Tankom zahtevala, da Državni zbor
               opravi splošno razpravo. Besedo dajem predstavniku predlagateljev zakona, gospe
               Jeraj, za dopolnilno obrazložitev predloga zakona. Prosim.</p>
            </sp>
            <sp xml:id="SDZ5-Redna-11-2009-11-18.sp2">

               <speaker>ALENKA JERAJ:</speaker>

               <p>Hvala za besedo. Lep pozdrav. Zakon o zakonski zvezi in družinskih razmerjih je bil
               sprejet leta 1976, pomembnejše spremembe pa je doživel 1989 in leta 2004.</p>
               <p>Zakon o zakonski zvezi in družinskih razmerjih v svojem tretjem poglavju obravnava
               razmerja med starši in otroki, 92. člen pa vsebuje določbo, da lahko tožbo na
               ugotovitev očetovstva za otroka, rojenega v izvenzakonski zvezi, vloži v otrokovem
               imenu mati, dokler izvršuje roditeljsko pravico, oziroma otrokov skrbnik s
               privolitvijo centra za socialno delo; otrok pa, ko postane polnoleten, vendar
               najkasneje 5 let od dneva, ko postane polnoleten.</p>
               <p>Ustavno sodišče je 18. oktobra 2007 odločilo, da se v prvem odstavku 92. člena
               razveljavi besedilo "vendar najkasneje 5 let od dneva, ko postane polnoleten."
               Razveljavitev pa je začela učinkovati eno leto po objavi odločbe v Uradnem listu
               Republike Slovenije. Izpodbijana zakonska ureditev, ki otroku omogoča vložitev tožbe
               na ugotovitev očetovstva najkasneje pet let po dopolnitvi polnoletnosti, po oceni
               Ustavnega sodišča pomeni poseg v njegovo osebnostno pravico do poznavanja svojega
               izvora. Tako Ustavno sodišče poudarja, da določitev roka za vložitev tožbe sama po
               sebi ni ustavno sporna, ključno po mnenju Ustavnega sodišča pa je, na kakšen način je
               rok določen.</p>
               <p>Državnemu zboru Republike Slovenije je tako prepuščeno, da ob upoštevanju razlogov,
               ki izhajajo iz odločbe, sprejme ureditev, ki bo v bodoče omogočala uresničevanje
               pravice otroka, da izve za svoj izvor na način, ki bo ustavno skladen. Tako je
               Ustavno sodišče odločilo, da se v prvem odstavku 92. člena, ki vsebuje določbo, da
               lahko tožbo na ugotovitev očetovstva za otroka, rojenega izven zakonske zveze, vloži
               v otrokovem imenu mati, dokler izvršuje roditeljsko pravico oziroma otrokov skrbnik,
               s privolitvijo centra za socialno delo, otrok pa, ko postane polnoleten, črta
               besedilo, "vendar najkasneje pet let od dneva, ko postane polnoleten". Ko je
               razveljavitev začela učinkovati, je nastala pravna praznina.</p>
               <p>V skladu s 54. členom Ustave Republike Slovenije imajo otroci, rojeni zunaj zakonske
               zveze enake pravice kakor otroci, rojeni v njej. Predlagatelji želimo, da se v skladu
               z ugotovitvijo Ustavnega sodišča ustrezno reši vprašanje ugotavljanja očetovstva s
               strani otroka, rojenega izven zakonske zveze. Zato smo pripravili novelo zakona, ki
               problem ureja, in po predlogu lahko tožbo otrok vloži v petih letih od dneva, ko je
               izvedel za okoliščine, ki so odločilne za vložitev tožbe. Ustavno sodišče je
               poudarilo, da pravico otroka izvedeti za svoj izvor ni absolutna in neomejena, saj je
               omejena z Ustavo in pravicami drugih.</p>
               <p>Otrok pridobi procesno sposobnost in s tem možnost, da vloži tožbo s 15-im letom
               starosti, če je razsoden, najkasneje pa s polnoletnostjo oziroma s pridobitvijo
               popolne poslovne sposobnosti pred polnoletnostjo. Dokler otrok ni procesno sposoben,
               ga zastopa mati, če izvršuje starševsko skrb oziroma skrbnik s privolitvijo centra za
               socialno delo.</p>
               <p>Menimo, da novela zakona, ki smo jo v poslanski skupini pripravili, na primeren način
               odpravljanja neustavnost.</p>
            </sp>
            <sp xml:id="SDZ5-Redna-11-2009-11-18.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku Vlade za uvodno obrazložitev mnenja. Besedo ima
               gospa doktor Anja Kopač Mrak, državna sekretarka na Ministrstvu za delo, družino in
               socialne zadeve. Prosim.</p>
            </sp>
            <sp xml:id="SDZ5-Redna-11-2009-11-18.sp4">

               <speaker>ANJA KOPAČ MRAK:</speaker>

               <p>Hvala za besedo. Spoštovani podpredsednik, poslanke in poslanci. Vlada Republike
               Slovenije je dne 17. 11. 2009 sprejela mnenje o Predlogu zakona o spremembah Zakona o
               zakonski zvezi in družinskih razmerjih, ki ga je Državnemu zboru predložila skupina
               poslancev s prvopodpisanim Jožetom Tankom. Kot predlagatelji navajajo, s predlogom
               zakona želijo, da se v skladu z ugotovitvijo Ustavnega sodišča Republike Slovenije z
               dne 18. 10. 2007 ustrezno reši vprašanje ugotavljanja očetovstva s strani otroka,
               rojenega izven zakonske zveze. Vlada Republike Slovenije predloga zakona ne podpira,
               ker je le-ta vsebinsko in nomotehnično pomanjkljivo pripravljen in ker tudi ne
               prinaša ustreznih rešitev, zlasti pa, ker predlagatelji z njim ne bodo dosegli
               nameravanega cilja.</p>
               <p>Predlagatelji zakona so tako v predlogu napačno citirali besedilo veljavnega prvega
               odstavka 92. člena Zakona o zakonski zvezi in družinskih razmerjih, saj so citirali
               besedilo, kot je veljalo pred pričetkom učinkovanja razveljavitve ustavne odločbe.
               Ustavno sodišče je namreč v odločbi, ki je citirana v 1. točki odločbe, razveljavilo
               besedilo, kot se glasi: "...vendar najkasneje pet let od dneva, ko postane otrok
               polnoleten." V 2. točki izreka pa je odločilo, da razveljavitev začne učinkovati eno
               leto po objavi te odločbe v Uradnem listu Republike Slovenije, torej je ta
               razveljavitev začela veljati 2008.</p>
               <p>Nadalje. Ureditev, kot izhaja iz Predloga zakona o spremembah Zakona o zakonski zvezi
               in družinskih razmerjih ni sistemska. Zakon o zakonski zvezi in družinskih razmerjih
               namreč tudi v 98. členu določa prekluzivni rok za vložitev tožbe za izpodbijanje
               očetovstva, saj le-ta določa, da otrok lahko s tožbo izpodbije očetovstvo v petih
               letih od dneva, ko postane polnoleten.</p>
               <p>Ob morebitnem sprejetju predloga zakona bi tako nastala situacija, ko bi imeli
               različno urejeno ugotavljanje očetovstva na eni strani in na drugi strani
               izpodbijanje očetovstva, kar ni sprejemljivo.</p>
               <p>Ureditev, kot izhaja iz Predloga zakona o spremembah zakona o zakonski zvezi in
               družinskih razmerij tudi ne upošteva enega izmed ključnih dejstev, in sicer, da otrok
               za okoliščine, ki so odločilne za vložitev tožbe, lahko izve več kot pet let pred
               dopolnitvijo starosti, ob kateri po predpisih o pravdnem postopku lahko samostojno
               opravlja procesna dejanja. To je z zakonom določeno 15 let in v primeru, ko otrok za
               te okoliščine izve pri 9 letih, je 5-letni rok, takrat je otrok star 14 let, kar
               pomeni, da sam ne bi mogel vložiti te tožbe oziroma bi to lahko samo storila v
               njegovem imenu mama ali skrbnik v sodelovanju s centrom za socialno delo. To pomeni,
               da predlagatelj cilja zakona ne bo mogel doseči oziroma sprejeta rešitev bi otroka
               postavljala celo v slabši položaj, kot to velja do sedaj. Predlog zakona te
               problematike ne rešuje celovito, niti ne dosega cilja, ki si ga je zadal. Hkrati pa
               je treba tudi izpostaviti, da je celovita reforma družinskega prava, ki ureja tudi
               vprašanje ugotavljanje očetovstva in izpodbijanje očetovstva, na Ministrstvu za delo,
               družino in socialne zadeve v zaključni fazi. Predlog družinskega zakona predvideva
               subjektivne roke, tako pri tožbi za ugotavljanje očetovstva kot tudi pri tožbi za
               izpodbijanje očetovstva, pri čemer je upoštevan tudi specifičen položaj otroka kot
               upravičenca za vložitev tožbe na ugotovitev oziroma izpodbijanje očetovstva in tako
               bo celovito urejena problematika celotnega družinskega prava. Zaradi vseh teh
               navedenih razlogov Vlada Republike Slovenije predloga zakona ne more podpreti in
               predlaga Državnemu zboru, da predlo zakona zavrne. Hvala.</p>
            </sp>
            <sp xml:id="SDZ5-Redna-11-2009-11-18.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skušin. Besedo ima gospod
               mag. Franc Žnidaršič v imenu Poslanske skupin DeSUS.</p>
            </sp>
            <sp xml:id="SDZ5-Redna-11-2009-11-18.sp6">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovana državna sekretarka s sodelavko, kolegice
               in kolegi. V Poslanski skupini DeSUS razumemo intenco predlagatelja in potrebno po
               spremembo Zakona o zakonski zvezi in družinskih razmerjih, s katerim bi uredili
               pravni položaj ugotavljanja očetovstva s strani otroka. Vendar pa tega predloga
               zakona ne podpiramo, saj smo ob pregledovanju predlagateljevih argumentov dobili
               vtis, da v resnici predlagatelj nima resnega namena za ureditev te problematike.</p>
               <p>Predlagatelj navaja, da s predlogom sprememb zakona sledi odpravi neskladja 92. člena
               Zakona o zakonski zvezi in družinskih razmerjih v skladu z odločbo Ustavnega sodišča,
               ob tem pa je spregledal dva pomembni dejstvi. Prvo je to, da je bila odločba
               Ustavnega sodišča sprejeta že 18. oktobra 2007, ko je bil predlagatelj še član vlade,
               zato je imela takrat priložnost, da spremeni ta zakon v času in roku, kot je bil
               zahtevan. Drugo dejstvo, na katerega je predlagatelj verjetno namenoma pozabil, pa je
               ta, da bo v kratkem vložen predlog družinskega zakonika, ki bo med drugim urejal tudi
               to problematiko.</p>
               <p>Zato v Poslanski skupini DeSUS ocenjujemo, da ima predlagatelj te novele vse
               možnosti, da če bi opazil, da predlog družinskega zakonika te problematike ne rešuje
               na način, kot si ga je zamislil predlagatelj, in seveda v skladu z odločbo Ustavnega
               sodišča pripravil ustrezne amandmaje, ki jih bomo tudi mi podprli, če to že ne bo
               rešeno v zakonu, ki ga bomo dobili.</p>
               <p>Lepa hvala.</p>
            </sp>
            <sp xml:id="SDZ5-Redna-11-2009-11-18.sp7">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Ribič v imenu Poslanske skupine SLS.</p>
            </sp>
            <sp xml:id="SDZ5-Redna-11-2009-11-18.sp8">

               <speaker>JANEZ RIBIČ:</speaker>

               <p>Hvala. Dober dan, spoštovani poslanke in poslanci, lepo pozdravljeni.</p>
               <p>Poslanci Slovenske ljudske stranke bomo podprli Predlog sprememb Zakona o zakonski
               zvezi in družinskih razmerjih, ki so ga predlagali kolegi iz Slovenske demokratske
               stranke, saj gre za uskladitev z ustavno odločbo. S tem predlogom zakona, ki je pred
               nami, predlagatelji sledijo odpravi neskladja 92. člena Zakona o zakonski zvezi in
               družinskih razmerjih z odločbo Ustavne sodišča iz oktobra leta 2007. Ta nam,
               poslancem oziroma Državnemu zboru nalaga, da ob upoštevanju razlogov, ki izhajajo iz
               te odločbe, sprejmemo ureditev, ki bo omogočala uresničevanje pravice otroka, da izve
               za svoj izvor na način, ki bo ustavno skladen. Vlada sicer zavrača zakon in
               utemeljuje, da bo to vprašanje bolj celovito uredila v družinskem zakoniku.</p>
               <p>Za podporo smo se odločili potem, ko smo pretehtali in proučili obrazložitev
               Ustavnega sodišča in primerjali in pretehtali pravice staršev na eni strani in
               neodtujljivo pravico otroka, da izve, kdo je njegov biološki oče, na drugi strani.
               Zato podpiramo rešitev, da 5-letni rok začne teči od trenutka, ko otrok izve za
               okoliščine in želi vložiti tožbo za ugotovitev očetovstva.</p>
               <p>V Poslanski skupini Slovenske ljudske stranke spoštujemo ustavne pravice in dolžnosti
               staršev, ki jim gredo tudi po njihovi naravni vlogi, da vzdržujejo, izobražujejo in
               vzgajajo svoje otroke. Pomembna je tudi določba, ki pravi, da se ta pravica in
               dolžnost staršem lahko odvzame ali omeji samo iz razlogov, ki jih zaradi varovanja
               otrokovih koristi določa zakon.</p>
               <p>Temeljni cilj predloga sprememba Zakona o zakonski zvezi in družinskih razmerjih, ki
               je pred nami, je ravno ureditev bolj pravičnega pravnega ugotavljanja očetovstva s
               strani otroka, kot je nam, poslancem oziroma Državnemu zboru naložila odločba
               Ustavnega sodišča iz oktobra leta 2007. Člen, ki je po mnenju sodišča neskladen z
               ustavo, je določal 5-letni rok od nastanka polnoletnosti otroka, v katerem je lahko
               vložil tožbo za ugotovitev očetovstva. Prepričala nas je obrazložitev Ustavnega
               sodišča, ki utemeljuje svojo odločbo s tem, da med elemente, ki so odločilnega pomena
               za razvoj posameznikove osebnosti, šteje tudi poznavanje svojega lastnega izvora.
               Zato se nam zdi v Slovenski ljudski stranki še posebej pomembno dejstvo, da je treba
               otroku omogočiti, da pozna svoje naravne starše. Najbolj idealno za njegov razvoj
               seveda je, da živi ali vsaj ima stik s svojimi naravnimi starši.</p>
               <p>S tem lahko vidimo, kar to dejstvo samo po sebi pove; namreč, to dejstvo govori proti
               možnosti, da bi omogočili posvojitve otrok istospolnim partnerjem, ki ne morejo biti
               naravni starši otroka. Zato upamo, da bodo to upoštevali tudi pri sprejemanju
               družinskega zakonika. Globoko se strinjamo z utemeljitvijo Ustavnega sodišča, da gre
               namreč za enega od elementov, ki je ključen za predstavo posameznika o samem sebi, pa
               tudi o njegovem mestu v družbi. Poznavanje lastnega izvora pomembno vpliva tudi na
               družinske in sorodstvene vezi. Nemožnost ugotovitve lastnega izvora pa lahko za
               posameznika pomeni hudo breme in negotovost. Zato v sklop posebnostnih pravic sodi
               tudi pravica do poznavanja svojega lastnega izvora. Gre za pravico do osebnostne
               identitete, gre za pravico posameznika, da pozna identiteto svojih staršev. Zato
               podpiramo rešitev, ki sledi odločbi Ustavnega sodišča, da naj sporni 5-letni rok
               začne teči od dneva, ko je otrok oziroma mladostnik izvedel za okoliščine, ki so
               odločilne za vložitev tožbe za ugotovitev očetovstva. S tem je določeno in zadoščeno
               tudi določbam o uresničevanju in utrjevanju pravic staršev, ker jim po tem določenem
               5-letnem končnem roku ne bo več mogoče spreminjati starševskih razmerij. Dodatne
               potrebne spremembe in dopolnitve je mogoče vključiti v zakon v nadaljnji
               obravnavi.</p>
               <p>Zakon je zato primeren za nadaljnjo obravnavo, zato ga bomo v Slovenski ljudski
               strani tudi podprli. Hvala.</p>
            </sp>
            <sp xml:id="SDZ5-Redna-11-2009-11-18.sp9">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zmago Jelinčič Plemeniti v imenu Poslanske skupine SNS.</p>
            </sp>
            <sp xml:id="SDZ5-Redna-11-2009-11-18.sp10">

               <speaker>ZMAGO JELINČIČ PLEMENITI:</speaker>

               <p>Hvala lepa. Lep pozdrav sem skupaj.</p>
               <p>V Poslanski skupini Slovenske nacionalne stranke ne bomo podprli tega zakona, te
               spremembe Zakona o zakonski zvezi in družinskih razmerjih. Dejstvo je, da gre tukaj
               za precejšnjo neskladje z vsem skupaj, kajti Ustavno sodišče je v 92. členu Zakon o
               družinskih razmerjih reklo, da je treba črtati tisti dostavek, tisto besedilo, kjer
               piše: "...vendar najkasneje 5 let od dneva, ko postane polnoleten."</p>
               <p>Predlagatelji govorijo, da naj bi se rok določil tako, da bi tekel od tistega
               trenutka, ko otrok izve za okoliščine, ki dovoljujejo vložitev tožbe. Kaj pa, ko
               otrok izve, ko je star 9 let? Lahko mu mama pove, kaj se je zgodilo, kako in kaj je,
               otrok pa ne more še vložiti te tožbe, kajti, ko bo poteklo 5 let, bo star 14 let in
               glede na to, da tudi predlagatelji govorijo, da dobi otrok procesno sposobnost šele s
               15-imi leti - če je razsoden, kar je tudi vprašljivo, kajti center za socialno delo
               zelo čudno odloča o tem, ali je razsoden ali ni. Ti centri za socialno delo so tako
               ali tako ena "gnojna jama", kjer se dogajajo grozljive stvari in nič dobrega. Ogromno
               pisem dobivamo iz Slovenije na našo poslansko skupino, kjer se pritožujejo čez te
               center za socialno delo, ki ne opravljajo svoje dela, ali opravljajo svoje delo
               slabo, ali celo tako, da v določenih segmentih omogočajo kriminalna dejanja. Konec
               koncev v Sežani smo videli, da je šlo za uboj dveh otrok zaradi nemarnosti centra za
               socialno delo v prvi vrsti.</p>
               <p>Skratka, vprašljivo je, kaj je to procesna sposobnost. Tudi otroci, ko so že
               polnoletni, ni rečeno, da imajo že popolno poslovno sposobnost, čeprav zakon določa,
               da se ta poslovna sposobnost lahko odredi tudi pred polnoletnostjo. V primeru, dokler
               otrok ne more v svojem imenu tega izvajati, te tožbe, potem to lahko naredi otrokova
               mati ali skrbnik s privolitvijo centra za socialno delo. Vemo, da je pri takšnih
               zadevah zelo vprašljivo se enostavno naslanjati na mnenje matere. Dostikrat se zgodi,
               da določene gospe z namero diskreditacije določenih ljudi gredo v te procesne akte in
               v bistvu se ne sledi resničnemu stanju, ampak se včasih sledi tudi maščevalnim
               namenom določenih mater. Teh zadev v Sloveniji ni tako malo. Glede na to, da centri
               za socialno delo dajejo vedno prav, praviloma, vedno prav materam, je ta zadeva še
               toliko bolj nevarna in spolzka. Zato mi pričakujemo, da bo Vlada, ko bo vložila nov
               celotni zakon, te zadeve upoštevala in bo vse segmente teh variant proučila in
               predstavila takšno rešitev, ki bo ustrezala tako zahtevi Ustavnega sodišča po črtanju
               tistega dela besedila v 92. členu, kakor tudi, da bo onemogočila možnost zlorab tako
               s strani mater kot s strani tudi teh centrov za socialno delo.</p>
               <p>Še enkrat, v poslanski skupini tega zakona ne bomo podprli.</p>
            </sp>
            <sp xml:id="SDZ5-Redna-11-2009-11-18.sp11">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic v imenu Poslanske skupine LDS.</p>
            </sp>
            <sp xml:id="SDZ5-Redna-11-2009-11-18.sp12">

               <speaker>MAG. BORUT SAJOVIC:</speaker>

               <p>Prijazen dober dan vsem skupaj! Hvala lepa, gospod predsedujoči, za besedo. Pozdrav
               predstavnicama ministrstva!</p>
               <p>Res je, tudi v Poslanskem klubu Liberalne demokracije Slovenije mislimo, da tak zakon
               ni primeren za nadaljnjo obravnavo. Ni primeren zato, ker vsebinsko in tehnično ni
               kos nalogi, ki jo je želel opraviti, bo pa dobil pomembno mesto na statistiki s
               strani koalicije zavrnjenih zakonov, določene politične efekte, kar je gotovo ena od
               najpomembnejših sporočil.</p>
               <p>V predlogu zakona predlagatelj v skladu z neko staro prakso zagovarja stališče, da je
               verjetno bolj pomembna kvantiteta, število vloženih sprememb zakonov, ne pa sama
               kvaliteta in vsebina. Skuša se tokrat rešiti vprašanje ureditve položaja ugotavljanja
               očetovstva s strani otrok, rojenih izven zakonske zveze. Pri tem se sklicuje na
               odločbo Ustavnega sodišča, ki pravi, da naj zakonodajalec ustrezno reši to vprašanje,
               zato predlaga spremembo 92. člena Zakona o zakonski zvezi in družinskih razmerjih. Če
               verjamemo iskrenosti pri predlaganih spremembah, a iz več razlogov lahko tudi v to
               dvomimo, ne moremo pa podpreti predlagane spremembe Zakona o zakonski zvezi in
               družinskih razmerjih predvsem iz sledečih razlogov.</p>
               <p>Po našem mnenju se "prehiteva po desni" z željo, da bi nekaj na hitro uredili, kar se
               pozna pri slabo pripravljeni vsebini členov ali bolje rečeno enega samega člena, o
               katerem govorimo. Kajti, s predlagano rešitvijo niti približno ne dosežemo zaželenega
               cilja, to je ureditev pravnega položaja ugotavljanja očetovstva s strani otroka,
               rojenega izven zakonske zveze. Med drugim je zelo napačno citiran prav 92. člen
               zakona, vzeto je namreč besedilo, ki je veljalo pred uveljavitvijo razveljavitve s
               strani Ustavnega sodišča. Poglejmo scenarij. Če se torej predlog sprejme, bi bili v
               situaciji, ko bi imeli različno urejeno ugotavljanje in izpodbijanje očetovstva,
               kajti pozabilo se je na 98. člen zakona. Bo pa ta problematika sistemsko in ustrezno
               urejena v družinskem zakoniku, o katerem je že bila opravljena javna predstavitev
               mnenj, predlog družinskega zakonika pa je javno objavljen, zato vse vabim, da si ga
               ogledajo in še enkrat preberejo. Ker mislimo, da bo po novem v družinskem zakoniku to
               urejeno celovito, sistemsko, pravo razmerje med starši in otroki, med drugim pa tudi
               ugotavljanje očetovstva s strani otroka, rojenega izven zakonskih zvez.</p>
               <p>Ureditev v predlogu zakonika o ugotavljanju očetovstva se bo v nekaterih določbah
               vsebinsko razlikovala od ureditve v Zakonu o zakonski zvezi in družinskih razmerjih
               oziroma jo bo še celo dopolnjevala. Nekaj pomembnejših razlik in dopolnitev. S
               priznanjem očetovstva se bo morala poleg matere strinjati tudi oseba, katero
               očetovstvo se priznava, če je ta oseba stara nad 18 let. Priznalo se bo lahko tudi
               spočetega, a še nerojenega otroka, priznanje očetovstva še nerojenega otroka bo imelo
               pravni učinek le, če se ta otrok rodi živ, a je treba dopustiti tudi to možnost, zato
               ker gre tu za posebno varovanje koristi otroka. Mati lahko podaja soglasje k
               priznanju očetovstva, tudi če je mladoletna, otroka se lahko prizna tudi po njegovi
               smrti, vendarle le, če je imel potomce, in pomembno se nam zdi povedati tudi to, da
               otrok, ki ni rojen v zakonski zvezi ali v 300-ih dneh po prenehanju zakonske zveze,
               če je ta prenehala s smrtjo moža otrokove matere, lahko vloži tožbo za ugotovitev
               očetovstva najkasneje v petih letih od dneva, ko je izvedel za okoliščine, ki so
               odločilne za vložitev tožbe.</p>
               <p>Mislim, da to problematiko urejamo, koalicija, celovito, enotno, na enem mestu in
               tako, kot je evropsko primerljivo in sodobno. Ob takšnih zakonih, seveda, vedno
               nanese beseda tudi na ravnanje centrov za socialno delo. V Poslanskem klubu Liberalne
               demokracije Slovenije mislimo, da ti centri opravljajo pomembno, potrebno delo, da je
               zagotovo več dobrega kot slabega...<stage>/Znak za konec razprave./</stage>... k dobremu pa lahko
               zelo pomagamo poslanci z dobro zakonodajo. Vesel sem pa, da Ministrstvo za delo,
               družino in socialne zadeve pripravlja tudi enoten pregled socialnih transferov, ki bo
               stanje še izboljšal. Hvala lepa.</p>
            </sp>
            <sp xml:id="SDZ5-Redna-11-2009-11-18.sp13">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa dr. Andreja Črnak Meglič v imenu Poslanske skupine SD.</p>
            </sp>
            <sp xml:id="SDZ5-Redna-11-2009-11-18.sp14">

               <speaker>DR. ANDREJA ČRNAK MEGLIČ:</speaker>

               <p>Lep pozdrav tudi v mojem imenu, gospod podpredsednik, gospa državna sekretarka,
               kolegice in kolegi! Skupina poslancev s prvopodpisanim Jožem Tankom je v Državni zbor
               predložila Predlog zakona o spremembah Zakona o zakonski zvezi in družinskih
               razmerjih, in sicer spremembo 92. člena tega zakona, s čimer želijo, da se v skladu z
               ugotovitvijo Ustavnega sodišča Republike Slovenije z dne 18.10.2007 ustrezno reši
               vprašanje ugotavljanja očetovstva s strani otroka, rojenega izven zakonske zveze.
               Predlagajo, naj se namesto razveljavljenega besedila 92. člena le-ta dopolni tako, da
               lahko otrok vloži tožbo za ugotovitev očetovstva najkasneje v petih letih od dneva,
               ko je izvedel za okoliščine, ki so odločilne za vložitev tožbe.</p>
               <p>V Poslanski skupin SD ugotavljamo, da rešitev, ki jo predlaga predlagatelj predloga
               zakona, sicer zasleduje uresničevanje odločbe Ustavnega sodišča, vendar pa je
               ureditev, ki jo predlagajo, nesistemska, vsebuje najmanj dve težki sistemski napaki,
               čeprav ima samo dva člena, eden od njiju je člen, ki govori o uveljavljanju zakona.
               Ureja namreč le vprašanje roka za vložitev tožbe ugotavljanja očetovstva s strani
               otroka, ne pa tudi vsebinsko enakega vprašanja, to se pravi roka za vložitev tožbe za
               izpodbijanje očetovstva. Čeprav je bil na Ustavnem sodišču izpodbijan samo en člen,
               je treba razloge Ustavnega sodišča za razveljavitev dela besedila 92. člena uporabiti
               tudi pri morebitni presoji ustavnosti 98. člena Zakona o zakonski zvezi in družinskih
               razmerjih, ki ureja problem izpodbijanja očetovstva.</p>
               <p>Predlagatelji predloga zakona prav tako niso predvideli situacije, da lahko rok za
               vložitev tožbe začne teči, preden otroku manjka pet let do polnoletnosti, torej
               takrat, ko je otrok še procesno nesposoben uveljavljati svoje pravice. Brez
               dopolnitve 92. čelna bi se lahko zgodilo, da bi bil otrok na slabšem kot pred
               ugotavljanjem neustavnosti.</p>
               <p>Zaradi omenjenih napak cilji zakona, ki ga predlagajo predlagatelji, ne bodo
               doseženi. Ugotavljamo, da so vse potrebne spremembe, ki izhajajo iz odločbe Ustavnega
               sodišča, vključene v predlog družinskega zakonika, če sem zelo konkretna, v 120. in
               128. člen Družinskega zakonika oziroma še bolj celovito v poglavju, ki ureja razmerje
               med starši in otroki. Razprava o Družinskem zakoniku se je ravnokar zaključila tudi
               naš Odbor za delo, družino in socialne zadeve ter invalide je organiziral javno
               razgrnitev mnenj. V njej so zelo intenzivno sodelovali tudi predlagatelji Predloga
               sprememb Zakona o zakonskih zvezi in družinskih razmerjih, zato sem prepričana, da so
               o teh ustreznih rešitvah tudi celovito informirani.</p>
               <p>Skratka. V Poslanski skupini Socialnih demokratov Predloga zakona o spremembah Zakona
               o zakonski zvezi in družinskih razmerjih ne bomo podprli, kajti obravnava Družinskega
               zakonika je tik pred vrati s to celovito rešitvijo, ki sem jo omenila. Hvala
               lepa.</p>
            </sp>
            <sp xml:id="SDZ5-Redna-11-2009-11-18.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Alenka Jeraj v imenu Poslanske skupine SDS.</p>
            </sp>
            <sp xml:id="SDZ5-Redna-11-2009-11-18.sp16">

               <speaker>ALENKA JERAJ:</speaker>

               <p>Ustavno sodišče je 18. oktobra 2007 odločilo, da se mora v prvem odstavku 92. člena
               oziroma da se razveljavi besedilo najkasneje pet let od dneva, ko postane polnoleten.
               To je začelo učinkovati eno leto po objavi. Izpodbijana zakonska ureditev, ki otroku
               omogoča vložitev tožbe na ugotovitev očetovstva najkasneje pet let po dopolnitvi
               polnoletnosti po mnenju Ustavne sodišča pomeni poseg v njegovo osebnostno pravico do
               poznavanja svojega izvora. V svoji odločbi tako Ustavno sodišče navaja:
               "Zakonodajalec je nesorazmerno omejil pravico otroka, da izve za svoj izvor, s tem,
               ko je možnost sodnega uveljavljanja te pravice omejil na objektivni petletni rok po
               dopolnitvi polnoletnosti. Po poteku navedenega roka otrok dejansko nima več možnosti
               sodno uveljavljati svoje pravice do poznavanja lastnega izvora, kar potrjuje tudi
               pobudnikov primer," torej tega, ki je dal na Ustavno sodišče. Kot je bilo že
               navedeno, izpodbijana zakonska ureditev varuje trajnost družinsko pravnih
               razmerij.</p>
               <p>Dejstvo je, da lahko ugotavljanje izvora otroka v kasnejši, odrasli dobi povzroči
               neprijetne posledice v osebnem in družinskem življenju vseh tistih, ki so posredno
               ali neposredno vpleteni v postopek ugotavljanja otrokovega izvora, vendar po presoji
               Ustavnega sodišča interes otroka, ki je po preteku petletnega roka po dopolnitvi
               polnoletnosti izvedel za svoj izvor, pretehta nad interesom pravne varnosti in
               potrebo po varovanju tajnosti obstoječih družinsko pravnih razmerij. Otroku je namreč
               po preteku prekluzivnega roka odvzeta vsakršna možnost, da bi kadarkoli kasneje
               uveljavljal svojo pravico, da izve za svojega genetičnega očeta. Po oceni Ustavnega
               sodišča je pri presoji treba upoštevati specifičen položaj otroka kot upravičenca za
               vložitev tožbe na ugotovitev očetovstva. Otrok je namreč povsem odvisen od
               informacij, ki mu jih posredujejo drugi, predvsem njegovi starši. Tudi na to, kdaj mu
               bodo starši razkrili podatke, ki so relevantni za vložitev tožbe, otrok nima vpliva.
               Pri tem Ustavno sodišče poudarja, da določitev roka za vložitev tožbe samo po sebi ni
               ustavno sporno, ključno pa je na kakšen način je rok določen. Ustavno sodišče
               ocenjuje, da da varnost in trajnost družinsko-pravnih razmerij ne bi bila bistveno
               prizadeta, če bi zakonodajalec določil rok tako, da bi tekel od trenutka dalje, ko je
               otrok izvedel za okoliščine, ki so odločilne za vložitev tožbe. Poleg tega lahko
               zakonodajalec tudi na druge načine omeji učinke ugotovitve otrokovega izvora na
               pravno varnost in obstoječa družinsko-pravna razmerja.</p>
               <p>Zaradi navedenega smo predlagali spremembo člena, na katerega se sklicuje Ustavno
               sodišče, torej 92. člena, in ta člen spreminjamo tako, da lahko otrok, skladno s tem,
               kar sem povedala, da je Ustavno sodišče zapisalo v svojo odločbo, da tožbo lahko
               otrok vloži v 5-ih letih od dneva, ko je izvedel za okoliščine, ki so odločilne za
               vložitev tožbe. Kot rečeno, Ustavno sodišče je poudarilo, da pravica otroka izvedeti
               za svoj izvor ni absolutna in neomejena, saj je omejena z Ustavo in pravicami drugih,
               mora pa mu biti to omogočeno.</p>
               <p>Menimo, da novela, ki smo jo vložili, sprememba 92. člena, odpravlja neustavnost, ki
               jo je ugotovilo Ustavno sodišče, zato smo jo v Poslanski skupini Slovenske
               demokratske stranke tudi pripravili in jo bomo seveda tudi podprli.</p>
            </sp>
            <sp xml:id="SDZ5-Redna-11-2009-11-18.sp17">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-11-2009-11-18.sp18">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovani predstavnici Vlade, kolegice in
               kolegi.</p>
               <p>Slovenska demokratska stranka je z novelo Zakona o zakonski zvezi in družinskih
               razmerjih na nek način precej pozna, zato nisem prepričan, da ravno iz srca želi
               odpraviti pravno praznino, ki je nastala na podlagi odločbe Ustavnega sodišča že,
               lahko rečemo, leta 2007. Na ta način naj bi želeli ustrezno rešiti vprašanje
               ugotavljanja očetovstva s strani otroka, rojenega izven zakonske zveze. Gre za del na
               področju družinskega prava, ki ga Vlada kot predlagatelj prav gotovo namerava urediti
               celovito. Odločba Ustavnega sodišča določa razveljavitev dikcije 92. člena v prvem
               odstavku, ki govori: "...vendar najkasneje 5 let od dneva, ko postane polnoleten." Ob
               tem je treba poudariti, da je Ustavno sodišče zakonodajalcu prepustilo takšno ustavno
               skladno ureditev, ki bo tudi v prihodnje omogočala uresničevanje pravice otroka, da
               izve za svoj izvor. Kot v svojem mnenju navaja tudi Vlada, pa da se ne ponavljam,
               Ustavno sodišče ocenjuje, da pravna varnost in trajnost družinsko-pravnih razmerij ne
               bi bila ogrožena, če bi Državni zbor rok določil tako, da bi tekel od trenutka, ko
               otrok izve za okoliščine, ki so odločilne za vložitev tožbe.</p>
               <p>Predlagatelj po naši oceni ne sledi odločbi Ustavnega sodišča dosledno, saj je
               predlog pomanjkljiv, ker zakon tudi v 98. členu določa prekluzivni rok za vložitev
               tožbe za izpodbijanje očetovstva v petih letih od dneva, ko otrok postane polnoleten,
               in s sprejemom takega zakona oziroma take novele bi prišli do točke, kjer bi imeli
               različno urejeno ugotavljanje in izpodbijanje očetovstva, kar po naši oceni ni
               sprejemljivo.</p>
               <p>Če bi že želeli res celovito urejati področje priznavanja očetovstva, potem bi se
               morali tudi v tej noveli lotiti zakonske ureditve priznavanja očetovstva pred
               rojstvom v izvenzakonskih zvezah. V letih 2008 in 2009 je bila več kot polovica otrok
               v Sloveniji rojena v izvenzakonskih zvezah, večina nas, ki smo očetje teh otrok, je
               očetovstvo priznala na centrih za socialno delo, za kar pa centri za socialno delo
               nimajo izrecne zakonske pravice, to delajo po pravilniku ministrstva. Skratka, če bi
               želeli to področje urejati celovito, bi morali najbrž dati tudi v tej noveli zakona
               dati kakšno zakonsko podlago za tako ravnanje centrov za socialno delo.</p>
               <p>Da ne bom ponovno ponavljal argumentacije Vlade, ki predlogu novele nasprotuje in
               čemur se približujemo tudi v Poslanski skupini Zares, bi rad ponovil, da Vlada
               celovito in sistemsko ureditev družinsko pravnih razmerij ureja v družinskem
               zakoniku. Mednje bo, seveda, vključeno tudi to razmerje med starši in otroki, kamor
               sodita tudi ugotavljanje oziroma izpodbijanje očetovstva. Javna predstavitev mnenj je
               bila opravljena. Soočili smo se tako podporniki kot populistični nasprotniki
               predloga, ki zavestno ali ne poudarjajo zgolj in samo eno izmed rešitev družinskega
               zakonika, ki je danes tukaj ne bom izpostavljal. Če se pa osredotočim na današnje
               področje, ki ga s to novelo želimo spreminjati oziroma urejati, moram predlagatelja
               potolažiti, predlog družinskega zakonika predvideva subjektivne roke pri obeh vrstah
               tožb, o katerih danes govorimo, torej pri ugotavljanju in pri izpodbijanju
               očetovstva, pri čemer je upoštevan tudi specifičen položaj otroka kot upravičenca za
               vložitev tožbe na ugotovitev oziroma na izpodbijanje očetovstva.</p>
               <p>Kar se tiče rešitev na tem področju, se ob javni predstavitvi mnenj glede družinskega
               zakonika današnji predlagatelji novele niso dotaknili tega področja, iz česar lahko
               sklepam, da se z njimi strinjajo. Zato naj ob tej priložnosti vse skupaj pozovem, da
               vsebino tega predloga zavrnejo, tako kot bomo to storili v Poslanski skupini Zares,
               in da skupaj podpremo celovite in sistemske rešitve, ki jih je Vlada pripravila in
               bodo v kratkem posredovane v zakonodajni postopek. Hvala.</p>
            </sp>
            <sp xml:id="SDZ5-Redna-11-2009-11-18.sp19">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima gospa Cvetka Zakolar Oražem. Je ni. Gospod Vili
               Rezman. Tudi ni. Gospod Gvido Kres. Ni. Gospod Bogdan Barovič. Tudi ne. Gospod Dejan
               Levanič. <stage>(Ne.)</stage> Gospod Lojze Posedel. Gospod Marjan Križman. Prosim.</p>
            </sp>
            <sp xml:id="SDZ5-Redna-11-2009-11-18.sp20">

               <speaker>MARJAN KRIŽMAN:</speaker>

               <p>Hvala lepa za besedo, gospod predsedujoči. Pozdrav gospe državni sekretarki in
               kolegici iz ministrstva. Dobro jutro vsem, seveda kolegicam poslankam in poslancem!
               Danes je žal pred nami spet en blef in predlog zakona, ki ga osebno ne bom, pa tudi
               ga ne bomo izglasovali, ker kot je že rekla kolegica Črnak Meglič v svojem
               predstavitvenem govoru, Odbor za delo, družino in socialne zadeve in invalide je imel
               javno razpravo na to temo, pripravlja se celovit zakon, ki bo urejal vse, kar je na
               to temo, vsa področja. Kolegi v SDS pa so poiskali še eno reklamno nišo zase, kako v
               vrsto 65-ih zakonov, katerih non stop "nabijajo" po televiziji in kjer je le mogoče,
               postavljajo še enega, o katerem bodo govorili, videli boste naslednjič na televiziji,
               "66 zakon smo predlagali, pa jih je pozicija zavrnila".</p>
               <p>Torej, gre samo za nagajanje in gre za zgolj nabiranje političnih točk. Nepoznavalec
               bi celo mislil, da je ta zadeva resna, in da s tem seveda mislijo zelo resno in da
               mislijo tudi pomagati. Je pa ravno nasprotno. Kot rečeno, zakon je že bil v javnosti,
               vsi ga poznamo. Zakon bo prišel pred parlament, o njem bomo v parlamentu govorili in
               takrat je priložnost, da povemo vse tisto, za kar mislimo, da je v zakonu slabega, in
               da seveda podpremo tisto kar je v zakonu dobrega, zato da bo služil tistim, katerim
               je ta zakon namenjen. Žal moram povedati, da je to kopija predloga novega zakona, ki
               ste ga danes prinesli pred Državni zbor, in z njim seveda, kot sem že prej povedal,
               odigrali še eno svojo vlogo tistih edinih, ki skrbijo, da se v tej Sloveniji zakoni
               hitro sprejemajo, in, kot rečeno, vam to služi zgolj za politične točke, ki jih
               nabirate v sredstvih javnega obveščanja.</p>
               <p>Centri za socialno delo, ki izvršujejo zakone, govora je bilo tudi o centrih za
               socialno delo, pa sem prepričan, in to vem, delajo po zakonih in delajo dobro. Delajo
               po tistih zakonih, ki jih je sprejemala prejšnja vlada, predprejšnja vlada in še
               katera druga vlada. Enostavno popljuvati preko palca centre za socialno delo, da
               slabo delajo, da ne uporabim izrazov, ki jih je eden od govornikov za centre
               uporabljal, je prav žalostna slika nekoga, ki si drzne kar tako, počez obsoditi
               sistem, ki v državi deluje dobro; z napakami in z dobrimi stvarmi. To je tako, kot če
               bi zaradi policista, ki se napije in dvakrat ustreli v zrak, obsodili policijo, kako
               nesposobna je policija v tej Sloveniji, kako se strelja po cestah in kako policija
               zastrahuje ljudi.</p>
               <p>Ampak, dovolj o tem, ker če o tem govorimo, bomo dali tistemu, ki tako grdo govori,
               tudi nekaj veljave. Zato takim ljudem in takim razpravljavcem ne mislim sam dajati
               veljave.</p>
               <p>Zakon bo prišel pred nas, tudi na Odbor za delo, družino in socialne zadeve, preden
               ga bomo poslali v parlament in takrat se bomo o zakonu temeljito pogovorili. Žal so
               to destruktivni poskusi reševanja problemov v naši državi. Ne obtožujem opozicijo, da
               je v celoti destruktivna, je pa kar nekaj destruktivnih predlogov, prehitevanja, kot
               je nekdo rekel, po desni, zato da potem ustvarjate meglo in da ljudem predočite, kako
               zelo hitro in kako zelo učinkovito razmišljate o problemih, ki so v tej državi.</p>
               <p>Mislim, da je koalicija dovolj sposobna in koalicija bo, kot sem že rekel, ta zakon
               pripeljala do konca. Zakon bo sprejet. Vaš predlog pa, upam, da bo šel na smetišče
               zgodovine. Hvala lepa.</p>
            </sp>
            <sp xml:id="SDZ5-Redna-11-2009-11-18.sp21">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Ribič. <stage>(Se odpoveduje.)</stage> Gospod Tadej Slapnik. <stage>(Ga ni.)</stage> Gospa
               mag. Majda Potrata.</p>
            </sp>
            <sp xml:id="SDZ5-Redna-11-2009-11-18.sp22">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Najprej bi se zahvalila poslanski kolegici
               Alenki Jeraj, da je v imenu predlagatelja, prvopodpisanega Jožeta Tanka, predstavila
               to zakonsko novelo, ker s tem samo utrjuje moje prepričanje, da lahko kdorkoli iz
               poslanske skupine namesto prvopodpisanega predstavi zahtevo. To omenjam posebej zato,
               ker je prejšnji petek bil to eden od temeljnih očitkov, zakaj ne bi smela biti
               sklicana nujna seja Odbora za kulturo, šolstvo, šport in mladino, češ, da
               prvopodpisani ni utegnil priti na sejo. Torej, hvala lepa, se potrjuje, kar sem
               trdila.</p>
               <p>Zdaj pa k predlagani noveli zakona. Na videz bi morali noveli pritegniti, ker
               odpravlja neko odločbo Ustavnega sodišča. Ustavno sodišče je nek dostavek
               razveljavilo že leta 2007 in pričakovati bi bilo, da bi glede na spoštljiv odnos, ki
               ga bi moral zakonodajalec čutiti do Ustavnega sodišča, da bi tak predlog zakona ali
               tak popravek pripravili že v prejšnjem mandatu. Ampak, kljub temu predlagane novele
               zakona ne bom podprla iz dveh temeljnih razlogov. Prvič, novela se spušča samo v
               popravek 92. člena Zakona o zakonski zvezi in družinskih razmerjih in pušča ob strani
               98. člen zakona, ki bi ga morala ravno tako popravljati, saj iste stvari, kot veljajo
               za ugotavljanje bi morale veljati tudi za izpodbijanje očetovstva. Torej, še en dokaz
               več, kako s parcialnimi rešitvami zadev nikoli ne urejamo dovolj natančno na
               sistemski ravni.</p>
               <p>Drugi razlog je, da se ne morem delati nevedne in reči, da ne poznam predloga
               družinskega zakonika, ki skuša na sistemski ravni razmerja med otroki in roditelji, v
               tem primeru biološkimi starši, in tudi druge družinske razmere urejati na celovit in,
               da tako rečem, tudi sodoben način. Torej, spoštujem napor pripravljavcev novega
               družinskega zakonika, ki so ga v daljšem časovnem obdobju pripravljali v posvetih z
               različnimi strokovnimi javnostmi in tudi civilno družbo in je tik pred tem, da
               nastopi pot v zakonodajnem postopku.</p>
               <p>Zato bom zlahka zdržala vse očitke, ki bi se morebiti zgrnili nadme, da ne spoštujem
               odločb Ustavnega sodišča, ravno zato, ker jih spoštujem in ker je Ustavno sodišče
               ugotovilo v odnosu do otrok še kakšno drugo neskladnost, se mi zdi popolnoma
               nesprejemljivo zdaj z neko šarado urejati stvari, ki bodo, kot rečeno, v družinskem
               zakoniku urejene celovito.</p>
               <p>Pričakovala bi, da se vsaj s to zakonsko pobudo predlagatelji ne bodo šopirili, češ,
               kako dobri so in pomagajo vladajoči koaliciji odpravljati nekatere zakonske
               pomanjkljivosti. Hvala lepa.</p>
            </sp>
            <sp xml:id="SDZ5-Redna-11-2009-11-18.sp23">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh. <stage>(Ne, se odpovedujete.)</stage> Franc Bogovič. <stage>(Ga ni.)</stage> Gospa
               Silva Črnugelj. <stage>(Je tudi ni.)</stage> Gospod Vili Trofenik. <stage>(Tudi ne.)</stage> Gospod Joško Godec.
               <stage>(Tudi ne.)</stage> Gospod Franc Pukšič. Gospod Mirko Brulc. <stage>(Se odpovedujete.)</stage> Gospod dr.
               Luka Juri. Prosim, končno.</p>
            </sp>
            <sp xml:id="SDZ5-Redna-11-2009-11-18.sp24">

               <speaker>DR. LUKA JURI:</speaker>

               <p>Dobro jutro! Eden od redkih, dobro jutro danes, ampak z veseljem! Dobro jutro tudi
               zagovornici, ki nas očitno skuša tudi z varno kombinacijo pretentati, da je predlog
               zakona primeren. Konec koncev sama rešitev ni slaba, je parcialna, je delna, ampak
               tako kot smo že nekajkrat videli v tem mandatu, skuša, postavlja neko namero, ki je
               sama po sebi dobra. Zato bi duh predloga tega zakona pozdravil in se zahvalil SDS-u,
               da ga je predstavil.</p>
               <p>Bi pa hkrati opozoril, da je vendar ta predlog zelo omejen le na eno vprašanje in je
               tudi to vprašanje urejeno delno, na način, ki ni sistemski, ki ni celovit in zaradi
               tega ne odgovarja na vse tiste izzive sodobne družbe, sodobne družine, na katere
               želim odgovoriti konec koncev s pripravo obsežnega, tudi že v javni razpravi
               pregledanega in delnega družinskega zakonika.</p>
               <p>Kot je bilo že omenjeno, ta zakon ne urejuje na primer drugega pomembnega dela, ki je
               praktično je odsev vprašanja priznavanja očetovstva, in to je izpodbijanje
               očetovstva. Hkrati pa me veseli, da je rešitev postavljena tako, kot je, zato ker je
               praktično enaka rešitvi, ki je predvidena v družinskem zakoniku. Morda se lahko
               nadejamo podpore SDS-a predlogu družinskega zakonika, glede na to, da vidim, da je
               konec koncev naša vizija enaka. Ob tem pa, da družinski zakonik urejuje še marsikaj
               drugega. Gre za sistemski premik glede odločanja o ukrepih za varstvo v korist
               otroka, kajti urejujejo celotno sfero teh vprašanj. Urejuje hitrejše reševanje na
               družinskem področju in premika skoraj v celoti reševanje vprašanja pravic otroka s
               centra za socialno delo na okrožna sodišča. Hkrati seveda ob tem pojača svetovalno in
               strokovno vlogo centrov za socialno delo.</p>
               <p>Tukaj je v družinskem zakoniku pa nekaj, kar je zelo pomembno in tudi procesno
               dopolnjuje vsa tista vprašanja, ki jih skušamo tako ali drugače parcialno urejati, na
               primer, s to novelo. To je vprašanje zagovornika otrok, ki bo zagotovo omogočil
               otroku, ki je, kot vemo, seveda omejen v svojih zmožnostih delovanja v pravnem
               sistemu, boljše uresničevanje svojih pravic. In konec koncev urejuje tudi prepoved
               telesnega kaznovanja in vsa tista vprašanja, ki se postavljajo s sodobnim razvojem
               družine in družbe, med tem tudi vprašanje pravnih razmerij življenjskih skupnosti
               istospolno usmerjenih partnerjev. Torej gre za celovit pogled, ki pa seveda zahteva
               daljšo pripravo.</p>
               <p>Tukaj pozdravljam tudi napore kolegic in kolegov v Državnem zboru, predvsem tudi
               kolegice Andreje Črnak Meglič, ki se je odločila za uvedbo široke razprave, konec
               koncev tudi z javno predstavitvijo mnenj, ki je omogočila in ki še vedno omogoča
               javnosti čim večjo inkluzivnost v vprašanje prenove tega področja in tudi družinskega
               zakonika.</p>
               <p>Tu velja potegniti eno črto pri tem vprašanju in ugotoviti, da ni prvič, ko dobimo s
               strani opozicije nek zakon, katerega duh je pozitiven, ampak žal je zelo parcialen in
               urejuje stvari tako ad hock in skorajda na malo amaterski način; in prosim, brez
               zamere, velikokrat amatersko delamo tudi mi. Vendar ta predlog, ki pa je tako
               postavljen, je težko sprejemljiv in težko ga je potrditi v nadaljnjo obravnavo prav
               zaradi teh pomanjkljivosti. In bi spomnil na nekaj drugih predlogov, ki so sicer
               izgledali v prvem trenutku dobri, ampak na koncu so se izkazali za lupino brez
               vsebine. Spomnil bi na ukrepe, ki so bili predlagani Vladi spomladi letos, ki sicer
               zvenijo lepo, so bili tudi številčni, ampak tako - hvala kolegici, se bom vrnil na
               temo. Sem potreboval vprašanje ukrepov in vprašanje tudi drugega predloga, ki ga
               imamo sedaj v razpravi, in to je Predlog zakona o avtorskih in sorodnih pravicah. Da
               se vrnem na to vprašanje: ugotovim, da je očitno predlog postavljen ne zato da bi
               dejansko rešili neko vprašanje, ampak zato, da bi zavlačevali druge postopke. In
               torej, če je duh pozitiven, je pa razlog, zaradi katerega je bil uveljavljen,
               vprašljiv in zato gre zaključiti to intervencijo z retoričnim vprašanjem: ali si
               predlagatelji res želijo in ali res pričakujejo sprejetje takšne, zelo parcialne,
               pomanjkljive in nesistemske rešitve, ko pa vedo, da je v proceduri obsežen zakonik,
               ki sistemsko urejuje vsa vprašanja in ki rešuje to in mnogo več od tistega, kar imamo
               danes na mizi. Hvala.</p>
            </sp>
            <sp xml:id="SDZ5-Redna-11-2009-11-18.sp25">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej. Ga ni. Gospod mag. Radovan Žerjav. Gospod Franco Juri.
               Damjan Perne. Dr. Pavel Gantar. Gospa Alenka Jeraj. Izvolite.</p>
            </sp>
            <sp xml:id="SDZ5-Redna-11-2009-11-18.sp26">

               <speaker>ALENKA JERAJ:</speaker>

               <p>Hvala. Ker sedaj očitno že o vsem govorimo zelo na široko, upam, da ne bom tudi jaz
               zašla. No, kakšno stvar, ki so jo moji predhodniki povedali, pa moram
               komentirati.</p>
               <p>Najprej to, da predstavnik Zaresa reče, da imamo podpornike družinskega zakonika in
               populistične nasprotnike, kot da ne smemo čemu nasprotovati in ne smemo imeti svojega
               mnenja. Mogoče pa so populistični podporniki, pa smo nasprotniki kaj drugačni. Moti
               me tudi to, kar sem že večkrat povedala, da vsi vedo, kaj mi mislimo, kaj želimo,
               očitno skoraj več, kot vemo sami.</p>
               <p>Družinski zakonik je res v proceduri in povedali smo, s katerimi stvarmi v družinskem
               zakoniku se strinjamo, saj je bil končno pripravljen tudi že v našem času, vsaj v
               glavnem delu, ne pa z nekimi posebnostmi, ki smo jih dobili zdaj v zadnjem času, in
               res je v proceduri, lahko bo sprejet, lahko ne bo sprejet. Odločbe Ustavnega sodišča
               se ne nanašajo na družinski zakonik, pač pa se nanašajo na točno določene zakone, v
               tem primeru Zakon o družinskih razmerjih.</p>
               <p>In ko nam očitate... aha, pa še beseda, da vas hočemo pretentati. Mi nikogar nočemo
               pretentati, najbrž pa ste sami dovolj inteligentni, da vidite, kaj želimo s predlogom
               in kaj želimo uveljaviti. In ob očitanju, da imamo problem samo z istospolnimi - v
               času naše vlade smo sprejeli zakon o istospolnih zvezah, vse prejšnje liberalne
               vlade, v katerih so bili in danes člani Zares, LDS-a, SD-ja, tega niste uspeli
               urediti ali vsaj poskušali urediti, razen na populistični ravni, nikakor drugače.</p>
               <p>V zvezi s centri za socialno delo se strinjam z enim od mojih predhodnikov, da je
               povsod tako, da eni delajo zelo dobro, eni delajo dobro, eni delajo pa tudi slabo. In
               ni prav, da stvari posplošujemo kar na vse in obtožimo, da vsi delajo slabo. To ne bi
               bilo dobro tudi za institucije, ki naj bi skrbele za ljudi, ki so ustanovljene zato,
               da omogočajo uveljavljanje človekovih pravic državljanom in skratka, da so jim v
               pomoč, ne pa, da kar posplošeno rečemo, da skratka ti ne opravljajo svojega dela
               strokovno dobro in tako, kot bi bilo treba.</p>
               <p>Očitate nam, da zakon ni sistemski, da ni celovit - mi smo kar nekaj zakonov, tudi z
               vaše strani, takšnih v tem mandatu imeli. Očitate nam, da ne spreminjamo tudi 98.
               člena. S prehodnimi določbami se da marsikaj urediti in nam očitati, da je vse
               zmešano in da smo pristopili neresno in ne vem kateri izrazi so še bili. Mi imamo kar
               nekaj zakonov ali smo jih imeli v proceduri, ki so potem kar nekam izginili, se še v
               Vladi ne morete zmeniti in v koaliciji, ali jih boste izpeljali do konca ali ne, tako
               da očitati to nam, je malo, ne bom rekla, neprijazno, mogoče še kaj drugega. Končno
               pa je naša naloga tudi to, da lahko predlagamo zakona, in ne vem, zakaj je problem,
               če predlagamo zakon, in zakaj imate problem, če je naših zakonov več kot vaših.
               Vložite zakone, če mislite, da je kakšno stvar treba urediti. Mi pač to tako
               delamo.</p>
               <p>Izrečeno je bilo tudi, da se želimo z nečem šopiriti, očitno se želijo kakšni drugi.
               Se pravi, da je težava najbrž v tem, da se ne bo SDS šopirila, ampak se bo - ne vem
               kdo, Vlada oziroma koalicija, ko bodo stvari na mizi. Očitanje, da prehitevamo po
               desni; prepričani smo, da če ne bi kar nekaj zakonov vložili v naši poslanski
               skupini, se tudi Vlada ne bi zganila in zbudila in pri kakšnih stvareh ukrepala. Mi
               smo zadovoljni s tem, kar delamo, in bomo tako delali tudi naprej, ker mislimo, da je
               to prava pot. Seveda bomo novelo zakona o zakonski zvezi in družinskih razmerjih
               podprli. Vedno se pa da še kaj izboljšati in tudi urediti omenjeni člen, za katerega
               pravite, da ni pravilno urejen.</p>
               <p>Je pa pobudnik v svoji vlogi izpodbijal 98. člen, vendar je Ustavno sodišče
               ugotovilo, da je to stvar, ki je urejena v 92. členu, se je zato tudi na to
               skoncentriralo in posledično tudi mi, ki smo temu sledili.</p>
            </sp>
            <sp xml:id="SDZ5-Redna-11-2009-11-18.sp27">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa dr. Andreja Črnak Meglič.</p>
            </sp>
            <sp xml:id="SDZ5-Redna-11-2009-11-18.sp28">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Kaj še reči ob vsem tem, ker je bilo povedano? Ustavno sodišče je
               pripravilo svojo odločbo, ki se nanaša na ugotavljanje očetovstva 18. 10. 2007.
               Prejšnja vlada je imela celih 11 mesecev časa, da bi v želji, zato da bi uresničila
               odločbo Ustavnega sodišča, to tudi uredila ali pa pripravila zakon, ki bi ga potem
               podobno kot nekatere druge dobre rešitve, ki jih je predstavila predhodna vlada,
               potem nova vlada prevzela v reševanje. Vendar to ni bil namen, kajti tudi prejšnja
               vlada se je pripravljala na spremembo družinskega zakonika, ki po 35-ih letih
               celovito ureja družinska razmerja in razmerja med partnerjema.</p>
               <p>Zaradi tega bi rekla, da je prav, da počakamo na to celovito sistemsko rešitev. Če pa
               so predlagatelji pohiteli, da bi nas prepričali, kako mi zamujamo, bi se vsaj
               potrudili in bi prepisali dikcije, omenila sem že, 120. in 128. člena, ki bi jih ne
               zavedli v sistemske napake, ki so jih naredili. Pa vendar, vsaka razprava pravzaprav
               nima res nobenega smisla. Menim, da glede na to, da bo januarja v obravnavi v
               Državnem zboru družinski zakonik s celovito rešitvijo tega vprašanja, pravzaprav
               odgovarjamo na to, zakaj ta zakon ni potreben. Hvala lepa.</p>
            </sp>
            <sp xml:id="SDZ5-Redna-11-2009-11-18.sp29">

               <speaker>PODPREDSEDNIK MAG. VASJA KLAVORA:</speaker>

               <p>Želi besedo predstavnica vlade? Ja, gospa državna sekretarka, izvolite.</p>
            </sp>
            <sp xml:id="SDZ5-Redna-11-2009-11-18.sp30">

               <speaker>DR. ANJA KOPAČ MRAK:</speaker>

               <p>Hvala za besedo. Iz vseh teh debat bi povzela morda tisto ključno stvar, ki je
               pomembna, zakaj Vlada ta predlog zakona zavrača. Ena izmed prioritet Vlade dejansko
               je, da se ustavne odločbe čim prej implementirajo. To je dejansko eden izmed ciljev,
               ki mu sledimo, vendar v tem primeru res ne moremo tega predloga zakona podpreti.
               Zakaj ne? Zato ne, ker dejansko z rešitvijo, ki jo predlaga, je ta rešitev celo manj
               ugodna od obstoječe rešitve v 92. členu, ker Ustavno sodišče je v odločbi, ki jo je
               izdalo leta 2007, z letom 2008 zagotovilo, da se najbolj problematični del tega 92.
               člena črta, razveljavi. Torej petletni prekluzivni rok - ga ni! Ta rešitev, ki je v
               tem predlogu, ki je pred nami, pa dejansko ne upošteva ene specifični situacije, ki
               lahko nastane v primeru, ko te okoliščine, ki so pomembne za ugotavljanje očetovstva,
               nastanejo pet let pred tem, ko otrok dobi možnost, da vloži tožbo. Torej pred
               petnajstim letom. Lahko sicer rešitev napeljuje, da v tem primeru lahko to tožbo
               vloži mati v njegovem imenu ali skrbnik v soglasju s centrom za socialno delo. Samo
               mi vemo, da to ni najboljša rešitev. Zakaj ni? Ker lahko pride do navzkrižja
               različnih interesov. In zato dejansko ta predlagana rešitev spremembe 92. člena ni
               dobra, je slabša, kot je obstoječa in hkrati je problem to, da ni celovita, ker ne
               rešuje tudi vprašanja izpodbijanja očetovstva, ker gre za dve tesno povezani stvari.
               In dejansko imamo v proceduri družinski zakonik, ki bo tovrstno vprašanja uredil
               celovito. Ta rok ni toliko odmaknjen. V roku štirinajstih dni bo šel v vladno
               proceduro in bo pred tem tudi javno predstavljen z vsemi dopolnitvami, tistimi
               smiselnimi, ki smo jih v javni razpravi dobili in, na primer, katere je plod tudi
               dopolnitev tega 92. in 80. člena prav s tem, da bo še boljši, da bomo vse napake, ki
               se lahko pojavijo, odpravili. Tako zagotavljamo kot predlagatelji, da bo ta problem
               celovito rešen v prihajajočem družinskem zakoniku. Toliko. Hvala.</p>
            </sp>
            <sp xml:id="SDZ5-Redna-11-2009-11-18.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi v imenu predlagatelja še kdo besedo? <stage>(Ne.)</stage> Hvala. Vsi prijavljeni
               razpravljavci, ki ste to želeli, ste dobili besedo. Ker čas, določen za razpravo, še
               ni potekel, sprašujem, ali želi na podlagi prvega odstavka 71. člena Poslovnika
               Državnega zbora še kdo razpravljati? Potem pa dvignite roke, prosim. Prijava teče.
               Besedo ima gospa Silva Črnugelj. Vsak razpravljavec ima na voljo 5 minut.</p>
            </sp>
            <sp xml:id="SDZ5-Redna-11-2009-11-18.sp32">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni vsi prisotni. Gospa
               državna sekretarka.</p>
               <p>Stoletje, v katerem živimo, in začetek 21. stoletja v znanosti zaznamuje velikanski
               korak, ki so ga v zadnjih, zlasti 30-ih letih, naredile naravoslovne znanosti, še
               posebej in zlasti biološke. Zdi se, da biologija in biomedicina, zlasti pa genetika,
               vse bolj prežamejo in opredeljujejo vsakdanje življenje posameznikov. Bliskoviti
               razvoj genetike in njen preboj na več področij je vplival tudi na druge znanstvene
               discipline, zlasti na družboslovja in humanistiko, in tako posledično na pravo,
               zakonodajo in tudi različna področja podzakonskih aktov. Genetske raziskave so
               ponudile hitre in natančne odgovore na številna vprašanja, ki so dolgo časa mučile
               mnoge posameznike, njihove družine in otroke pa tudi druge raziskovalce, kot so
               antropologi, arheologi, psihologi in še drugi. Hkrati je potekel proces
               popularizacije genetskih raziskav, ki je omajal položaj in številne trditve
               družboslovcev in humanistov ter tako posledično povzročil silovito potrebo po
               spreminjanju številnih pravnih norm in zakonov. Hitrost raziskav in spreminjanje
               pravnih norm ni moglo tako hitro slediti zahtevam tega področja, vsaj ne na
               začetku.</p>
               <p>Pričajoči Predlog sprememb in dopolnitev Zakona o zakonski zvezi in družinskih
               razmerjih, katerega je po mojem mnenju inspirirala odločba Ustavne sodišče z dne 18.
               10. 2007, je le eden izmed poizkusov, ki ni ravno dovolj domišljen, če tudi verjamem,
               da so ga pobudniki želeli in podali za dobrobit otrok, ki so rojeni izven zakonske
               zveze, in uveljavljajo očetovstvo in jim, žal, to ni uspelo rešiti, zaradi ne dovolj
               jasno opredeljenih določil. Ne morem verjeti, da je predlagatelj, kljub temu da se je
               zavedal, da je družinski zakonik že bil v javni razpravi, vložil to novelo zakona na
               takšen način in s takšnimi napakami, ki ravno niso v zgled.</p>
               <p>Sama se bom odločila in pridružila mnenju Vlade tako, da pričujočo spremembo ne bom
               potrdila. Iz javne razgrnitve novega družinskega zakonika, ki to področje in tudi
               druga sistemsko rešuje, je zlasti vidno in dosti jasno opredeljeno, da najmanj dva
               člena to zelo jasno opredeljujeta, in sicer 120. in 128. člen družinskega zakonika,
               pa tudi nekatera druga poglavja. Vlada v svojem programu načrtuje tudi druge
               sistemske zakone, ki bodo dodobra zakonsko uredile to izredno zahtevno pravno
               področje, saj posega v številne predpise in zakone, še zlasti je to pomembno v času
               krize še bolj subtilno opredeliti cel sistem različnih socialnih transferjev za
               blažitev vsakdanjih stisk teh in drugih otrok pa tudi ostalih posameznikov. Hvala
               lepa.</p>
            </sp>
            <sp xml:id="SDZ5-Redna-11-2009-11-18.sp33">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Luka Juri. Se odpovedujete. Zaključujem razpravo. O predlogu
               sklepa, da je predlog zakona primeren za nadaljnjo obravnavo, bomo v skladu s
               časovnim potekom seje zbora odločali jutri, v četrtek, 19. novembra v okviru
               glasovanj. S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O JAVNI RABI SLOVENŠČINE</title> v okviru rednega
               postopka.</p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina desetih poslank in poslancev s prvopodpisanim Francijem
               Kekom zahtevala, da Državni zbor opravi splošno razpravo. Besedo dajem predstavniku
               Vlade za dopolnilno obrazložitev predloga zakona. Predstavnika vlade ni. Res je, da
               smo nekoliko hitro končali to točko in da morda... In so predstavniki Vlade prišli,
               tako da bom dal besedo predstavniku Vlade, gospodu državnemu sekretarju Ministrstva
               za kulturo. Izvolite.</p>
            </sp>
            <sp xml:id="SDZ5-Redna-11-2009-11-18.sp34">

               <speaker>DR. STOJAN PELKO:</speaker>

               <p>Spoštovani predsedujoči, spoštovane poslanke, spoštovani poslanci. Hvala za
               priložnost, da uvodoma v petih minutah predstavimo osnovne spremembe in dopolnitve
               Zakona o javni rabi slovenščine.</p>
               <p>Za nas na ministrstvu je bila priprava teh sprememb dvojna lekcija: Kako težko je
               včasih najti pravo razmerje med nasprotujočimi si pravicami in kako lahko včasih ena
               beseda zlahka reši cel problem.</p>
               <p>Najprej nekaj malega predzgovodine. Zakon je iz leta 2004. V teh štirih, petih letih
               so se pokazale nekatere njegove nedoslednosti in nedorečenosti. Na nekatere je
               opozorila praksa, na druge pa nekoliko bolj brutalno evropske institucije.</p>
               <p>V prvo pragmatično skupino sodijo naslednji trije popravki zakona: popravek 2. člena,
               kar je doslej tretji odstavek tega člena predpisoval, da se določbe tega zakona
               uporabljajo neposredno povsod, kjer področni zakoni ne določajo drugače. Nujno je
               bilo našteti še nekaj področij izvzetosti, da bi, recimo, ne bila maša v latinščini
               nezakonita ali da bi francoski vrivek v slovenskem prevodu angleškega teksta ne bil
               nezakonit. Zato je dodan nov, četrti odstavek 2. člena, da ta zakon ne velja za jezik
               verskih obredov in umetnostnih besedil.</p>
               <p>Drugi pragmatični popravek zadeva 29. člen, ki ni dovolj jasno definiral pristojnosti
               inšpektorjev. Zato se je doslej o tem moral dogovarjati inšpekcijski svet, sedaj pa
               to formaliziramo v zakonski določbi in delimo inšpekcijske pristojnosti med
               inšpektorate za kulturo in medije, tržni inšpektorat, šolstvo in šport, delo,
               kmetijstvo, gozdarstvo, hrano, zdravila in veterinarsko pravo.</p>
               <p>Tretji pragmatični popravek zadeva odpravo nekaterih očitnih pomanjkljivosti v
               sankcioniranju in jih prevaja v evre v 32. členu.</p>
               <p>V drugo skupino, ki ji nikakor ne moremo reči pragmatična, ampak je še kako
               principielna, načelna, je svojevrsten boj za jezik, in to za slovenski jezik, pa
               sodita dva člena: 15. in 23. - popravki teh dveh členov, ki govorita o označevanju in
               oglaševanju. Iz te zagate, ki je na eni strani trdno hotela vztrajati na slovenščini
               kot uradnem, državnem in domicilnem jeziku, ter na drugi strani nediskriminacijo
               različnih akterjev, zaradi česar bi lahko prišli do tega, da se bije z nekaterimi
               temeljnimi postavkami prostega pretoka blaga in storitev. Iz te zagate se je
               Slovenija prvič poskusila izviti leta 2007 s pravilnikom o izvajanju teh dveh členov.
               Rekel bi, da ne najbolj posrečeno, prvič zato, ker pravilnik preprosto ni mogel
               razveljaviti zakona. Imeli smo torej situacijo, kjer je bilo nekaj v zakonu narobe,
               pravilnik pa se je delal, da odpravlja to pomanjkljivost zakona. A ta formalna plat
               je bila le del neposrečenosti, ki jo zdaj odpravljamo. Druga je bila dobesedno
               besedna. Ko so k zapovedani slovenščini v tem pravilniku prevajali stavek "A language
               easily understood by the consumer", so ga prevedli, da je "pravilnik prevedel v
               jezik, ki je potrošniku lahko razumljiv". Ta "lahko" lahko predpostavlja, lahko pa
               tudi ne. Utegne, biti, sme. In ta gotovost tega, da ne bo tako razumljen, je
               dobesedno zdaj rešena z besedo "zlahka", zdaj prvič v zakonu, ne zgolj v pravilniku.
               V zakonu pravimo, da morata biti tako označevanje, kot oglaševanje v slovenščini
               oziroma v potrošniku zlahka razumljivem jeziku. S tem nismo po eni strani prav v
               ničemer ošibili našega prvega zapovedanega uradnega domačega jezika, po drugi strani
               pa smo s to dopustno alternativno zadostili strogi evropski zakonodaji.
               ...<stage>/Opozorilni znak za konec razprave./</stage>...</p>
               <p>Naj samo še opozorim, da je edini zakonski poskus tega, ki je poskušal reševati to
               zadevo, bil Zakon o varstvu potrošnikov, ki je slovenščino preprosto izpustil. Rekel
               je, da morajo biti informacije v jeziku, ki je potrošnikom na območju Republike
               Slovenije lahko razumljiv. Mi torej s tega stališča v našem zakonu o javni rabi
               slovenščine s to spremembo cementiramo pozicijo slovenščine močneje, verjamem pa, da
               bo skozi odgovore na vaša vprašanja in debate ...<stage>/Opozorilni znak za konec
               razprave./</stage>... mogoče še dodatno dokazati, da zakon trdno vztraja na obvezni rabi
               slovenščine in razvijanju visoke kulturne ravni javnega sporazumevanja. Hvala.</p>
            </sp>
            <sp xml:id="SDZ5-Redna-11-2009-11-18.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Besedo ima gospod Janez Ribič v imenu Poslanske skupine SLS.</p>
            </sp>
            <sp xml:id="SDZ5-Redna-11-2009-11-18.sp36">

               <speaker>JANEZ RIBIČ:</speaker>

               <p>Hvala za besedo, gospod podpredsednik. Spoštovani predstavniki ministrstva.</p>
               <p>V Slovenski ljudski stranki smo veseli vsakega predloga zakona, ki ureja rabo
               slovenskega jezika, tako bomo podprli tudi spremembe in dopolnitve Zakona o javni
               rabi slovenskega jezika.</p>
               <p>Žalostno je, da o rabi slovenskega jezika govorimo samo takrat, ko našo zakonodajo
               usklajujemo z evropskim pravnim redom, kot to od nas zahteva Evropska unija. V naši
               stranki smo prepričani, da bi morali v Državnem zboru opraviti zelo resno razpravo o
               rabi našega maternega jezika, saj je njegovo rabo treba še bolj doreči, saj se ta
               izgublja v raznih tujkah, in tudi če ne razumemo angleško, moramo včasih res dobro
               pogledati, kaj nam nekdo ponuja.</p>
               <p>Res je, da narečja bogatijo slovenski jezik, in prav je, da jih uporabljamo. Vse nas,
               ki nismo iz Ljubljane, pa vedno bolj moti, da se na nacionalni televiziji uporablja
               samo eno narečje, in to je tako imenovana ljubljanščina. Nisem nacionalist, vendar me
               moti, da je raba drugih narečij slovenskega jezika deležna posmeha. To se mi nikakor
               ne zdi prav. Tudi nacionalni operater mobilne telefonije je našo deželo na sončni
               strani Alp pred kratkim prelepil z jumbo plakatih in na njih je bil slogan v
               ljubljanskem narečju "komi čakam".</p>
               <p>Mislim, da bi tudi na tem področju bilo treba marsikaj narediti, kajti v naši Ustavi
               je v 14. členu jasno zapisano, da so vsakomur zagotovljene enake človekove pravice in
               temeljne svoboščine, ne glede na narodnost, raso, spol, jezik, vero, politično ali
               drugo prepričanje in tako dalje. Vsekakor okrog rabe slovenskega jezika ali njegovih
               narečij je velikokrat kršen ta 14. člen Ustave, tudi v državnih ustanovah, ki se
               hvalijo, da je njihovo poslanstvo ohranjanje slovenskega jezika, zato bomo v
               Slovenski ljudski stranki spremembe in dopolnitve Zakona o javni rabi slovenskega
               jezika podprli. Hvala.</p>
            </sp>
            <sp xml:id="SDZ5-Redna-11-2009-11-18.sp37">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Györek v imenu Poslanske skupine SNS.</p>
            </sp>
            <sp xml:id="SDZ5-Redna-11-2009-11-18.sp38">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovane kolegice in kolegi! Namen
               predloženih sprememb in dopolnitev Zakona o javni rabi slovenščine predstavlja
               dejansko uskladitev zakonskih kršitev s pravom Evropske unije. Utemeljene so tudi
               rešitve, ki so povzročale težave, predvsem mislimo pri tem predpise v zvezi z
               označevanjem in oglaševanem izdelkov. Predvsem pri tem zadnjem prihaja že dlje časa
               do kršitev in do malomarnega odnosa do zakonskih predpisov in posledično do
               slovenskega jezika. Popolnoma primerneje so določbe glede izvajanja inšpekcijskega
               nadzora ter sankcij v primeru nespoštovanja zakonskih določb. Predpisi sicer izrecno
               ne navajajo tudi kakovost in točnost tekstov, ki so bili prevedeni iz tujega jezika v
               slovenski jezik - tukaj mislim predvsem na tehnična navodila, varnostne napotke, ki
               po zakonu morajo spremljati na tržišču oglaševane stroje, naprave in tako naprej.
               Izkušnje kažejo, in v praksi je bilo že večkrat potrjeno, da se dogaja, da boste
               lažje in prej razumeli ali izvršili kakršnekoli nastavitve za uporabo, recimo,
               telefona, tv-aparata ali računalnika po navodilih v angleškem jeziku kot pa na
               podlagi slovenskih navodil. Tako ta niso prav točno in skrbno prevedena.</p>
               <p>Tudi o vprašanjih in problematiki trženja in uporabe strokovne literature zakon
               izrecno ne definira rešitve. V obrazložitvah k 1. členu se navaja samo izvzetost
               jezika besedne umetnosti, torej proze in poezije, ter jezika verskih obredov. Glede
               uporabe in trženja strokovne, tehnične in znanstvene literature se tako odpira več
               vprašanj in potreb po natančnejšem definiranju tudi le-te zvrsti pisane besede.</p>
               <p>Lahko razumemo in sprejemamo izvzetost del na področju besedne umetnosti, malce težje
               pa razumemo izvzetost jezika verskih obredov. Ali to pomeni, da bodo v teh časih -
               tudi muslimanizacije evropskega prostora in širjenje džamijskih projektov po Evropi -
               maše muslimanskih verskih obredov potekale v arabskem jeziku oziroma, kot je to v
               praksi na balkanskem območju, srbsko-hrvaškem jeziku? Ali pa kje drugje za koga
               drugega zopet v latinskem jeziku? Nekako se nam to zdi skregano s tistim, kar vsi
               odobravamo in cenimo tudi kot temeljni kamen v zgodovini slovenskega jezika, da so
               pred 500 leti potekale težke borbe za uvedbo slovenske besede pri verskih obredih v
               slovenskih cerkvah - mislim na Primoža Trubarja in protestantsko gibanje v splošnem.
               Tudi, ko bodo zrasle džamije širom po Sloveniji ne bo razlogov, da ne bi mogli
               potekati muslimanski verski obredi, recimo, bogoslužje, v slovenskem jeziku, saj smo
               Slovenci dobili na voljo zelo kakovosten prevod Korana, ki ga je prevedel gospod
               Jelinčič mlajši.</p>
               <p>Kar se tiče nadzora nad izvajanjem zakona, moramo priznati, da imamo na voljo kar kup
               raznoraznih inšpektoratov, javnih inšpekcij itd., tako da bo nadzor lahko temeljit in
               učinkovit. Sprašujemo se sicer tudi o vlogi in pristojnosti Urada za slovenski jezik,
               njegovega dela namreč ni zaslediti v zvezi s predloženimi spremembami in
               dopolnitvami.</p>
               <p>Odpira se nam sicer še vrsta vprašanj v zvezi z uporabo slovenskega jezika kot
               uradnega jezika v Republiki Sloveniji. Mislimo predvsem na občasne kršitve ali
               malomarnosti pri uporabi slovenskega jezika na dvojezičnih območjih v Republiki
               Sloveniji, občasno se namreč Slovenke in Slovenci obračajo tudi na Slovensko
               nacionalno stranko, nas opozarjajo in prosijo za pomoč v nekaterih takšnih primerih,
               ampak o tem kdaj drugič več.</p>
               <p>Skratka, predlog sprememb in dopolnitev Zakona o javni rabi slovenščine v splošnem
               podpiramo, imamo pa pridržke do vprašanj, ki sem jih omenil uvodoma. Hvala.</p>
            </sp>
            <sp xml:id="SDZ5-Redna-11-2009-11-18.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Borut Sajovic v imenu Poslanske skupine LDS.</p>
            </sp>
            <sp xml:id="SDZ5-Redna-11-2009-11-18.sp40">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Prijazen pozdrav predstavnikom
               ministrstva.</p>
               <p>Seveda, kadar nanese beseda na slovenščino, je to vedno pomembna in potrebna tema. V
               elegiji Svojim rojakom je Prešeren že davno zapisal: "Kranjec ti le dobička iščeš,
               bratov svojih ni ti mar. Kar ti bereš, kar ti pišeš, mora dati gótov denar." In za to
               gre na nek prenesen način tudi pri tem zakonu.</p>
               <p>Eden izmed glavnih razlogov za spreminjanje zakona je opozorilo Evropske komisije, da
               določbi 15. in 23. člena, ki za označevanje in oglaševanje javnih izdelkov na območju
               Republike Slovenije predpisujeta slovenščino, nista v skladu z 28. členom Pogodbe o
               ustanovitvi Evropske skupnosti in tudi ne s prakso Sodišča Evropske skupnosti. Zato
               je seveda Komisija zahtevala, da se določbi ustrezno dopolnita oziroma spremenita na
               način, da bo dopustno označevanje in javno oglaševanje v slovenščini oziroma "v
               potrošniku zlahka razumljivem jeziku". Tu pa se vedno postavlja vprašanje seveda,
               kako se bomo Slovenci temu na legalen način znali upreti, koliko bomo izvirni,
               iznajdljivi in do kje bomo spustili tujce, kako gre tuj jezik daleč.</p>
               <p>Po mnenju Evropske komisije sta bili namreč dosedanji določbi preveč restriktivni in
               pri označevanju prodajnih izdelkov potrošniku, zato je v teh dveh členih predlagana
               ustrezna dopolnitev oziroma uskladitev. Podjetje lahko namesto besednega jezika pri
               označevanju izdelkov uporablja splošno razumljive simbole in slike. Tudi tu je seveda
               veliko prostora za iznajdljive in narodno zavedne, kar je prav. Dosedanja določba se
               dopolni z "v potrošniku zlahka razumljivem jeziku", kar naj bi preprosto povedano
               pomenilo, da je vsakemu potrošniku dojemljiv, brez posebnega napora in dodatne
               pomoči. "Zlahka razumljiv jezik" je v slovenskem prostoru v prvi vrsti zagotovo
               slovenščina. S to določbo pa je dopuščena uporaba kakšnega drugega "potrošnikom
               zlahka razumljivega jezika".</p>
               <p>Ta določba v "potrošniku zlahka razumljivem jeziku" sicer pušča dokaj široko
               interpretacijo, a so glede uporabe slovenskega jezika v zakonu ustrezno vgrajene
               varovalke in to se mi zdi pomembno. V prejšnjem mandatu se je to uskladilo v
               pravilniku o izvajanju 15. in 23. člena zakona, a je ta rešitev nesistemska in zato
               lahko le začasna. In na to nas je opozorila tudi Evropska komisija, zato se prenaša
               uskladitev v sam zakon; če poenostavimo, pravilnik kot takšen v bistvu razveljavlja
               zakon, kar pa zagotovo ni dopustno. Ne more pa namreč pravilnik urejati materije, ki
               je predmet zakona. Enako pa so bili členi v prejšnjem mandatu usklajeni v primeru
               Zakona o varstvu potrošnikov. S spremembo zakona pa se ureja tudi jasnejša razdelitev
               pristojnosti za inšpekcijski nadzor med ministrstvi.</p>
               <p>Pomembno je, da se uveljavlja tudi načelo varovanja človekovih pravic pri udeležbi v
               verskih obredih in pri umetnostnih besedilih, kar pomeni izvzetost jezika besedne
               umetnosti in verskih obredov. Zato seveda v Poslanskem klubu Liberalne demokracije
               Slovenije podpiramo predlagane rešitve kot ustrezne in menimo, da je zakon zagotovo
               primeren za nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-11-2009-11-18.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Majda Potrata v imenu Poslanske skupine SD.</p>
            </sp>
            <sp xml:id="SDZ5-Redna-11-2009-11-18.sp42">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod državni sekretar s
               sodelavcema, poslanke in poslanci.</p>
               <p>Predlagane spremembe in dopolnitve leta 2004 sprejetega Zakona o javni rabi
               slovenščine so se napovedovale že dlje časa. Napovedano potrebo po spremembi Zakona o
               javni rabi slovenščine zasledimo že v koalicijski pogodbi v prejšnjem mandatu
               prejšnje koalicije, pa tudi v koalicijskem sporazumu oziroma v gradivu zanj je bilo
               mogoče zaslediti potrebo po spremembi zakona tako glede možnosti uresničevanja
               nekaterih določb kot tudi nekaterih omejevalnih določb, na kar so zlasti opozarjali
               tisti iz visokošolske sfere pa tudi iz gospodarstva. Če se naj ne zadržujem pri
               genezi zakona in odmevih v javnosti nanj čez mero potrebnega, naj samo spomnim:
               prvič, da Zakon o javni rabi slovenščine natančneje določa splošni 11. člen Ustave o
               slovenščini kot uradnem, torej državnem, jeziku. In drugič: zakon je prestal presojo
               ustavnosti zaradi določil, ki naj bi domnevno zmanjševale pravice dveh narodnih
               skupnosti, ki imata na jezikovno mešanem ozemlju prav tako status uradnih jezikov.
               Presojala pa ga je tudi Evropska komisija, in sicer na zahtevo evropskega poslanca
               Jonatana Toda iz Avstrije, ali so določila zakona prestroga in predstavljajo oviro
               svobodni konkurenci na skupnem trgu Evropske unije, ker zakon med drugim določa, da
               morajo vsa tuja podjetja v Sloveniji pri stikih s strankami uporabljati
               slovenščino.</p>
               <p>Zdaj bi želela ti dve uvodni točki nekoliko podrobneje pojasniti. Zakon o javni rabi
               slovenščine je nastajal v specifičnih okoliščinah in z dveh različnih stališč. Prve
               tako imenovane restriktivne jezikovne politike, ki je ukazovalna, in druge, ki je
               dogovorna, ki sicer nakazuje okvire rabe, a vendar odpira govorcu ali piscu
               ustvarjalno polje sporazumevanja glede na njegovo osebno potrebno po primernem izrazu
               za učinkovito sporočilo. Zakon o javni rabi slovenščine sledi temu drugemu, zato je
               marsikoga pustil nezadoščenega. Res pa je, da zakon samo okvirno ureja rabo uradnega
               jezika v najširšem smislu, kakor je to običajno za uradne jezike drugih narodov, s
               tem pa mu tudi zagotavlja z Ustavo določen status in nakazuje uveljavljene vzorce
               jezikovne rabe.</p>
               <p>S tako zasnovo je neke vrste osnovna pravna informacija o položaju slovenščine in
               oblikah sporazumevanja v njej kot v prvem jeziku velike večine prebivalstva Republike
               Slovenije ter o pomembnosti tega jezika tudi za kulturo javnega sporazumevanja. Kljub
               pomislekom nekaterih ima torej zakon nekatere konkretne učinke in eden njih je bil
               tudi resolucija o jezikovni politiki. S tem pa je bil dan Državnemu zboru tudi
               poseben poudarek, ker je naloženo Državnemu zboru, da opravlja neke vrste nadzor nad
               uresničevanjem zakonskih določil in tudi pri zagotavljanju potrebnih proračunskih
               sredstev za njegovo uresničevanje.</p>
               <p>Slovenščina je naša skupna vrednota. Odgovornost za dejavno jezikovno politiko je
               torej na strani vseh parlamentarnih strank in na državi kot celoti. Zato je
               upravičeno pričakovanje, da bo zakon zagotovil slehernemu govorcu slovenščine v
               državi, ki je domicilna za ta jezik, take položaje in take določbe, da se bo v
               resnici čutil na tej ravni doma in bo jezik njegova domovina. Res pa je, da zakon ne
               prinaša tistega, kar so nekateri od njega pričakovali, namreč, da bo predpisoval
               jezikovno normo in tako postal neke vrste razsodnik o jezikovni pravilnosti. Tu bi se
               od tega, kar je v zvezi z zakonom, v teh trenutkih vendarle treba ponoviti, obrnila k
               tistemu, kar je predmet zakona o spremembah in dopolnitvah Zakona o javni rabi
               slovenščine. Povedano je že bilo, da je Vlada posegla s 1. členom v rabo tistih
               besedil, s katerimi se zakon v osnovni različici ni ukvarjal. Namreč, tu je zapisano
               določilo, da je iz zakona treba izvzeti jezik verskih obredov in jezik umetnostnih
               besedil. To določilo ima lahko po svoje prednosti, po svoje pa tudi slabosti. Kajti,
               gre za omogočanje verskih obredov katerekoli verske skupnosti. Poleg omenjene
               latinščine, ki jo je bilo že mogoče zaslediti, bi bilo treba omeniti vsaj še nemščino
               v verskih obredih evangeličanske cerkve ali pa tudi nekatere druge verske obrede. Za
               jezik umetnostnih besedil pa je treba brati zakon kot celoto in tudi nekatera druga
               določila.</p>
               <p>Bistvena novost pa je sprememba 15. in 23. člena. Povedano je že bilo, da je popravek
               potreben zaradi uskladitve s pravnim redom Evropske unije, ker sta ta dva člena
               postala deležna kritike Evropske komisije že ob vstopanju naše države v Evropsko
               unijo. Tu se zastavlja temeljno vprašanje, kako razumeti jezikovno politiko Evropske
               unije. Evropska unija je večkrat zagotavljala, da EU nima skupne jezikovne politike,
               ima pa samo skupno načelo, to je načelo enakopravnosti vseh jezikov.</p>
               <p>V Poslanski skupini Socialnih demokratov in meni še prav posebej pa se zastavlja
               vprašanje hierarhije vrednot. Namreč, če gledamo, da je v 3. členu zapisano, da je
               prvi cilj ali prva želja vzpostaviti notranji trg in zagotoviti kar se da prost
               pretok blaga, je sicer mogoče v istem členu zaslediti tudi zagotovilo, da Evropska
               unija spoštuje svojo bogato, kulturno in jezikovno raznolikost. Ampak nekatere
               razsodbe sodišča Evropske skupnosti je mogoče s tega vidika vendarle brati nekolikan
               zadržano, če seveda jemljemo v poštev tudi odločitev Francije, kako je uravnala in
               kako je reagirala na določbe tako, da je zapisala: "Etiketažne omembe, predvidene v
               tem poglavju, lahko nastopajo med drugim v enem ali več drugih jezikih." Videti je,
               kot da je omemba nacionalnega jezika bela lisa v tolikanj propagirani večkulturnosti
               in večjezičnosti Evropske unije in kam bo praksa šla, je samo vprašanje.</p>
               <p>Torej, naj spomnim, da smo v Poslanski skupini Socialnih demokratov v letu 2007, ko
               smo sprejemali Zakon o varstvu potrošnikov, kjer je v prvem odstavku 2. člena in
               drugem odstavku 12. člena izrecno dopuščena možnost označevanja in oglaševanja
               izdelkov v jeziku, ki je lahko razumljiv, izpustitvi izrecne namembe slovenščine
               nasprotovali. Zato podpiramo to rešitev, ki je zdaj zapisana, ki omenja na prvem
               mestu slovenščino in po besedi oziroma navaja tudi rabo "potrošniku zlahka
               razumljivega jezika". Prepričani smo, če bo prišlo do sodnega presojanja tega, bo
               sodišče presojalo vendarle v tem primeru, če bo slovenščina ob izdelku izpuščena,
               kako razumeti tisti "oziroma potrošniku zlahka razumljivem jeziku", in da ga bo brala
               tako, kot razumemo v Poslanski skupini Socialnih demokratov, da je tisti "oziroma" z
               ozirom na pogodbo in določila pogodbe in da bo sodišče tudi znalo presoditi, kateri
               jeziki so na našem ozemlju lahko šteti za "zlahka razumljive jezike", kar je nedvomno
               bistveno boljše kot prej - "lahko razumljivem". Jaz ne želim kakšne hudobne
               interpretacije tega prislova "lahko razumljiv jezik" povedati, ampak bilo bi mogoče
               tudi kako drugače razumeti to določbo.</p>
               <p>Naj povem, da tudi dve nadaljnji spremembi v zakonu, ki nista tako problematični, kot
               bi utegnili za koga biti prejšnji dve omenjeni, v Poslanski skupini Socialnih
               demokratov podpiramo in smo na strani tistih, ki hočejo vendarle imeti v zakonu jasno
               zapisano slovenščino na prvem mestu in "zlahka razumljiv jezik" kot različico, ki
               daje gospodarskim subjektom možnost, da jo uporabijo takrat, kadar bi morebiti
               potrošniku kakšno drugo določilo bilo manj naklonjeno. Kot uporabnica nekaterih
               izdelkov namreč moram povedati, da pogosto kršimo načelo dobrega jezika, zlasti pri
               tem, da je to potrošniku razumljiv jezik, jasen jezik, skladen z načeli, normativnimi
               načeli slovenščine in tudi v velikosti pisave, ki jo človek zlahka prebere. Hvala.
            </p>
            </sp>
            <sp xml:id="SDZ5-Redna-11-2009-11-18.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Aleksander Zorn v imenu Poslanske skupine SDS.</p>
            </sp>
            <sp xml:id="SDZ5-Redna-11-2009-11-18.sp44">

               <speaker>ALEKSANDER ZORN:</speaker>

               <p>Hvala lepa za besedo. Lepo pozdravljeni, predsedujoči, gospod državni sekretar.</p>
               <p>Poslanska skupina SDS bo Predlog zakona o spremembah in dopolnitvah Zakona o javni
               rabi slovenščine podprla. Gre za zakon, ki odpravlja nekatere probleme, ki so se
               pojavljali ob izvajanju osnovnega zakona, in s tega vidika je zakon konkretno
               formuliran in pripravljen. Izključitev verskih obredov in umetnostnih besedil v 1.
               členu je smiselna. Prav tako je glede na težave z uvajanjem zakona v praksi zelo
               smiselna natančnejša opredelitev v odgovornih za inšpekcijski nadzor med izvajanjem
               zakona v 4. členu ter prevedba tolarjev v evre v 5. členu.</p>
               <p>Vendar pa zakon skriva tudi past, o kateri so govorili skoraj vsi moji predhodniki.
               2. in 3. člen namreč na videz rešujeta precej neprijeten problem, pred katerim smo se
               znašli, ker je bilo prvotno besedilo zakona v neskladju s pravom Evropske skupnosti
               in sodno prakso Sodišča Evropskih skupnosti. Ta problem je bil začasno rešen s
               spremembo Zakona o varstvu potrošnikov in dodatnim pravilnikom. Gre za to, da naj bi
               glede na omenjene dokumente pri označevanju in predstavljanju izdelkov in storitev
               ponudniki potrošniku posredovali informacije v jeziku, ki ga ta potrošnik, od primera
               do primera, zlahka razume. Tudi v Sloveniji torej ne samo in izključno v slovenščini,
               kajti tega ta formulacija ne navaja. Rešitev, ki jo imamo zdaj na mizi, je s pravnega
               vidika najlažja. Nekritično ste prepisali formulacijo iz evropskih dokumentov in
               težava, ki izhaja iz Evropske unije, je rešena. Ampak, zakonodajalec je vendarle
               pozabil, da je njegova temeljna naloga ščititi slovenske nacionalne interese - jezik,
               še posebej rabo slovenskega jezika v Republiki Sloveniji. Tega zakon ne ščiti. Še
               več, v temeljni slovenski zakon o javni rabi slovenskega jezika zdaj dajemo določbo,
               katere učinek bo postal jasen šele takrat, ko bodo o kakšni tozadevni težavi
               razsojalo sodišče. To je z vidika naših nacionalnih interesov slabo, saj pomeni, da
               obstaja možnost, da se bo v določenih primerih lahko v Sloveniji za označevanje in
               predstavljanje izdelkov in storitev rabila zlahka razumljiva italijanščina na
               dvojezičnem območju, seveda, nemščina na dvojezičnem območju, madžarščina na
               dvojezičnem in drugem območju, hrvaščina tako rekoč povsod in angleščino se vsi učijo
               v šoli, se pravi - povsod. In o tem se bo razsojalo od primera do primera. To pa ne
               bi bilo potrebno. Vso pravico namreč imamo, da bi v našem zakonu problematična mesta
               natančneje formulirali, da bi se izognili temu tako, da vemo, v kaj se spuščamo. Ker
               nismo velika država, kjer je bilo to obstranski problem, in je slovenski jezik eden
               izmed identitetnih osnov slovenske kulture in slovenstva, je seveda to nujno
               potrebno.</p>
               <p>Nikjer v tej obrazložitvi tudi ne piše, kaj bi se zgodilo, če te uskladitve ne bi
               naredili. Koliko bi nas to stalo? Bi se dalo še kaj izpogajati? Nikjer ne piše, kaj
               bi se zgodilo, če bi sprejeli natančna tolmačenja te zveze. Nikjer niso navedene
               situacije, do katerih bi lahko prišlo in bi bile za nas neugodne. Obrazložitev nas
               nikjer ne pomiri, da problemov ne bo. Če bi zakonodajalec takšne situacije predvidel,
               bi jih v zakonu lahko tudi vsaj delno omejil. Tako pa je celoten problem odpravljen
               na hitro, z malo izboljšanim prevodom besedne zveze iz evropskih dokumentov.</p>
               <p>Kakor rečeno, zakon bomo sicer podprli, vendar verjemite, da bo po težavah, najbrž na
               sodiščih, ki bodo prišle, ta zakon verjetno tudi kmalu popravljen.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-18.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-11-2009-11-18.sp46">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovani predstavniki Vlade, spoštovani
               kolegice in kolegi.</p>
               <p>Kot že rečeno, je poglavitna sprememba novele zakona prilagoditev pogodbi o
               ustanovitvi Evropske skupnosti in sodbam sodišča Evropskih skupnosti, na kar nas je
               Evropska komisija opozarjala. Določbi zakona, ki za označevanje in javno oglaševanje
               izdelkov in storitev predpisujeta slovenščino, se ustrezno dopolnjujeta tako, da se
               omogoči označevanje in oglaševanje tudi "v potrošniku", kot rečeno, "zlahka
               razumljivem jeziku". "Zlahka razumljiv jezik" v slovenskem prostoru je v prvi vrsti
               slovenščina, dopušča pa se tudi uporaba kakšnega drugega, kupcem zlahka razumljivega
               jezika. Na tem področju seveda mi v varstvu svojega jezika nismo nobena izjema. Vsi
               evropski narodi čuvajo svoje nacionalne jezike, morda so Francozi na tem področju še
               najbolj vztrajni, ampak tudi na njihovih primerih je Evropska skupnost pravzaprav
               pridobila to prakso preko različnih sodnih odločb, sprememb zakona in tako naprej in
               tudi naša današnja novela v neki meri črpa iz francoskih izkušenj. V njihovem primeru
               je na koncu še vedno bilo upoštevano sorazmerje med interesi zastopanosti
               nacionalnega jezika in med pravicami različnih ponudnikov. Skratka, med
               konkurenčnostjo. Skratka, Sodišče Evropskih skupnosti je moralo tehtati med
               vrednotami na katerih temelji to evropsko povezovanje, in med pravicami, ki jih
               posamezne države želijo za svoje nacionalne jezike. V tem primeru je tudi Republika
               Francija morala do določene mere spremeniti določbe svoje jezikovne zakonodaje, kar
               počnemo po svoje, in to imajo tudi morebitne kritike na tem področju prav, tudi danes
               mi.</p>
               <p>Trenutno je ustrezno označevanje in javno oglaševanje izdelkov in storitev urejeno v
               letu 2007 sprejetem pravilniku o izvajanju 15. in 23. člena Zakona o javni rabi
               slovenščine, ki je seveda lahko, kot rečeno, zgolj začasna, ker je nesistemska.
               Pravilnik na nek način razveljavlja zakon, zato je potrebna umestitev rešitve v sam
               zakon. Podobno smo leta 2007 uskladili tudi člene Zakona o varstvu potrošnikov,
               njegov 2. in 12. člen, brez izrecne omembe slovenščine, kar v tem primeru seveda ni
               tako, slovenščina ostaja na prvem mestu. V odločanju o tem, kaj je potrošnikom zlahka
               razumljiv jezik pa, seveda, tudi evropska praksa in napotki, ki pravijo, da bodo
               sodišča tista, ki bodo na predlog pristojnega inšpektorata, po navadi tržnega,
               meritorno odločala o tem. In res je, končno besedo o evropskem pravnem redu bo imelo
               že omenjeno Sodišče Evropskih skupnosti. Tako so možni scenariji, kot jih je moj
               predgovornik omenil, v praksi pa, verjamem, da so malo verjetni.</p>
               <p>Poleg jasneje razdeljenih pristojnosti za inšpekcijski nadzor med ministrstvi se v
               tej noveli zakona evropsko primerljivo ureja oziroma uveljavlja načelo varovanja
               človekovih pravic pri udeležbi v verskih obredih in umetnostnih besedilih. Izvzema se
               skratka jezik besedne umetnosti in verskih obredov, kar je bilo predvideno že v
               prvotnem osnutku zakona, v proceduri pa je bila potem ta določba opuščena. Posledično
               se seveda že sedaj pri verskih obredih, tujejezičnih navedkih, besedilih skladb in
               podobno zakon krši, ker javno sporazumevanje v omenjenih primerih ne poteka v
               slovenščini.</p>
               <p>Naj na tem mestu konec koncev tudi mogoče še celo povečam strahove, ki so bili
               izraženi s strani Slovenske nacionalne stranke, da bodo verski obredi potekali v
               poleg že omenjene latinščine in nemščine tudi v arabščini. Seveda bodo! Potekali
               bodo, najbrž da tudi v hindujščini, pa v tibetanščini, starocerkveni slovenščini, v
               sanskrtu, potekali bodo tudi v hebrejščini, kar bo še posebno zadovoljstvo prej
               omenjenemu gospodu Jelinčiču mlajšemu. Je pač tako, da različni ljudje na tem svetu
               verjamejo, verjamemo, da pač je bog govoril v različnem izgovornem jeziku. To je neka
               pravica, ki jo tudi naša ustava zagotavlja, in prek tega ne moremo.</p>
               <p>V Poslanski skupini Zares predstavljene rešitve podpiramo. Menimo, da je zakon
               primeren za nadaljnjo obravnavo. Hvala.</p>
            </sp>
            <sp xml:id="SDZ5-Redna-11-2009-11-18.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-11-2009-11-18.sp48">

               <speaker>ANTON URH:</speaker>

               <p>Spoštovani gospod podpredsednik. Spoštovani gospod državni sekretar s sodelavci,
               spoštovane poslanke in spoštovani poslanci. Predstavil bom stališče Poslanske skupine
               DeSUS k predlogu zakona o javni rabi slovenščine. Pred nami je Predlog Zakona o
               spremembah in dopolnitvah zakona o javni rabi slovenščine, s katerim se bodo zakonske
               rešitve uskladile s pravom Evropske unije in dopolnile zakonske rešitve, ki so v
               praksi povzročale težave pri izvajanju. Zakon natančneje opredeljuje svojo
               zaobjemnost, usklajuje predpisovanje jezika pri označevanju in oglaševanju izdelkov
               in storitev s pravom Evropske skupnosti, opredeljuje pristojnosti za izvajanje
               inšpekcijskega nadzora nad posameznimi določbami in odpravlja nekaj očitnih
               pomanjkljivosti v sankcioniranju. Jezik verskih obredov in opravil in jezik umetnosti
               besedil sta po dopolnitvi izrecno izvzeta iz zaobjema zakona, dopustita se
               označevanje in javno oglaševanje v slovenščini oziroma v "potrošniku zlahka
               razumljivem jeziku", saj je Evropska komisija menila, da določbe 15. in 23. člena, ki
               za označevanje in javno oglaševanje izdelkov na območju Republike Slovenije
               predpisujeta slovenščino, nista v skladu z 28. členom Pogodbe o ustanovitvi Evropske
               skupnosti oziroma s številnimi sodbami Sodišča Evropskih skupnosti.</p>
               <p>Predlog zakona vsebuje tudi redakcijski popravek kazenske določbe in uskladitev
               globnih zneskov z Zakonom o uvedbi evra ter določbo, s katero se razveljavlja
               pravilnik o izvajanju 15. in 23. člena Zakona o javni rabi slovenščine.</p>
               <p>V Poslanski skupini DeSUS podpiramo predlog zakona, saj predlog vztraja pri načelu
               domicilnosti jezika slovenščine na Slovenskem. Ne odstopa niti od načel, na katerih
               temelji Zakon o javni rabi slovenščine, v prvi vrsti obvezne javne rabe slovenščine
               in razvijanja visoke kulture ravni javnega sporazumevanja. Hvala lepa.</p>
            </sp>
            <sp xml:id="SDZ5-Redna-11-2009-11-18.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo predstavitev stališč poslanskih skupin. Sledi splošna
               razprava poslank in poslancev. Besedo ima gospod Vili Rezman. Se odpoveduje. Gospa
               mag. Andreja Rihtar, prosim.</p>
            </sp>
            <sp xml:id="SDZ5-Redna-11-2009-11-18.sp50">

               <speaker>MAG. ANDREJA RIHTAR:</speaker>

               <p>Hvala lepa, spoštovani podpredsednik. Spoštovani predstavniki Ministrstva za kulturo!
               Sedaj smo slišali predstavitve poslanskih skupin, pa naj mi bo oproščeno, če bo moja
               predstavitev in razmišljanje mogoče šlo v pojmovanje, kaj ne nazadnje razumem kot
               razumljiv jezik. Lahko bi rekli, da večni boj, Primož Trubar in ravnokaršnjo
               praznovanje spominja nanj, bi si pa verjetno mislil tudi svoje. Skupni slovenski
               prostor se namreč ne prikriva s slovenskimi državami mejami, slovenske manjšine pa so
               v sosednjih državah izpostavljene prav tako večno močni eroziji, prav tako pa manjšim
               nacionalnim jezikom v procesih globalizacije in integracije grozi večkrat in vedno
               bolj načrtno marginalizacija.</p>
               <p>Skrb za slovenski jezik naj bi ostala prva prioriteta, naloga kulturne politike, pa
               ne samo kulturne politike, politike vsake vlade oziroma njen cilj naj bi bil
               pospeševanje razvoja jezika v javnem življenju slovenske družbe. Še bolj kot do sedaj
               bi se bilo treba potruditi in vztrajati na naših posebnostih, ki imajo svoje
               argumente segajoče daleč v zgodovino. Slovenščina naj bi bila sredstvo za vsakdanje
               sporazumevanje, za izražanje sporočil, zakladnica kulture in eden glavnih simbolov
               nacije in države, zato naj bi skrb zanjo potekala na vseh ravneh tudi v javnem
               komuniciranju, delovnih in tehnoloških procesih, znanstveni terminologiji, v
               potrošništvu.</p>
               <p>Slovenščina, ki jo znamo in se je učimo in - ali je to zlahka razumljiv jezik, pa
               nisem prepričana. V opravičilo ali v ne nazadnje tudi zameno za to vsi predlagatelji
               zakonskih podlag, vse vlade do sedaj, se velikokrat izgovarjajo na evropske predpise
               oziroma uskladitev s pravnim redom EU. Pri tem pa smo ob tukajšnjem predlogu o
               dopolnitvi Zakona o javni rabi slovenščine priča tudi ponesrečenemu prevodu uredbe
               EU, ki je do sedaj stala nekako v bunkerju prejšnje vlade in prišla sedaj na plan.
               Dikcija jezika, ki je potrošnikom na območju Republike Slovenije lahko razumljiv je
               poslastica, ki jo naši politiki že do dobro uporabljajo.</p>
               <p>Sama sem po svojem vzoru svojega razrednika iz osnovne in srednje šole velikokrat
               uporabljala jezik ali nenazadnje krilatico "tristo kosmatih medvedov" in "krucifiks
               na hamol", me pa resnično razjezi, ko včasih tega pač ne razumem. Učili so me
               slovenščine in zelo spoštujem dvojino, ki jo tukaj v naši hiši skoraj ne slišimo več.
               Ko pa se opravim po nakupih in mi "lahko razumljiv jezik" povzroča težave, saj so vsa
               navodila na vseh izdelkih izpisani z velikostjo verjetno kakšnih pet ali sedem
               računalniških pik, so za mene pač nevidni in ne morem niti presojati o "lahki"
               razumljivosti. Pa če se vrnem v naš Državni zbor, kjer naš jezik poslušam in ga tudi
               slišim, potem naj bi bil normativ za lahkost, razumljivost jezika besede, kot so, naj
               mi bo oproščeno, "porkafiks, svinjarije", za mene seveda zelo težko razumljive.</p>
               <p>Vse kljub vsemu temu, da je leta 2007 tukaj v Državnem zboru bil sprejet Zakon o
               javni rabi slovenščine in zatem še Resolucija o nacionalnem programu za jezikovno
               politiko, dve zakonski varovalki, s katerima naj bi bilo v prihodnje za slovenščino
               pač vse dobro. Toda obstoj jezika, spoštovani kolegi, je pač odvisno od naše zavesti,
               na žalost, od naše samozavesti, prepričana tukaj v parlamentu in ne od večnega samega
               priklanjanja predpisom Evropske unije. Slovenci pačimo svoj jezik in ga zanemarjamo,
               vsak rod znova, vsak dan znova, mi poslanci pa smo na čelu te poti, zato nam je bil
               na koncu resnično oproščeno: ful ne razumem za kaj gre, saj mi "lahka" razumljivost
               pač ni razpoznavna, ampak se pač počutim kul, ker bo pač še ena evropska uredba
               usklajena z našim pravnim redom.</p>
               <p>Na koncu rečem, zelo odgovorno, zaupam Ministrstvu za kulturo, posebej pa besedam
               državnega sekretarja, ki pa je uvodoma dal zatrditev, da bo še naprej Ministrstvo za
               kulturo, in s tem celotna Vlada skrbela in bdela nad uporabo slovenskega jezika.
               Hvala lepa.</p>
            </sp>
            <sp xml:id="SDZ5-Redna-11-2009-11-18.sp51">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj.</p>
            </sp>
            <sp xml:id="SDZ5-Redna-11-2009-11-18.sp52">

               <speaker>SILVA ČRNUGELJ:</speaker>

               <p>Hvala lepa za besedo, spoštovani podpredsednik. Lepo pozdravljeni predstavniki
               Ministrstva za kulturo.</p>
               <p>Mislim, da je o Zakonu o javni rabi slovenščine danes bilo že kar dosti povedanega in
               dejansko smo slišali tudi vse različne dvome o tem, kako in na kakšen način naj bi se
               ta izredno zahteven zakon, ki je bil zelo skrbno pripravljen in dolga leta tudi ne
               nazadnje, ker je bil kritično sprejeman s strani slovenske javnosti.</p>
               <p>Jaz bi danes posebej rada opozorila na en drug aspekt, ki sicer ni bil toliko
               prisoten danes v naši razpravi, in sicer pohvalila bi Ministrstvo za kulturo in
               seveda vse ostale arbitre v tej kompletni kulturni politiki, da je s 4. členom
               dejansko naredilo velik korak naprej, ki bi lahko bil tudi spodbuda za ostala
               ministrstva. S tem členom je pokazalo ministrstvo, da zna razpravljati in
               komunicirati tudi z drugimi ministrstvi, kar nam je, vam je bilo očitano v
               preteklosti, ker ni lahko urediti inšpekcijskega nadzora, zlasti ne na tako subtilnem
               področju, kot je raba slovenščine v javni rabi.</p>
               <p>Tako mislim, da bi to še posebej lahko izpostavila, zlasti pa pričakujem, da bo tržni
               inšpektorat, ki na temu področju lahko največ stori, tudi postoril največ, zagotovo
               pa bodo vsi ostali inšpektorati morali in imeli mnogo možnosti, da na tem področju
               kaj postorijo. Zagotovo bomo z ugotavljanjem, kako in na kakšen način se implementira
               že sprejeta resolucija, lahko ugotovili, ali se tudi na vseh ostalih področjih
               slovenščina v javni rabi pravilno uporablja. In potem bomo lahko "ful kul" vsi
               zadovoljni, četudi je jezik tako živa tvorba, da je vredno vedno znova, tako kot naša
               kolegica Majda Potrata, opozarjati in popravljati tiste, ki seveda o tem ne vodijo
               dovolj računov. Hvala lepa.</p>
            </sp>
            <sp xml:id="SDZ5-Redna-11-2009-11-18.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima dr. Luka Juri.</p>
            </sp>
            <sp xml:id="SDZ5-Redna-11-2009-11-18.sp54">

               <speaker>DR. LUKA JURI:</speaker>

               <p>Hvala lepa. Predlog zakona bi se dalo označiti kot, pač, neizogibna sprememba, katero
               moramo izvesti zaradi določil našega skupnega sobivanja v Evropski uniji. Vse lepo in
               prav. Vendarle pa se postavijo neka vprašanja, na katera še vedno nimamo jasnih
               odgovorov oziroma Evropska unija odgovarja na, po mojem mnenju, tudi malo
               "pišmeuhovski" način. Češ, da se bo vprašanje uporabniku, kupcu oziroma "potrošniku
               zlahka razumljiv jezik" reševalo od primera do primera. Kaj to pomeni, da bomo
               vsakič, ko bomo šli v trgovino in dobili izdelek, recimo, z zelo pogostim primerom, z
               nemškim opisom, morali iti v tožbo in dokazovati, da je to težko razumljiv jezik? To
               ni kritika te novele zakona, to je kritika sedanje ureditve v Evropski uniji, ki
               dejansko na ignorantski način urejuje vprašanje jezika tako, da ga sploh ne reši. In
               to je izziv ne za slovenskega zakonodajalca, ampak za evropskega. In konec koncev gre
               tu poziv tudi našim evropskim predstavnikom, začenši z evropskimi poslanci.</p>
               <p>Sicer bi se zahvalil predlagateljem za takšno rešitev, ki skuša na čim bolj učinkovit
               način rešiti tisto, kar pač od nas zahteva Evropska unija. Bi pa hkrati še poudaril
               potrebo po nadaljnji preverbi praktičnih učinkov sedanjih ureditev zakona o javni
               rabi slovenščine. Medtem ko na eni strani izgubljamo tam tiste priložnosti, kjer bi
               res morali uporabljati slovenščino ali pa - in tukaj nimam nič proti temu, da se
               uporabljajo tudi slovenska narečja, sem pa seveda pristaš tega, da to ni samo
               ljubljansko narečje, ampak so lahko tudi druga, ne samo simpatična, ampak konec
               koncev pomeni obogatitev kulturne dediščine Slovenije. Ampak hkrati, da odpravimo
               nekatere togosti, zlasti pri registraciji gospodarskih združb in drugih pravnih oseb,
               kjer si ne zakon, ampak tisti, ki interpretirajo zakon, zadeve interpretirajo tako,
               da pride do napak. Pa bom dal samo en primer in potem zaključil, da bom pustil še
               svoji kolegici nekaj časa.</p>
               <p>V Kopru se je dogajala registracija primorskega svetovalnega središča z akronimom Pri
               MSS, Primorsko svetovalno središče. Odgovor registrantov je bil, to ime ni mogoče,
               ker je dvojni SS pač enostavno prepovedano v zakonu. In to ni problem zakona, ampak
               togost in nerazumevanje določil zakona s strani tistih, ki ga izvajajo. Tukaj prosim,
               da se nadaljnjo poskuša zadevo nadgraditi. Hvala lepa.</p>
            </sp>
            <sp xml:id="SDZ5-Redna-11-2009-11-18.sp55">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Vito Rožej. <stage>(Se odpoveduje.)</stage> Besedo ima gospod Joško
               Godec. <stage>(Se odpoveduje.)</stage> Lojze Posedel. <stage>(Se odpoveduje.)</stage> Mag. Franc Žnidaršič, tudi.
               Damijan Perne, tudi. Gospa mag. Majda Potrata.</p>
            </sp>
            <sp xml:id="SDZ5-Redna-11-2009-11-18.sp56">

               <speaker>MAG. MAJDA POTRATA:</speaker>

               <p>Hvala za besedo. Rada bi spomnila na misel ali metaforo svojega prof. dr. Jožeta
               Toporišiča, ki je rekel, da je slovenski jezik gozd. Posamezne zvrsti jezika so
               drevesa. In jaz bi želela, da bi videli tako drevesa, kot gozd in kot ozaveščeni
               uporabniki jezika vedeli, katero drevo je v posamezni situaciji potrebno in smemo
               uporabljati. Toliko glede vprašanj, ki ste jih nekateri načenjali v zvezi z
               različnimi zvrstmi slovenščine.</p>
               <p>Sama bi v tem trenutku nekoliko bolj radikalno stališče rada izrekla, kot sem ga prej
               kot predstavnica poslanske skupine.</p>
               <p>Zame je temeljno vprašanje ob tem zakonu vprašanje vrednot. Zame je jezik temeljna
               vrednota, ki me določa. Moj jezik je moj dom in jaz sem za ta dom, ne samo na načelni
               ravni, ampak tudi v praktičnem življenju, dolžna poskrbeti in kot poslanka opažam
               stvari, ki mi niso več blizu in ki jih ne morem trpeti. Ko grem po Čopovi ulici in
               vidim napis samo v angleščini, se vprašam, zakaj inšpekcijski nadzor ne more zoper
               tako napisno podobo ničesar ukreniti. Ko sem kot uporabnica v neki ugledni trgovini
               opozorila prodajalke, naj vendarle spodbudijo lastnike, da bodo namesto samo
               angleških napisov v trgovini tudi slovenski napisi, so me prodajalke ne ravno
               prijazno opozorile, da če sem slabe volje, naj ne stresam slabe volje še nanje. To pa
               je praktična izvedbena raven vsakodnevnih jezikovnih uporabnih položajev. In razumem,
               da po zakonu o javni rabi slovenščine bo posamezniku naloženo, tako kot mu je sedaj,
               da bo kršitve prijavljal inšpekciji, inšpekcija bo pa z različno mero učinkovitosti
               in hitrosti reagirala. In tu se začnejo temeljni problemi. Rada bi pritrdila
               pripravljavcem zakona, da so zmogli zapisati znova besedo slovenščina na prvo mesto
               oziroma zlahka razumljiv jezik. Na nas, na Državnem zboru pa je, da bomo znali to
               odločitev zagovarjati tudi takrat, če se bo kdo morebiti obrnil na sodišče in
               zahteval sodno varstvo. Zato se mi zdi tako zelo pomembno, da smo stranke danes
               dosegle v Državnem zboru konsenz ob tej predlagani noveli. Hvala lepa.</p>
            </sp>
            <sp xml:id="SDZ5-Redna-11-2009-11-18.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa. Za besedo je prosil dr. Stojan Pelko državni sekretar v Ministrstvu za
               kulturo.</p>
            </sp>
            <sp xml:id="SDZ5-Redna-11-2009-11-18.sp58">

               <speaker>DR. STOJAN PELKO:</speaker>

               <p>Hvala. Dovolite najprej iskreno zahvalo za podporo vseh poslanskih skupin in skoraj
               že osebno zaupanje obeh razpravljavk in razpravljavca. To mi daje možnost, da
               predstavim in pohvalim kolega, ki sta z menoj, ki sta na tem zakonu najbolj aktivno
               delala, mag. Gjurin, mimogrede asostemt dr. Toporišiča na oddelku za slovenščino
               Filozofske fakultete in pravnik Miran Zupan.</p>
               <p>Samo nekaj stvari, če smem odgovoriti, zato ker bodo pojasnila. Ravno dejstvo, da je
               dr. Gjurin pri nas vodja sektorja za slovenščino, je pojasnilo gospodu Györeku, da
               Urad za slovenski jezik je že nekaj časa sestavni del Ministrstva za kulturo, ne da
               ni bil aktiven, ampak kot tak na obstaja, ampak je v Ministrstvu za kulturo
               pripravljen ta zakon.</p>
               <p>Ko je gospa Potrata omenila primer Francije in sodišče in inšpektorja. Dejansko je
               ravno podobna formulacija v francoskem primeru omogočila, da je pritisk Evropskega
               sodišča popustil in da zaradi tega tudi, če smem odgovoriti poslancu Zornu, mi se
               nismo odločili na kalkulacije oziroma izzivanje Evropskega sodišča, ampak smo
               pregledali njihove dosedanje pravne prakse, pravne primere, videli, do česa bi lahko
               privedlo in to nas je utrdilo v prepričanju, da bi to avtomatsko privedlo do postopka
               in do denarne kazni. Se pravi, tukaj možnosti pogajanja v resnici ni bilo. In tisto,
               kar bom najprej pri svojih kolegih, potem pa tudi drugih sodelavcih na ministrstvu
               zahteval, je to, kar ste razpravljavka in razpravljavec omenila, da je na nas, da
               pazimo tudi na praktično preverbo tega, kar smo zdaj sprejeli. Zato je natančnejša
               definicija inšpekcijskih, inšpektorskih obveznosti za nas zelo pomembna. Najlepša
               hvala.</p>
            </sp>
            <sp xml:id="SDZ5-Redna-11-2009-11-18.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa. Vsi prijavljeni razpravljavci, ki ste to želeli, ste dobili besedo. Ker
               pa čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora o tej temi še kdo razpravljati. Za
               enkrat vidim eno prijavo. Mag. Majda Potrata, izvolite.</p>
            </sp>
            <sp xml:id="SDZ5-Redna-11-2009-11-18.sp60">

               <speaker>MAG. MAJDA POTRATA:</speaker>

               <p>Hvala. Še na eno stvar bi rada opozorila. Ker smo govorili o tem, da je bil leta 2007
               spremenjen Zakon o varstvu potrošnikov, se mi na enaki ravni, kot se mi na ravni
               hierarhije jezikov, če ta obstaja, pa po moje ne sme, ker Evropska unija zagotavlja,
               da so vsi jeziki enakopravni, vsi uradni v Evropski uniji, se mi zastavlja vprašanje
               hierarhije vrednot takrat, ko se do rabe jezika vedem kot potrošnica, se pravi kot
               nakupovalka in kot morebitna lastnica gospodarskega subjekta. Verjela bi, da je Zakon
               o varstvu potrošnikov v prvi vrsti namenjen njim - potrošnikom. Ko pa pregledujemo
               sodno prakso in tudi citirane navedbe v pogodbah ali kod drugod, se pa zdi, da je
               prost pretok blaga tisto nadrejeno pravilo, ki bi moralo določati tudi uporabo vseh
               drugih določil, ki so nižje na hierarhični lestvici. Zame je to preprosto
               nesprejemljivo, ker ko bo Evropska unija uveljavila v polni meri državljansko zavest
               in ko se bomo čutili za tiste, ki odgovorno vplivamo tudi na določbe Evropske unije,
               s tega stališča, kaj kot posameznica ali posameznik lahko storimo za to, da se bomo v
               tej združbi različnih držav dobro počutili, in ko bomo presodili, da gre to
               pravzaprav mimo naših interesov, ne bomo več zadovoljni in bomo pač pritisnili na
               vzvode oblasti, da bodo komisije odločale drugače in v resnici v interesu ljudi. Saj
               ni interes ljudi samo interes gospodarstva in ekonomski interes, ki je le eden izmed
               interesov. Prvi interes pa je vendarle tisti, da dobim tisto, kar želim kupiti, tudi
               ustrezno komentirano z ustreznimi navodili, ne pa v "makaronščini", v kakršni je zdaj
               mogoče nekatere stvari prebrati na ovojnini ali na spremnih dopisih. In tu se zdaj
               zame začne osnovno pravilo: ali to spoštujemo ali tega ne spoštujemo. Enako se bo
               zgodilo tudi pri drugih določbah zakona o javni rabi slovenščine in odnosu do
               slovenščine, po moje v najbolj delikatni rabi, to je v rabi v visokem šolstvu, kjer
               je največ odprtih vprašanj in kjer si tudi ne zastavljamo temeljnega vprašanja: ali
               je študijski proces namenjen študentom ali gostujočim profesorjem. Ali ni to, da
               prihajajo k nam v Slovenijo študirat študentje od drugod, tudi priložnost, da
               kakovostni študijski programi zadržijo študente pri nas in da ti študentje morebiti
               kot strokovnjaki ostanejo tudi pri nas? Tu se bodo pa kot tisti, ki bi želeli
               opravljati nek poklic, morali soočiti z zahtevo, da morajo obvladati slovenski jezik,
               če hočejo to delo opravljati v Sloveniji oziroma ne govorim zdaj še o jezikih
               manjšinskih skupnosti.</p>
               <p>To so vprašanja, na katera bi morali poiskati ustrezne odgovore, ne da bi bili ti
               odgovori kakorkoli izključujoči, ampak da bi upoštevali čim širši interes.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-18.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo v skladu s časovnim potekom seje Državnega zbora odločali jutri, v
               četrtek, 19. novembra, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA - TO JE NA RAZPRAVO O ODGOVORU MINISTRA
                  KARLA VIKTORJA ERJAVCA NA POSLANSKO VPRAŠANJE JANEZA RIBIČA V ZVEZI S
                  FINANCIRANJEM VODNE INFRASTRUKTURE IZ SREDSTEV SKLADA ZA VODE.</title>
               </p>
               <p>Državni zbor je na 10. seji sklenil, da opravi razpravo o odgovoru, ki ga je minister
               za okolje in prostor Karl Viktor Erjavec podal na poslansko vprašanje poslanca
               gospoda Janeza Ribiča v zvezi s financiranjem vodne infrastrukture iz sredstev Sklada
               za vode.</p>
               <p>Besedo dajem gospodu Janezu Ribiču za dodatno zahtevo za razpravo o odgovoru
               ministra. Pričakujem tudi, da gospod minister spremlja... ...<stage>/Oglašanje s klopi./</stage>...
               Predlagate gospod Anderlič, da damo odmor? To je točka, ki je bila dana na zahtevo
               poslank in poslancev, ne pa ministra.</p>
            </sp>
            <sp xml:id="SDZ5-Redna-11-2009-11-18.sp62">

               <speaker>ANTON ANDERLIČ:</speaker>

               <p>Tako je. Ampak je ravno zahteva zbora, da se razpravlja o odgovoru na vprašanje,
               povod in po mojem temeljni vzrok, da se seveda zagotovi prisotnost. Tudi takrat,
               kadar so poslanska vprašanja, bomo...</p>
            </sp>
            <sp xml:id="SDZ5-Redna-11-2009-11-18.sp63">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič, jaz z vami soglašam. Dve minuti je odmora, prosim, da ostanete v
               dvorani. Pričakujem da bo minister prišel. Seveda je pa prisotnost ne samo interes
               poslancev ampak tudi njega. In pričakujem, da se bo odzval in prišel v dvorano. Dve
               minuti, lepo prosim, največ.</p>
               <stage>(Seja je bila prekinjena 11.19 in se je nadaljevala ob 11.20.)</stage>
            </sp>
            <sp xml:id="SDZ5-Redna-11-2009-11-18.sp64">

               <speaker>PODPREDSEDNIK MAG. VASJA KLAVORA:</speaker>

               <p>Besedo dajem gospodu Janezu Ribiču za dopolnilno obrazložitev zahteve za razpravo o
               odgovoru ministra. Gospod Ribič, izvolite.</p>
            </sp>
            <sp xml:id="SDZ5-Redna-11-2009-11-18.sp65">

               <speaker>JANEZ RIBIČ:</speaker>

               <p>Hvala za besedo, spoštovani gospod podpredsednik Državnega zbora. Lepo pozdravljam
               tudi gospoda ministra za okolje in prostor.</p>
               <p>Spoštovane poslanke in poslanci, najprej bi se vam rad zahvalil za to, da ste mi
               omogočili, da o tej problematiki razpravljamo tudi tukaj v Državnemu zboru. Predvsem
               bi se tukaj rad zahvalil poslancem iz koalicije, tukaj se vidi, da če hočemo, lahko
               tudi kaj dobrega skupaj opravimo in storimo. Spoštovanemu gospodu ministru za okolje
               in prostor sem postavil to poslansko vprašanje, ker si iskreno želim, da se končno
               zagotovi varnost ljudi pred vodo. Vsi se zavedamo, kako pomemben naravni vir je voda.
               Vsi pa vemo tudi, koliko gorja lahko povzroči bodisi pomanjkanje vode, bodisi ujma v
               obliki poplav. Za Slovenijo namreč velja ugotovitev, da je bogata z vodami. Seveda pa
               ima to dejstvo več obrazov. Poprave in ostale ujme so v zadnjih letih pokazale, kako
               ranljivi smo ob takih izjemnih dogodkih. Šele ko se katastrofa zgodi ugotavljamo, kaj
               so bili vzroki in kaj nam je potem narediti in podobno. Tudi na območju, od koder
               prihajam, med Mariborom in Ptujem, na levem bregu reke Drave bo ob naslednjih večjih
               padavinah prišlo do katastrofe. In kaj bomo potem rekli prebivalstvu, ki bo ob svoje
               domove, premoženje, zdravje? Prebivalstvo na takih območjih živi v nenehni nevarnosti
               in ogroženosti, pravzaprav v strahu. Katastrofe na tem področju se dogajajo prav
               zato, ker se zadeve na področju upravljanja z vodami ne premikajo naprej. Če so bili
               na podlagi nove zakonodaje že storjeni prvi koraki na področju obvladovanja in
               zmanjševanja onesnaževanje voda, pa je bilo na področju upravljanja z vodami, ko naj
               bi poskrbeli za vodne režime in pretočne razmere, premalo storjenega. Poplavna
               varnost se poslabšuje. Vodna infrastruktura propada, potem pa imamo zaraščene potoke,
               nevzdrževane struge rek in na koncu poplave.</p>
               <p>Minister mi je sicer na moje poslansko vprašanje odgovoril kar se tiče reke Drave in
               visokovodnih nasipov ob njej. Gradnja tega projekta naj bi se začela v letu 2011. Do
               takrat pa upajmo, da v tem času ne bo prišlo do te katastrofe. Kaj pa sredstva za
               vzdrževalna dela, čiščenje vodotokov, ki je potrebno za njihovo pretočnost in za
               preprečitev poplavljanja? Kot sem že povedal, treba je zagotoviti varnost prebivalcev
               pred poplavami. In seveda ne samo ob reki Dravi. Kaj se dogaja na področju
               investicijskih projektov, ki bi jih izvajali s sredstvi vodnega sklada? Postavlja se
               vprašanje, ali so pravilno uporabljena sredstva, ki se zberejo v vodnem skladu in se
               uporabljajo za tiste posege v vodo, ki so potrebni zaradi drugih energetskih ali
               kmetijskih investicij. Z vidika upravljanja z vodami bi bilo bistveno bolje, da bi ta
               sredstva uporabljali zgolj za vodarske namene ter za investicije in vzdrževanje na
               tem področju. Upam, da bo današnja razprava prinesla tudi odgovore na moja vprašanja,
               na katera minister še ni odgovoril.</p>
               <p>Kolikokrat letno se na vodotokih izvajajo redna vzdrževalna dela?</p>
               <p>Kdo opravlja redni nadzor nad stanjem vodotokov in kolikokrat letno se izvaja?</p>
               <p>Kakšni so kriteriji, po katerih Ministrstvo za okolje in prostor pripravlja letni
               program izvedbe vzdrževalnih del na vodotokih?</p>
               <p>Kakšni so postopki ravnanja ministrstva oziroma izvajalca javne službe v primeru
               popravljanja vodotokov oziroma v primeru naravnih nesreč?</p>
               <p>Ali ima lokalna skupnost pristojnost izvesti interventna dela v primeru poplavljanja
               vodotokov in kako je s financiranjem teh del?</p>
               <p>Želim tvorno razpravo in da bi vodni sklad obogatili s sredstvi, da bomo vse to lahko
               tudi opravili. Hvala.</p>
            </sp>
            <sp xml:id="SDZ5-Redna-11-2009-11-18.sp66">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo dajem ministru za okolje in prostor Karlu Viktorju Erjavcu za
               uvodno obrazložitev mnenja.</p>
            </sp>
            <sp xml:id="SDZ5-Redna-11-2009-11-18.sp67">

               <speaker>KARL VIKTOR ERJAVEC:</speaker>

               <p>Vsem lep pozdrav, posebej predsedujočemu in poslankam in poslancem Državnega zbora.
               Mislim, da smo lahko zadovoljni, da bomo danes imeli širšo razpravo na poslansko
               vprašanje v zvezi z vzdrževanjem vodne infrastrukture. Mislim, da se zelo redko
               dogaja v Državnem zboru, da bi na podlagi poslanskega vprašanja imeli široko
               razpravo. To očitno kaže, da je ta problem izjemnega pomena tako zame kot ministra za
               okolje in prostor kot tudi za vas poslanke in poslanci.</p>
               <p>Jaz moram reči, da na poslansko vprašanje, ki mi je bilo postavljeno na prejšnji seji
               Državnega zbora, sem odgovoril dokaj podrobno, zelo obširno in tudi v bistvu sem
               odgovoril na vsa vprašanja. Ne glede na to, je bila izražena želja, da se opravi
               širša razprava. Jaz mislim, da je to dobro in koristno zlasti zato, ker vemo, da smo
               pred tem, da sprejemamo proračun za leti 2010 in 2011.</p>
               <p>Problem financiranja vodne infrastrukture ima dolgo brado. Začel se je pojavljati v
               ostrejši obliki v 90. letih, ko se je manj sredstev namenjalo za vzdrževanje vodne
               infrastrukture. Lahko sem celo kritičen in lahko rečem, da v zadnjih dvajsetih letih
               nismo praktično zadosti sredstev namenjali za to vprašanje in smo se teh vprašanj
               rešili zelo gasilsko. To se pravi, ko se je zgodila naravna nesreča, poplava,
               hudourniki in ne vem kaj vse, takrat smo odreagirali, pripravili posebne sanacijske
               programe, če je bila škoda zadosti visoka, in tako smo reševali te probleme. Zato sem
               zelo vesel, da bomo danes imeli to razpravo in jaz upam, da se bo tudi zaključila s
               konkretnimi sklepi, kako rešiti nastalo situacijo. Dejstvo je, da situacije ni mogoče
               izboljšati, če ne bomo več sredstev, več financ namenili za to področje. Mi skušamo
               glede na razpoložljiva proračunska sredstva reševati stvari v tistih zadevah, ki so
               najbolj kritične. Sami ste omenili, da šele v letu 2011 bodo tudi uporabljena
               evropska kohezijska sredstva, kar je prav, vendar vse to ne zadostuje. Računam in
               pričakujem, tu, da bo razprava o vodnem skladu, o delitvi sredstev iz vodnega sklada,
               ker je tudi zelo pereče vprašanje, kaj bomo financirali s sredstvi iz vodnega sklada,
               ali bomo financirali nove investicije ali bomo večji del sredstev, ki ga namenjamo iz
               vodnega sklada, namenjali za spodnjo Savo. Lahko povem, da vodni sklad ima nekje
               petindvajset milijonov evrov, od tega petnajst milijonov evrov namenjamo zgolj za
               spodnjo Savo, za infrastrukturo, ki se tam dogaja v tem trenutku, ostale vodne
               infrastrukturne objekte pa zanemarjamo. Pri tem pa moram reči, da približno 5,7
               milijona evrov pa zadrži Ministrstvo za finance in ostanejo v integralnem proračunu,
               ker sredstev iz tega naslova se nabere nekje okoli trideset milijonov evrov.</p>
               <p>Jaz bom zelo vesel, če boste poslanci danes po opravljeni kvalitetni razpravi tudi
               sprejeli določene sklepe, ki bodo ojačali vodni sklad, proračunske postavke, ki
               pomenijo več denarja za te namene in potem mislim, da se bodo lahko stvari
               spremenile. Brez denarja pa na tem področju ne bo kvalitetne muzike.</p>
            </sp>
            <sp xml:id="SDZ5-Redna-11-2009-11-18.sp68">

               <speaker>PODPREDSEDNIK MIRAN POTRČ:</speaker>

               <p>Hvala lepa. Sledi predstavitev stališč poslanskih skupin. Besedo v imenu Slovenske
               nacionalne stranke ima gospod Silven Majhenič.</p>
            </sp>
            <sp xml:id="SDZ5-Redna-11-2009-11-18.sp69">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči, spoštovani minister.</p>
               <p>Reka Drava je v vsej svoji zgodovini imela pomembno vlogo še posebej za razvoj mest,
               krajev in počutja ljudi, ki so in še živijo ob tej reki. Pomembna je za gospodarstvo
               še posebej z vidika številnih hidroelektrarn, ki so pomemben člen v verigi
               elektrogospodarstva za celotno Slovenijo. Gradnje hidroelektrarn so zaznamovale tudi
               sam utrip življenja ob reki Dravi, ki pa se je znatno poslabšal z izgradnjo
               energetskega kanala za hidroelektrarno Zlatoličje. Sam kanal je razpolovil naselja
               med seboj, številne brvi, ki povezujejo med seboj levo in desno stran vasi, so
               dotrajane ter prepuščene na milost in nemilost občin, ki bi morale zagotoviti varen
               prehod, pa za tovrstne sanacije nimajo denarja. Država je pozabila, da je dolžna
               poskrbeti tudi za takšne stvari, ki so bile ljudem vsiljene proti njihovi volji.
               Zaradi preusmeritve vode se je pretočnost reke Drave zmanjšala, struga se je
               zaraščala, prod se je nalagal, kar pa ima zdaj za posledico, da Drava ob vsakem
               večjem nalivu, ko vodotoki napolnijo strugo Drave, poplavlja tudi večkrat na
               leto.</p>
               <p>Ko Drava prestopi bregove, je ogrožen velik del Dupleka, Vurberka in Dražgoš.
               Povzroča se velika škoda na poljih kot, stanovanjskih hišah, pa tudi prometnicam ne
               prizanese. Sigurno je za pričakovati, da bo država ustrezno ukrepala, saj v Ustavi
               nikjer ne piše, da se lahko delajo razlike, ko gre za Pomurje in Posavje smo
               dojemljivi, ko pa gre za Podravje, smo gluhi in slepi.</p>
               <p>Minister Erjavec je opozoril na črpanje evropskih sredstev in da ob odločba izdana
               nekje v letu 2010. Takrat bi naj bilo izdano tudi gradbeno dovoljenje za sanacijo na
               odseku zgornji Duplek - Vurberk. Pojasnjeno je bilo, da so bila vložena znatna
               sredstva v te namene, vendar, kot vidimo, se v smeri preprečevanja poplav ni nič
               spremenilo, pa tudi v doglednem času se ne bo. Vemo, da se gradbena dovoljenja
               pridobivajo zelo počasi, Drava pa ne ve, kaj je za Duplečane dobro in kaj slabo, zato
               se bodo še tu in tam namesto z avtom vozili po cesti s čolni.</p>
               <p>Mislim, da se ti kraji, ki sem jih omenil, zaslužijo s strani države več pozornosti,
               in bi del krivde za stanje morale prevzeti vse prejšnje vlade, ki pa za rešitev
               tovrstnega problema niso naredile prav nič. Le politične točke so nabirali takrat, ko
               je bilo vreme v Dupleku lepo, in so se razkazovali v vsej svoji veličini.</p>
               <p>Predlog kolega Ribiča v Slovenski nacionalni stranki podpiramo in upamo, da ne bo
               ostalo samo pri obljubah, ampak da se bodo obljube tudi udejanjile. Hvala lepa.</p>
            </sp>
            <sp xml:id="SDZ5-Redna-11-2009-11-18.sp70">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanskega kluba LDS bo predstavil gospod Miran Jerič.</p>
            </sp>
            <sp xml:id="SDZ5-Redna-11-2009-11-18.sp71">

               <speaker>MIRAN JERIČ:</speaker>

               <p>Hvala za besedo. Spoštovani podpredsednik Državnega zbora, spoštovani minister s
               sodelavci, cenjene poslanke, kolegi poslanci.</p>
               <p>V Poslanski skupini Liberalne demokracije Slovenije želimo pri obravnavi te točke
               dnevnega reda poudariti predvsem naslednje. To problematiko je po našem mnenju zelo
               kvalitetno in poglobljeno obravnaval Odbor za okolje in prostor na dveh sejah v
               letošnjem letu, in sicer mesecu aprilu in v mesecu juniju. Po našem mnenju se ni
               seznanil samo s cilji, nalogami in problematiko opravljanja z vodami v Sloveniji,
               ampak je v sodelovanju s številnimi strokovnjaki s tega področja sprejel zelo
               kvalitetne oziroma dobre sklepe.</p>
               <p>Poslanska skupina Liberalne demokracije Slovenije meni, da Slovenija pravega
               dokumenta, ki bi določal vodno politiko, nima. Imamo zakone, direktive, predpise,
               načrte, ampak razen, da je v Resoluciji nacionalnega programa varstva okolja
               podpoglavje o nacionalnem programu upravljanja voda, drugega pravega dokumenta
               ni.</p>
               <p>Tretja zadeva, ki jo želimo v tej razpravi izpostaviti v Poslanski skupini LDS, je
               to, da je treba poudariti, da mora Ministrstvo za okolje in prostor pospešiti
               pripravo vseh zakonov, ki jih nalaga zakon o vodah, to se pravi določenih strateških
               dokumentov, zlasti pa predlogov načrta upravljanja voda na obeh vodnih območjih,
               okvirni program za pripravo morske strategije, načrta za zmanjšanje poplavne
               ogroženosti, program aktivnosti za preventivno zmanjšanje ogroženosti zaradi plazov
               in program sanacije plazov. Predvsem pa mora Vlada na podlagi navedenih strateških
               dokumentov pripraviti program gradnje javne infrastrukture, vodne infrastrukture do
               leta 2020 ter zagotoviti tudi večja vlaganja na tem področju. Sredstva, ki jih
               namenjamo v zadnjih letih za varstvo vodnih virov za oskrbo prebivalcev s kvalitetno
               pitno vodo, za načrtovanje in financiranje celovitih ukrepov za zmanjšanje
               ogroženosti pred škodljivim delovanjem voda, za sanacijo plazov, trajnostno rabo voda
               ter izvajanje javnih gospodarskih služb, upravljanje z vodami, so ne samo premajhna,
               ampak velikokrat tudi na nek način izsiljena na podlagi sanacijskih programov po
               poplavah ali za odpravljanje posledic naravnih in drugih nesreč. Znotraj tega pa je
               po mnenju Poslanske skupine Liberalne demokracije Slovenije treba zagotoviti ustrezno
               vlogo ter namembnost sredstev sklada za vode, ki morajo biti namenjena samo za
               financiranje investicij za javno vodnogospodarsko infrastrukturo, ne pa v
               infrastrukturo posebnih rab, recimo v energetiko. Naj omenimo samo spodnjo Savo.
               Približno 60% sredstev vodnega sklada gre v investicije v vodno infrastrukturo na
               spodnji Savi. V Poslanski skupini Liberalne demokracije se zavedamo poplavne
               ogroženosti lokalnih skupnosti na spodnji Savi, vendar investitor za izgradnjo te
               potrebne infrastrukture ne more biti samo vodni sklad, ampak mora to zagotoviti tudi
               investitor, ki gradi te energetske objekte na spodnji Savi.</p>
               <p>Naj zaključim. Po mnenju Poslanske skupine Liberalne demokracije Slovenije je
               kvalitetno razpravo na podlagi zahteve poslancev in poslank v skladu z drugim
               odstavkom 246. člena Poslovnika brez ustreznega gradiva, podatkov, pa tudi sklepe je
               nemogoče sprejemati, težko opraviti. Po našem mnenju je takšna razprava na nek način
               preveč usmerjena v reševanje čisto konkretnih, da ne rečem lokalnih, problemov, ki
               jih v naši poslanski skupini ne podcenjujemo. Ampak naše stališče je, da to ni dobro,
               še manj pa sistemsko. V Poslanski skupini Liberalne demokracije Slovenije zato
               podpiramo sprejete sklepe na Odboru za okolje in prostor iz meseca junija letošnjega
               leta ter pričakujemo od Vlade Republike Slovenije in resornih ministrstev čimprejšnjo
               realizacijo. Hvala lepa.</p>
            </sp>
            <sp xml:id="SDZ5-Redna-11-2009-11-18.sp72">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavila gospa
               Breda Pečan.</p>
            </sp>
            <sp xml:id="SDZ5-Redna-11-2009-11-18.sp73">

               <speaker>BREDA PEČAN:</speaker>

               <p>Dober dan in hvala za besedo, gospod podpredsednik.</p>
               <p>Poslanka Socialnih demokratov načeloma ne podpira razprav o tematikah, ki bi jih
               lahko opravili v okviru pristojnega delovnega telesa Državnega zbora. Da ne govorimo
               o tem, da je o tej tematiki, kot smo že ravnokar slišali, pristojni odbor že
               razpravljal junija meseca. Pričakovati bi bilo, da tisti, ki želi ponovno odpreti to
               razpravo in preveriti, kaj se je v teh slabih šestih mesecih zgodilo na področju
               uporabe sredstev vodnega sklada, ker v bistvu je to tematika te točke, bi lahko to
               brez nadaljnjega in tudi brez kakšnih posebnih nujnih sej in ne vem še česa
               predlagal. Seja odbora bi se zgodila, bila bi kvalitetno pripravljena. Na njej bi
               lahko dopolnili sklepe, ki smo junija meseca sprejeli, lahko bi jih tudi zaostrili in
               Vladi povedali, da pričakujemo, da se sredstva vodnega sklada uporabljajo za namen,
               za katerega se zbirajo. Ne pa tako, kot se dogaja sedaj, in to že dlje časa, da se
               usmerjajo v izgradnjo energetskih objektov in spremljajočih infrastrukturnih naprav
               ob teh energetskih objektih. Vprašanje pa je, ali je razmejitev med dejanskim namenom
               sredstev vodnega sklada, torej sredstev, ki so namenjena tudi za protipoplavne
               ukrepe, konkretno v tem območju, kjer se gradijo ti energetski objekti, ali pa daleč
               presegajo tisto, za kar naj bi se vodni sklad uporabljal. Dvomi v to, da se sredstva
               vodnega sklada v tem primeru uporabljajo daleč širše, kot pa je bila ideja samega
               vodnega sklada, so po našem mnenju zelo upravičeni, zato je treba po našem mnenju
               tudi razpravo o tej tematiki ponovno izvesti, opraviti v Odboru za okolje in prostor.
               Mi pričakujemo, da bo soglasje za to razpravo zagotovo "unisono" sprejeto in da bomo
               v januarju mesecu preverjali, kaj je od tistega, kar smo junija meseca Vladi
               predlagali, jo pozivali in naprošali, tudi dejansko izvedenega.</p>
               <p>Zato smo v poslanski skupini prepričani, da je današnja razprava o tej točki
               pravzaprav zgubljanje časa in energije, kar se v tem Državnem zboru prepogosto
               dogaja. Hvala.</p>
            </sp>
            <sp xml:id="SDZ5-Redna-11-2009-11-18.sp74">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               mag. Andrej Vizjak.</p>
            </sp>
            <sp xml:id="SDZ5-Redna-11-2009-11-18.sp75">

               <speaker>MAG. ANDREJ VIZJAK:</speaker>

               <p>Spoštovani podpredsednik, kolegice in kolegi, spoštovani minister s sodelavci, lepo
               pozdravljeni! Jaz sem zelo vesel, da je na predlog poslanca Janeza Ribiča prišlo do
               te diskusije v parlamentu, ker je problematika vodnega sklada in sredstev, ki se
               vplačujejo v vodni sklad, in sredstev, ki jih iz tega vodnega sklada namenjamo za
               razno razne namene, zelo potrebna. To področje je žal še vedno neurejeno, neurejeno
               je že kar nekaj časa. Tudi diskusija, ko bomo govorili o vodnih povračilih in
               problematiki, povezani z njimi, je več kot dobrodošla. Jaz verjamem, da bo minister
               razumel naše razprave v smeri sugestij, da je to problematiko treba čim prej
               urediti.</p>
               <p>Res je, da je do pritiska na sklad za vode prišlo pravzaprav bolj ali manj v zadnjem
               obdobju, ko se je pokazalo, da so neurejeni vodotoki velikokrat razlog za naravne
               nesreče, ki jih povzročijo neurja, in imamo s tem veliko, veliko nalog v Sloveniji.
               Vodni sklad se na eni strani črpa iz vseh tistih, ki uporabljajo za najrazličnejše
               namene vodo oziroma naše vodotoke, in se porablja za namene, ki so definirani in bolj
               ali manj v smislu izgradnje vodne infrastrukture za urejanje vodotokov, za
               protipoplavno varovanje in podobno. Jaz se spomnim kar nekaj let nazaj, ko pravzaprav
               projektov, namenjenih črpanju sredstev iz vodnega sklada, praktično ni bilo. Zato so
               prišle odločitve, ki jih pozdravljam. Vesel sem za njih in hvala lepa, da mi poslanke
               in poslanci kažete s prstom na spodnjo Savo. Do odločitve je prišlo na najvišji
               ravni, na vladni ravni, da se sredstva iz vodnega sklada prvenstveno namenjajo
               izgradnji vodne infrastrukture pri izgradnji hidroelektrarn na spodnji Savi. Zakaj?
               Zaradi tega, ker je izgradnja hidroelektrarn na spodnji Savi en vzorčen in vzoren
               projekt, kako se da na eni strani združiti interes energetike in po drugi strani
               združiti interes vodarjev in vseh, ki skrbijo za vodotoke, da se s skupnimi sredstvi
               uredi ne samo energetsko izkoriščanje Save v tem delu, temveč tudi protipoplavna
               zaščita, da se uredi vse, kar je treba v zvezi z vodotokom storiti in tudi še s
               pritoki v Savo v tem delu, da se dvigne podtalnica, da se na nek način omogoči
               uporaba Save tudi za namakanje, torej za kmetijske namene in tako naprej. Sava v
               spodnjem toku in verjetno številni vodotoki po Sloveniji povzročajo ogromno škodo
               ljudem, infrastrukturi, kmetijstvu, zato je prav, da se to prepreči.</p>
               <p>Zakon o koncesiji za izkoriščanje spodnje Save za energetske namene je zelo jasno
               opredelil, kaj je meja - da energetika financira zgolj tisti del vodne
               infrastrukture, ki ga energetika za energetsko izkoriščanje spodnje Save dejansko
               potrebuje. To v celoti financira energetika. In ni res, da se financira v tem
               konkretnem projektu vodna infrastruktura, ki jo potrebuje energetika iz vodnega
               sklada. Ni res. Tisti, ki to trdite, ne poznate zakona, ki ste ga sprejemali,
               mimogrede, v tem parlamentu, in vseh okoliščin, ki spremljajo ta zakon. Res pa je, da
               se nadgradnja vodne infrastrukture, ki je namenjena za protipoplavno zaščito pred
               stoletnimi in večletnimi vodami, financira iz vodnega sklada. Energetika bi lahko z
               bistveno nižjimi nasipi zdržala svoje energetske namene, vendar ker se sledi več
               ciljem hkrati ob istem projektu, so iz vodnega sklada namenjena sredstva za ta tako
               imenovani vodovarstveni nadstandard, protipoplavni nadstandard, ki ščiti naselja in
               ki ščiti kmetijske površine in ostale nepremičnine pred poplavami.</p>
               <p>Kot veste, teče Sava v spodnjem toku praktično skozi Sevnico, skozi Krško, se dotakne
               Brežic in številnih vasi ob tem delu. Tudi v preteklosti ni bilo ustreznega
               vodovarstva, zato je prihajalo do poplav in do škode. V preteklosti ni bilo drugih
               projektov za črpanje sredstev iz tega sklada, zato tudi nobena vlada doslej ni
               pristala na to, da se vodna infrastruktura v spodnjo Savo financira iz drugih virov.
               Zakaj? Ker je ostajal vedno in znova denar v vodnem skladu. Denar v vodnem skladu ni
               bil nikoli porabljen za druge namene, ker enostavno ni bilo projektov. Žal. To so
               dejstva. Lahko jih potrdijo uradniki na Ministrstvu za okolje. In prav je, da so se
               namenjala za namene, za katere vodni sklad obstaja, in so bili z roko v roki z
               energetskim projektom. Prepričan pa sem, da v prihodnje ne sme biti več tako. Zakaj
               ne? Zaradi tega, ker se tudi zaradi podnebnih sprememb in zaradi kalvarije, ki se
               dogaja vsepovsod po Sloveniji, projekti pripravljajo, projekti bodo in so na voljo
               tudi za druge namene oziroma za druge nujne ureditve, kjer se tudi to ščiti, kjer gre
               v smislu protipoplavne varnosti za takšno ali drugačno boljše gospodarjenje z
               vodotokom. Ti projekti so in so vzklili tudi zaradi nesreč in zaradi dogodkov, ki smo
               jim bili priča v zadnjem obdobju. Prav je, da se tudi za vodno infrastrukturo na
               spodnji Savi najde povsem drug vir. Idej je veliko. Pravzaprav še več. Vodna
               infrastruktura na spodnji Savi se lahko financira sama, kajti energetsko izkoriščanje
               spodnje Save je obremenjeno s koncesijo, ki jo prejme tudi država. In gotovo je ta
               koncesijska dajatev na dolgi rok, izračunali smo 26 let, in povrne vse stroške, ki
               jih država investira v vodno infrastrukturo za protipoplavno zaščito. Ta sistem je
               stabilen, finančno vzdržen in jaz upam, spoštovani minister, da boste pravzaprav
               iskali vire financiranja vodne infrastrukture v možnosti zadolžitve Infre d.o.o., ki
               skrbi za izgradnjo vodne infrastrukture, in ji namenili, potem ta vir, ki se vrača v
               proračun iz koncesijske dajatve za poplačilo teh obveznosti iz kreditov. In je vodni
               sklad lahko povsem namenjen za druge namene in za druge pereče probleme, ki so v
               Sloveniji.</p>
               <p>Zato menim, da je prav, da pride do celovite rešitve vseh vprašanj, povezanih z
               vodnim skladom, tudi polnjenje vodnega sklada. Danes imamo namreč številne vire, iz
               katerih se polni ta vodni sklad. Na spodnji Savi je en vir, na Dravi je drugi vir, na
               nekih tretjih tretji vir. Zadeva je formalno neurejena in prav bi bilo, da jo
               Ministrstvo za okolje in prostor uredi. To je dodana vrednost te razprave, da vse
               poslanske skupine damo signal Vladi in ministru, da pripravi rešitve, ki bodo nekako
               odbile to problematiko, se bodo s to problematiko soočile in jo ne nazadnje tudi
               rešile. Jaz pravzaprav res ne razumem predsednice Odbora za okolje in prostor, da
               beži pred temi rešitvami, kajti ne spomnim se, da bi se od junija do danes kaj rešilo
               v tej smeri, se pravi, od zadnje seje Odbora za okolje, ki je bila pravzaprav v
               Posavju.</p>
               <p>Spoštovani! Doslej so se sredstva Vodnega sklada črpala namensko in v skladu z
               odločitvami vlad pravzaprav prioritetno za en projekt, to je izgradnjo vodne
               infrastrukture na spodnji Savi. Jaz namenoma ne bom povedal, odločitev katere vlade
               je bila to, kajti največji kritiki tega prihajajo iz teh vrst. In prav je, da se v
               prihodnje namenijo za najbolj pereče probleme v Sloveniji, ki jih je nič koliko.
               Upam, da bodo sredstva lahko porabljena oziroma da bodo tudi projekti za sanacijo teh
               perečih problemov pravočasno pripravljeni.</p>
               <p>V Slovenski demokratski stranki zelo pričakujemo rešitve v smislu izboljšave zakona
               in vseh podzakonskih predpisov, ki to urejajo, zato bomo z veseljem te pristope v
               smislu povedanega tudi podprli.</p>
            </sp>
            <sp xml:id="SDZ5-Redna-11-2009-11-18.sp76">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Vili Trofenik.</p>
            </sp>
            <sp xml:id="SDZ5-Redna-11-2009-11-18.sp77">

               <speaker>VILI TROFENIK:</speaker>

               <p>Hvala za besedo, lep pozdrav vsem prisotnim, še posebej ministrom.</p>
               <p>V Poslanski skupini Zares smo podprli zahtevo po razpravi o odgovoru ministra na
               vprašanje poslanskega kolega gospoda Ribiča o problematiki financiranja vodne
               infrastrukture iz sredstev sklada za vode. Naša podpora izhaja iz prepričanja, da se
               vprašanje nanaša na zelo resno problematiko ni bilo treba odpraviti predsodke, da so
               praktično vedno zavrnjene tudi tehtne zahteve po razpravah v Državnemu zboru o
               nekaterih pomembnih problemih, in da bi morali tehtati zahteve po razpravah po teži
               argumentov in ne s kriterijem pripadnosti predlagatelja koaliciji oziroma opoziciji.
               Nesprejemljivo je tudi razumevanje tozadevnih zahtev za razprave o namenu napada na
               naslovljene ministre ali ministrice.</p>
               <p>V Zakonu o vodah je sklad za vode opredeljen kot proračunski sklad, ki se napaja s
               prihodki iz naslova plačil za vodne pravice in vodnih poplačil kot namenskimi
               prihodki za vodno infrastrukturo, gradnjo državne in lokalne infrastrukture, ki je
               potrebna zaradi gradnje vodne infrastrukture, nakupa ...<stage>/Nerazumljivo./</stage> zemljišč in
               nalog inštituta za vode. Če bi v praksi spoštovali omenjeni vrstni red porabe
               sredstev iz sklada za vode, verjetno ne bi bila potrebna današnja razprava. Na žalost
               pa ne dobivamo v okviru zaključnih računov državnega proračuna podatkov o zbranih in
               porabljenih sredstvih proračunskega sklada, ki se imenuje sklad za vode. Tudi na
               zadnji seji Odbora za finance in monetarno politiko je bil sprejet poseben sklep
               oziroma zahteva, da se v Državni zbor do plenarne seje, to se pravi že pred tremi
               dnevi, na kateri obravnavamo proračun, dostavijo podatki o sredstvih sklada za vode,
               vendar pa do tega trenutka teh podatkov nismo prejeli.</p>
               <p>Poslansko vprašanje kolega poslanca Ribiča se nanaša na konkretno problematiko
               vzdrževanja reke Drave in njenih pritokov. Nedavna televizijska oddaja na nacionalni
               televiziji je dokaj dobro razgalila to problematiko na samo enem izmed pritokov reke
               Drave, na reki Pesnici. Z ozirom na energetsko izkoriščenost reke Drave in s tem
               povezanih prihodkov, je nedopustno neustrezno vzdrževanje reke Drave in pritokov in
               prelivanja sredstev v sklade za vode na druga območja ali namene, za katere bi bilo
               potrebno zagotoviti druge finančne vire, sredstva sklada za vode pa nameniti njegovi
               primarni nalogi, to je financiranju vodne infrastrukture.</p>
               <p>Pričakujemo, da bo današnja razprava pospešila pot do ustreznejšega ravnanja v
               prihodnosti. Hvala lepa.</p>
            </sp>
            <sp xml:id="SDZ5-Redna-11-2009-11-18.sp78">

               <speaker>PODPREDSEDNIK MIRAN POTRČ:</speaker>

               <p>Hvala lepa. V imenu Poslanske skupine DeSUS bo stališče predstavil gospod Franc
               Jurša. Gospod Godec, izvolite. Prav bi bilo, da najavite spremembo. Izvolite.</p>
            </sp>
            <sp xml:id="SDZ5-Redna-11-2009-11-18.sp79">

               <speaker>JOŠKO GODEC:</speaker>

               <p>Gospod podpredsednik, hvala za besedo. Pozdravljeni minister, spoštovane kolegice in
               kolegi!</p>
               <p>Stališče Poslanske skupine DeSUS glede razprave o odgovoru ministra za okolje in
               prostor Karla Viktorja Erjavca na poslansko vprašanje Janeza Ribiča v zvezi s
               financiranjem vodne infrastrukture in sredstev sklada za vode. V Poslanski skupini
               DeSUS se strinjamo, da je treba tudi v Državnem zboru reči kaj več na to temo
               vzdrževanja vodotokov in vodne infrastrukture. Vendar pa po naši oceni bi to razpravo
               morali opraviti že mandat ali dva prej, saj se problemi s pretočnostjo in
               upravljanjem vodotokov niso začeli pojavljati v času te Vlade, temveč se s tem
               srečujemo že vrsto let. Prepričani smo, da se bo pod sedanjim vodstvom Ministrstva za
               okolje in prostor končno nekaj uredilo na tem področju, da bo ministrstvo izdelalo
               politiko reševanja ogroženosti naselij in gospodarske infrastrukture pred
               vodnoprostorsko politiko v zvezi z vodnim in obvodnim prostorom, varstvom pred
               onesnaženostjo in varstvom vodnih ekosistemov. Prav tako smo prepričani, da se bo pod
               to vlado končno uredila problematika porabe sredstev iz vodnega sklada, kajti ta
               sredstva se že vrsto let uporabljajo izključno za izgradnjo spodnjesavske verige
               elektrarn, ki ni vodna infrastruktura, namesto da bi se porabila za investicije, na
               primer za izgradnjo vodnih nasipov reke Drave med Mariborom in Ptujem, ki zamuja že
               10 let. Zato je po naši oceni treba sredstva iz vodnega sklada porabiti v namene, za
               katere je bil vodni sklad ustanovljen, torej za urejanje vodotokov. Tako pa lahko na
               primer iz dokumenta financiranja vodne infrastrukture, v katerem je pojasnjena
               razlaga porabe sredstev vodnega sklada v letu 2007 in načrt porabe za leto 2008,
               vidimo, da se 10% sredstev vodnega sklada porabi za strokovne in razvojne naloge za
               celotno področje Slovenije, ki jih opravlja Inštitut Republike Slovenije za vode, 4%
               za strokovne podlage in prostorsko dokumentacijo za izvedbo vodne infrastrukture, 24%
               za rekonstrukcijo in večja investicijska vzdrževalna dela na vodni infrastrukturi,
               11% za izvajanje vzdrževalnih del v javno korist na obstoječi vodni infrastrukturi in
               45% za izvedbo vodne državne in lokalne infrastrukture, ki se gradi sočasno z
               izgradnjo hidroelektrarn na spodnji Savi in 5% za oskrbo s pitno vodo.</p>
               <p>Prepričani smo, da bo današnja razprava dala ministru ustrezne smernice, da bo lahko
               v prihodnosti s svojo ekipo opravil ustrezne programe, ker so ga njegovi predhodniki
               pustili ob strani in se izognili svojim odgovornostim.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-18.sp80">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Godec, jaz se vam opravičujem za opozorilo. S strani Poslanske skupine DeSUS
               je bila najavljena sprememba, mene pa o tem niso obvestili.</p>
               <p>Se opravičujem.</p>
               <p>V imenu Poslanske skupine Slovenske ljudske stranke bo stališče predstavil gospod
               Janez Ribič.</p>
            </sp>
            <sp xml:id="SDZ5-Redna-11-2009-11-18.sp81">

               <speaker>JANEZ RIBIČ:</speaker>

               <p>Hvala. Spoštovani prisotni.</p>
               <p>Financiranje iz vodne infrastrukture. V Poslanski skupini Slovenske ljudske stranke
               smo že večkrat opozarjali na to problematiko, kljub temu pa opažamo, da Ministrstvo
               za okolje in prostor vztrajno krči sredstva za vzdrževanje vodotokov in vodne
               infrastrukture. Dejstvo je, da se na vodotokih ne izvajajo redna vzdrževalna dela, ki
               pa so nujno potrebna za njihovo pretočnost in preprečitev njihovega poplavljanja.
               Država po našem mnenju še vedno nima izdelane politike do voda, kjer bi bila jasno
               razvidna politika reševanja ogroženosti naselij in gospodarske infrastrukture pred
               vodo in prostorska politika v zvezi z vodnim in obvodnim prostorom, varstvom pred
               onesnaženostjo in varstvom vodnih ekosistemov. Ni torej politike v zvezi z vodami, ki
               bi opredelila vrednostni okvir in prioritete na tem področju. stanje je torej takšno,
               da se poplavna varnost naselij, prometne infrastrukture in kmetijskih območij
               poslabšuje. Vodna infrastruktura propada, povečuje se tudi erozijska ogroženost in
               nekontrolirani posegi v vodna zemljišča in v vodno telo. Rezultat naštetega pa so
               zaraščeni potoki, nevzdrževane struge rek in na koncu poplave. V Poslanski skupini
               Slovenske ljudske stranke se resno sprašujemo, kaj se dogaja na področju
               investicijskih projektov, ki naj bi se izvajali s sredstvi vodnega sklada. Ali so ta
               sredstva pravilno uporabljena? Menimo namreč, da bi z vidika upravljanja z vodami
               bilo bistveno bolje, da bi ta sredstva uporabljali zgolj za vodarske namene ter za
               investicije in vzdrževanje na tem področju. Menimo tudi, da bi bilo treba zagotoviti
               usklajenost med prostorskim načrtovanjem na državni ravni in občinskih ravneh ter
               vodnogospodarskim načrtovanjem, predvsem pri pripravi načrtov upravljanja vodnih
               območij, porečij ali njihovih delov. Prav tako pa bi bilo treba zakonsko bolje
               opredeliti vlogo občin oziroma bodočih pokrajin pri urejanju voda. Predvsem pa smo v
               Poslanski skupini Slovenske ljudske stranke prepričani, da bi morala država delati v
               skladu z načelom, da je bolje preprečiti kot kasneje reševati posledice poplav. Zato
               razprava danes v Državnem zboru ni brez zveze, kot je nekdo dejal. Od Ministrstva za
               okolje in prostor pričakujem, da bo pospešeno pristopilo k razrešitvi problema poplav
               na območju predela Mestne občine Maribor in na območju občine Duplek, v kateri se
               lahko ob večjih padavinah zgodi katastrofa, ko bodo poplavljale tako imenovane
               stoletne vode, kot jih strokovnjaki imenujejo.</p>
               <p>Spoštovani gospod minister, Karl Erjavec, odgovornost za to katastrofo danes tukaj v
               Državnem zboru prenašam na vas. Hvala.</p>
            </sp>
            <sp xml:id="SDZ5-Redna-11-2009-11-18.sp82">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava
               poslank in poslancev. Prvi ima besedo gospod Matevž Frangež.</p>
            </sp>
            <sp xml:id="SDZ5-Redna-11-2009-11-18.sp83">

               <speaker>MATEVŽ FRANGEŽ:</speaker>

               <p>Najlepša hvala za besedo, gospod podpredsednik. Spoštovane, spoštovani! Ta koncesnina
               ima določen namen. Ta namen je vzdrževanje vodne infrastrukture in rečnih bregov.
               Namenjena je občinam ob vodnih energetskih objektih, da poskrbijo za infrastrukturo
               in ukrepe, ki naj krepijo varnost ljudi in premoženja.</p>
               <p>Vsi vemo, da v naravi obstaja le malo takšnih sil, kot je voda, zato se moramo
               spomniti samo usodnih povodenj, ki jih je v zadnjih letih doživela Slovenija. Te
               velike naravne katastrofe je mogoče preprečiti s pametno regulacijo vodnih tokov. In
               temu je namenjena ta koncesnina. Vemo pa, da se ta ne izvaja oziroma se koncentrira
               na posavski konec, kjer je danes očitno dovolj denarja za to, da se ureja absolutni
               nadstandard na tem področju, kar sam štejem kot del velikih naporov bivšega ministra
               za gospodarstvo gospoda Andreja Vizjaka, ki se je v času svojega mandata očitno
               bistveno bolj ukvarjal s Posavjem kot pa s krepitvijo konkurenčnih sposobnosti in
               možnosti slovenskega gospodarstva, kar še posebej čutimo danes v času gospodarske in
               finančne krize. Medtem ko pa druga področja, še posebej pa občine ob Dravi, nimajo
               sredstev niti za osnovno vzdrževanje, zaradi česar so naselja ob reki Dravi in ob
               dravskem energetskem kanalu na Dravskem polju poplavno izjemno ogrožene. Če k temu še
               prištejemo znanstvena predvidevanja, da bodo do leta 2035 zaradi učinka podnebnih
               sprememb in globalnega segrevanja izginili veliki alpski ledeniki, potem vemo kašnim
               tveganjem izpostavljamo ljudi, mesta in vasi ob reki Dravi. Ta je ledeniška reka, ki
               bo v perspektivi nedvomno narasla, ob tem pa bo izpostavljena vedno večjim nihanjem v
               njeni moči in obsegu rečnega pretoka. To so zelo resna tveganja in resne nevarnosti,
               ki zahtevajo celovito obravnavo, ker smo to mi danes dolžni varnosti naših ljudi,
               mest in vasi. Zato tudi kot mariborski poslanec v celoti podpiram to razpravo, ki sta
               jo s svojimi vprašanji spodbudila gospoda Vili Trofenik in Janez Ribič in mislim, da
               je to ena skupna ambicija poslancev celotnega Podravja, ker je treba tej nevzdržni
               situaciji narediti konec. Pri tem moram poudariti, da sem razočaran nad odnosom
               ministra Erjavca, ki se pri tej temi obravnava, rekel bi, ignorantsko, kar je pokazal
               tudi danes v svoji uvodni razpravi. To dokazuje tudi to, da do seje nismo dobili
               tistih podatkov, ki smo jih želeli, se pravi podatkov o uvodnem skladu in
               razpoložljivih sredstvih in podatkov o tem kaj se pravzaprav za tem področjem dogaja.
               Mislim, da smo upravičeni zahtevati, da se to področje uredi in odpravijo krivice in
               razlikovanja, ki so absolutno nesprejemljiva. Zato želim spomniti tudi na stališče
               moje kolegice in predsednice Odbora za okolje in prostor gospe Brede Pečan, da po
               zaključku današnje razprave tej temi posvetimo tudi sejo Odbora za okolje in prostor
               in na njej sprejmemo ustrezne zavezujoče sklepe.</p>
               <p>Te razprave ni mogoče ločiti od izzivov izrabe energetskih potencialov slovenskih
               voda in rek. Pri tem poudarjam, da je Drava zibelka slovenske energetike. Danes nam
               daje pretežni vir obnovljivih virov energije v Sloveniji in je tudi tradicionalni
               sedež slovenske energetike. Ko smo Slovensko energetiko vodili iz Maribora, se je ta
               razvijala policentrično, s posebnimi poudarkom na energetskih potrebah in potencialih
               vseh slovenskih regij. Žal moramo ugotoviti, da danes pa že več let ni tako. Še več.
               Slovenski energetiki se zdi, da smo očitno zazrti v zastarele koncepte tehnologije in
               rešitve, in to v času, ko smo soočeni s tako usodnim in nevarnim procesom, kot so
               podnebne spremembe, mi pa se obnašamo tako, kot da je vse ok in da so podnebne
               spremembe samo kaprica bruseljskih uradnikov, ne pa zelo realna grožnja, ki utegne ne
               le poseči v našo kakovost življenja, ampak radikalno spremeniti svet, v katerem
               živimo, in možnosti, ki jih imamo in jih moramo zavarovati tudi za prihodnje
               generacije.</p>
               <p>Pri tem poudarjam, da podpiram izgradnjo zmogljivosti za proizvodnjo obnovljivih
               virov energije na reki Savi. Toda v enaki meri zaradi upadanja podtalnice in s tem
               povezanimi ekološkimi problemi in možnostmi za perspektivo pomurskega kmetijstva pa
               prav tako močno ali še močneje podpiram tudi izgradnjo pretočnih hidroelektrarn na
               reki Muri. Mislim, da bi morali biti izzivi pred nami za vse nas spodbuda, da
               izkoristimo vse možnosti za obnovljive vire energije v Sloveniji, čim večjo
               energetsko samozadostnost in konec prevladujočega fosilnega energetskega scenarija.
               To je del te razprave.</p>
               <p>Medtem ko podpiram izgradnjo kapacitet za proizvodnjo obnovljivih virov energije v
               drugih delih Slovenije, poudarjam, da mora nekaj od tega imeti tudi Podravje. Ne samo
               tisti del koncesnine, ki Podravju in podravskim občinam nedvoumno pripada, ampak
               želim kot neki svoj kreativni prispevek v današnji razpravi predlagati tudi nove
               rešitve. Upam, da bodo deležne podpore vsaj drugih podravskih poslancev. In to pa je,
               da ne glede na to, da ima ta predlog kakšno pomanjkljivost z vidika evropske
               zakonodaje in pravil notranjega evropskega trga, poceni dravsko energijo, zdaj bom
               približno dejal, da je ta cena dosegla četrtino najdražje slovenske energije,
               proizvedene v slovenskih energetskih objektih, da del te velike razlike vendarle
               uporabimo tudi zato, da v Podravju, v mestih ob Dravi uveljavimo boljše konkurenčne
               prednosti, kot jo lahko zagotavlja cenejša energija za krepitev konkurenčnih
               sposobnosti tega dela, in to še posebej v času, ko tudi to področje potrebuje nove
               gospodarske vsebine z visoko dodano vrednostjo.</p>
               <p>Kot rečeno, vem, da je ta predlog zaradi pravil notranjega trga težje izvedljiv, a
               vabim vas, da o tem in o tej ideji vodim aktiven razmislek. Skladno z mnenji kolegice
               Brede Pečan podpiram čimprejšnji sklic Odbora za okolje in prostor in obravnavo te
               tematike s sprejetjem zavezujočih sklepov. Gospodu ministru, pa priporočam malo več
               resnosti pri obravnavi tega in še kakšnega od drugih resnih vprašanj in izzivov, ki
               stojijo pred nami. Hvala.</p>
            </sp>
            <sp xml:id="SDZ5-Redna-11-2009-11-18.sp84">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima minister. Izvolite, gospod Karl Erjavec.</p>
            </sp>
            <sp xml:id="SDZ5-Redna-11-2009-11-18.sp85">

               <speaker>KARL VIKTOR ERJAVEC:</speaker>

               <p>Hvala za besedo. Najprej bi se gospodu Ribiču zahvalil. Mislim, da je prava
               priložnost, da danes narediva to primopredajo prenosa odgovornosti za poplavno
               varnost. Ne nazadnje je minister iz vaše stranke štiri leta bil odgovoren za to
               področje in očitno v teh štirih letih ni vsega postoril in me veseli, da ste vi dali
               to pobudo. Mislim, da ste prava oseba, da midva narediva to primopredajo. Predlagam
               pa, da bi bil zraven še minister Podobnik.</p>
               <p>Kar se tiče ignorantskega odnosa, jaz ne vem, zakaj mi to očitate. Jaz sem prišel na
               sejo Državnega zbora, povedal, kakšna je situacija, kaj se je v zadnjih 20-ih letih
               dogajalo oziroma se ni dogajalo. Kar se pa tiče zahteve glede poslovanja vodnega
               sklada, pa mora reči, da je ta odločitev oziroma ta sklep bil sprejet na Odboru za
               finance in monetarno politiko in nam je žal minister Križanič šele pred dvema dnevoma
               posredoval to zahtevo. Tako tega vašega očitka o ignorantskem odnosu ne morem
               sprejeti.</p>
               <p>Kar se pa tiče, da sem neresen, pa - ne vem, to se mi zdi, da ni primerno, glede na
               razpravo, ki jo imamo, ker se pogovarjamo o preveč resnih vprašanjih. Menim, da bo
               treba usmeriti to razpravo v več smeri. Ena smer je prav gotovo, da bo treba
               zmanjšati obseg financiranja gradnje in vzdrževanja ter odplačila najetih posojil za
               izgradnjo objektov v povezavi s hidroelektrarnama na spodnji Savi, ker to je ključ.
               Povedal sem, 25 milijonov evrov je težak približno sklad. 15 milijonov evrov gre za
               spodnjo Savo, kjer se gremo nek nadstandard. Medtem ko imamo pa ponekod dejansko zelo
               kritično stanje in je ogroženost lahko zelo resna. Predlagal bi, da Državni zbor
               spregovori nekaj besed o tem. Potem bo treba tudi preveriti, proučiti, na kakšen
               način bomo posojila, ki jih najema družba Infra, ki je sicer v lasti države, vračali,
               kako bomo to finančno konstrukcijo zapirali, ker ta posojila bodo slej ko prej tako
               obsežna, da bodo vsa sredstva, ki se naberejo iz tega naslova, šla za to
               odplačevanje. Moram reči, da tudi o tem bo treba opraviti razpravo. Ali bo to
               plačeval proračun v okviru postavk, ki jih imamo, ali pa bomo to naložili vodnemu
               skladu, ampak se bojim, da to ne bo oziroma se bo Infra samo še ukvarjala s tem, kako
               bo servisirala odplačevanje posojil.</p>
               <p>Naslednje vprašanje, ki se odpira pri tem, je tudi, kaj je s temi sredstvi iz vodnega
               sklada. Vemo, da 60% sredstev gre potem za potrebe lokalne skupnosti. Sprašujem se,
               če res ta sredstva gredo nazaj v izgradnjo vodne infrastrukture. Bojim se, da temu ni
               tako, da se to porablja za vse vrste potrebe.</p>
               <p>To, kar je povedal poslanec Vizjak, da je zelo natančno definirano, kaj je tisto, kar
               je treba narediti v okviru energetike, kaj je tisti poseg, ki vpliva na drugačen tek
               vode zaradi tega, ker tam gradimo elektrarne, in da je vse ostalo stvar Ministrstva
               za okolje in Infre, da uredi to vodno infrastrukturo, moram povedati, da ta meja ni
               jasna. Ko bolj natančno gledam programe, ugotavljam, da mi financiramo nekaj več. Da
               iz tega naslova financiramo tudi nekaj, kar bi morala energetika financirati oziroma
               tisti, ki ima koncesijo. Zato pravim, ta razprava danes je v tem smislu zelo
               koristna. Predlagam, da bo to resna razprave, ne gre za nek hec ali neko neresnost.
               Gre za zelo pomembna vprašanja. Prosim Državni zbor, da naj da usmeritve, kot
               minister za okolje in prostor bom tudi te usmeritve predlagal Vladi. Tako jaz teh
               očitkov ne morem sprejeti, da v tem letu ni bilo nič storjenega - to ni res. Tudi kar
               se tiče priprav raznih dokumentov, lahko rečem, da bo v letu 2010 pripravljen načrt
               prenosa in implementacije EU direktive, to se pravi okvirni program za pripravo
               morske strategije za obdobje 2009-2015, okvirni program za pripravo načrta za
               zmanjševanje poplavne ogroženosti za obdobje 2009-2015, da ne govorim v zvezi s
               konferencami za vode, v zvezi z načrti upravljanja voda - enkrat za Jadran, enkrat za
               Donavo. Vse to bo v letu 2010. Tako smo mi aktivnosti zelo pospešili. Res pa je, da
               bi morda kakšna stvar lahko bila storjena že zdavnaj prej. Zato sem vesel, da danes
               na nek način opravljamo kvalitetno primopredajo stanja, ki je bilo v preteklosti, in
               stanja, ki ga želimo doseči. V okviru te razprave bo to zelo koristno, da bomo res
               imeli zelo jasne cilje, kako zagotavljati poplavno varnost, kje dati prioritete za
               izgradnjo vodne infrastrukture za naslednja leta, zlasti pa zato, ker veste, da
               finančna perspektiva omogoča kar velik delež evropskih sredstev na tem področju in ta
               sredstva moramo počrpati, zlasti zdaj, ko smo v takšnem stanju gospodarske in
               finančne krize.</p>
               <p>Gospod Ribič, jaz sem zelo vesel, da smo dobili možnosti, da opravimo razširjeno
               razpravo in tudi te vaše ponudbe o primopredaji. Mislim, da je bil danes pravi
               trenutek, da opozorimo, kaj je bilo vse za nazaj narobe, kaj se je v štirih letih
               dogajalo, kaj ni bilo urejeno, kako so se sredstva delila, in da se dogovorimo v
               Državnem zboru, kako bomo ravnali v prihodnje. Jaz se tega zelo veselim.</p>
            </sp>
            <sp xml:id="SDZ5-Redna-11-2009-11-18.sp86">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Kot predlagatelj je za besedo prosil gospod Janez Ribič.</p>
               <p>Izvolite.</p>
            </sp>
            <sp xml:id="SDZ5-Redna-11-2009-11-18.sp87">

               <speaker>JANEZ RIBIČ:</speaker>

               <p>Hvala za besedo.</p>
               <p>Spoštovani gospod minister, jaz ne želim nekega konflikta z vami, niti nimam namena
               predajati si odgovornosti med nama. Vi ste tukaj že več kot leto dni in glede na to,
               da danes že četrtič opozarjam na te stvari, bi tudi pričakoval, da se bo kaj zgodilo.
               Nekako moram reči, da ta vaš ignorantski odnos v današnjem Državnem zboru na to temo
               se kaže, če bi se namreč za to pripravili, bi vedeli, da na področju in o tematiki, o
               kateri govorim za celo Podravje, je iz leta 1998, ne v prejšnjem mandatu, ko je bil
               minister gospod Janez Podobnik, kateremu se tudi javno zahvalim, da je ravno v
               njegovem mandatu prišlo do tega, da se je začela pripravljati dokumentacija za
               protipoplavni nasip med Mariborom in Vurberkom in da je zdaj na vas da s tem
               nadaljujete, ampak, seveda bolj pospešeno. Od leta 1998 do takrat pa ne. V letu 1998
               so bile poplave na našem območju, takrat je bil minister, ki je danes tudi predsednik
               v Državnem zboru, in moram reči, da se je takoj odzval na naše povabilo, si prišel to
               tudi pogledati in takrat smo začeli skupaj snovati, kako bi očistili strugo reke
               Drave. Nastalo je veliko problemov vmes, verjetno tudi tistih, o katerih se bomo
               pogovarjali danes pri neki naslednji točki o Naturi 2000, in vedno sem zagovarjal in
               predlagal, da očistimo strugo Drave, odvečni material porabimo za gradnjo avtocest,
               saj bi bilo to zelo racionalno, in noben v tej državi temu ni prisluhnil. Zato mi je
               žal, da tega nismo že storili. Zato povem, da ni problem zdaj prejšnje vlade in
               sedanje, ampak govorim o tem, in sem želel, da naredimo neke korake, saj od leta 1998
               do 2006 jih nismo. V tem vidim največji problem.</p>
               <p>O katastrofi pa govorim predvsem zaradi tega, ker je struga reke Drave napolnjena,
               ker je premajhen pretok in ker ne more pred sabo potiskati materiala, se material
               nalaga. In ko bodo večje padavine, bo potem ta voda prestopila bregove, prestopila bo
               bregove tudi na vodotokih, kot je Žitečki potok in Cilenški potok, in takrat
               napovedujem katastrofo in mislim, da to ni nič narobe, če povem o pravem času na
               pravem mestu.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-18.sp88">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Danijel Krivec.</p>
            </sp>
            <sp xml:id="SDZ5-Redna-11-2009-11-18.sp89">

               <speaker>DANIJEL KRIVEC:</speaker>

               <p>Hvala za besedo. Lep pozdrav vsem prisotnim.</p>
               <p>Verjetno se vsi strinjamo, da številna neurja in posledično poplave povzročajo več
               težav in tudi stroškov vsem. Vendar se je treba zavedati, da je to na nek način tudi
               odraz podnebnih sprememb. Res pa je, da to terja ponovni razmislek o delovanju in
               organizaciji vodnih skladov. Prav tako bi terjalo nov razmislek o porabi sredstev
               vodnega sklada. Menim, da bi prednost moralo imeti urejanje vodotokov, povečanje
               poplavne varnosti in izboljševanje vodnega režima, s čimer, kot sem videl, se strinja
               tudi gospod minister in mislim, da se tega resno zaveda in v tej smeri tudi deluje.
               Manj bi morali iti za investicije v izgradnjo elektrarn, tudi s tem se verjetno vsi
               strinjamo. Zato bi bilo nujno preveriti kriterije in pogoje tako za zavezance
               vplačevanja v sklad in kriterije in pogoje prejemanja sredstev sklada. To bi bila
               neka naloga, ki bi jo ministrstvo v nadaljevanju moralo opraviti. In sredstva bi se
               morala prednostno razdeljevati enakomerno po Sloveniji ravno za urejanje vodotokov,
               povečanje poplavne varnosti in izboljšanje vodnega režima. To je mogoče za uvod.</p>
               <p>Drugo pa, ko poslušam vaše razprave, sem ugotovil, da se vsak ukvarja z nekim svojim
               vrtičkom, nekdo z Dravo, nekdo s Savo, mislim pa, da je ta razprava namenjena širši
               problematiki, ki se je moramo vsi zavedati. Podnebne spremembe dejansko se bodo
               nadaljevale in vir teh nesreč se bo kvečjem povečeval in zato moramo gledati na
               celotno območje. Videl sem skozi te razprave, da šepa ponovno, tako kot pri več
               drugih izvajanjih zakonodaje, povezava med resorji, med ministrstvi. Takrat, ko je
               potrebno sodelovanje več ministrstev, okoljskega, gospodarskega, kmetijskega, po
               navadi nastane neka luknja oziroma neka neoperativnost, kdo je za kaj pristojen, kdo
               mora kje posredovati. Mislim, da je to ena velika hiba tega sistema.</p>
               <p>Glede koncepta ni kriv ne ta minister ne prejšnji minister. Kar nekaj ministrov nazaj
               ali pa kmalu po osamosvojitvi se je na nek način naša država odločila, da bo več
               vlagala v sanacije in da bo na nek način zanemarila vzdrževanje in v bistvu tekoče
               poseganje na vodotoke. To je bil koncept in o tem smo večkrat na Odboru za okolje
               tudi razpravljali. Ali je ta koncept dober ali ne, je treba neko širšo razpravo
               opraviti. Se je pa treba zavedati, da začetek nekih elementarnih nesreč je po navadi
               pri izviru vodotokov, tako tudi na tem področju je v zadnjem obdobju ali pa v zadnjih
               15-ih letih bilo veliko zanemarjanja. V bistvu smo vse službe, ki so se ukvarjale s
               hudourniki, z začetki vodotokov, na nek način ukinili, zanemarili na teh elementnih,
               ki na nek način omejujejo to vodno silo, preden pride, bi rekel, v ta ravninski del -
               na nek način smo opustili. Vsi ti objekti na vodotokih propadajo, nič se ne vlaga v
               vzdrževanje, zato je v zadnjem obdobju tudi več plazov, ki so posledica ravno tega
               nevzdrževanja tudi na hudourniških predelih. Seveda je nek problem, ki povečuje škodo
               tudi gradnja na poplavnih območjih, o tem smo večkrat že govorili. Zato, je nujno
               tudi, da se pospeši sprejemanje prostorskih planov, ki bodo to zadevo na nek način
               uredili.</p>
               <p>Zdaj, opozorjeno je bilo, da se več sredstev vlaga za energetske objekte, vendar ta
               koncept ni od včeraj, ta koncept ima brado in kot sem rekel, tega koncepta ni sprejel
               ne zdajšnji ne prejšnji minister, ampak je bil ta koncept vlaganja vodnega sklada v
               izgradnjo energetske infrastrukture sprejet že kar precej let nazaj. Zanesljivo
               takrat niso bile naravne nesreče oziroma spremembe podnebja tako ekstremne, kot so
               sedaj in brez smisla se je zdaj obmetavati, kdo je za kaj odgovoren, kdo bi moral kaj
               narediti. Mislim, da moramo skupaj razmisliti, kako spremeniti koncept, ker se je
               pokazalo, da je narava močnejša od tistega koncepta, ki smo ga mi zastavili in da je
               to naloga vseh nas. Mislim, da je ministrstvo na nek način pristojno, da razmisli o
               teh ukrepih in o tem, kako vodni sklad in preusmeriti v nujne vzdrževalne in
               sanacijske dele tudi na tistih vodotokih, ki v naslednji fazi prinašajo večino voda
               tudi v te vodotoke, o katerih ste vi govorili in s tem tudi prinašajo večjo
               obremenitev, tako s prodom kot tudi z vsemi ostalimi pritiklinami, o katerih ste vsi
               govorili, da ne bomo zdaj še projektirali v tem trenutku.</p>
               <p>Tako podpiram to razpravo, da se odprejo tudi še kakšna druga vprašanja, ne strinjam
               pa se, da ministrstvo na tem področju ne opravlja svoje naloge ali da spi, vendar je
               koncept treba zastaviti širše in medresorsko in ga na ta način tudi na pravi način
               posodobiti in tudi pripraviti, da bo sposoben na nove nesreče, ki nas zanesljivo
               čakajo.</p>
            </sp>
            <sp xml:id="SDZ5-Redna-11-2009-11-18.sp90">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Tadej Slapnik ne bo razpravljal. Gospod Vili Rezman, izvolite.</p>
            </sp>
            <sp xml:id="SDZ5-Redna-11-2009-11-18.sp91">

               <speaker>VILI REZMAN:</speaker>

               <p>Hvala lepa, gospod predsedujoči.</p>
               <p>Če bi človek zelo zares vzel vse, kar je bilo slišano danes in bilo je nekajkrat
               rečeno, kako da smo vsi veseli, ker je do te razprave prišlo, bi pomislil, da je
               prišel na veselico. Jaz pa trdim, da smo mi na srečanju, ki govori o zelo slabem
               stanju na področju, o katerem govorimo, pri tem pa poudarjam, da govorim
               optimistično, z blagimi besedami.</p>
               <p>Jaz nisem vesel in povedal bom, zakaj ne. Sem samo eden izmed mnogih več desetih,
               najbrž, županov iz Slovenije, ki že leta nazaj opozarjamo na to, kako slabo na tem
               področju gospodarimo, kako zelo moramo občine prevzemati vlogo države na temu
               področju, da ne bi bilo stanje še slabše, in kako opozarjamo tudi na to, da na naše
               apele ni nobenega odziva - ne poprej, ne sedaj. Sam sem se kar nekajkrat sestajal s
               ključnimi ljudmi, dajal predloge, pisal o tem, vidim danes, da je to šlo vse v
               prazno, in zato je takšne resne razprave treba obnavljati z upanjem, da se bo pa
               vendarle kaj prijelo.</p>
               <p>Kar se tiče tega, da so razprave pravzaprav razprave, ki s vlečejo izpred let, naj
               ponazorim z dejstvom, da mimo županov, ki smo na to opozarjali, opozarja na to že
               vrsto let tudi parlamentarna skupina GLOBE, da na to opozarja vsa leta Svet za
               varstvo okolja Republike Slovenije, eminentna strokovna grupacija ljudi, da na to
               opozarjajo tudi vsi drugi. Danes smo slišali nekajkrat že, da tudi parlamentarni
               odbor, ki je resoren za to področje. Ampak opozorila morajo biti naslovljena na to,
               kaj vodni sklad sploh je in kaj zakon o vodah o njem govori. Naj vas spomnim samo
               zelo v kratkem, ne bom citiral, samo povzemam, da je torej namenjen vodni sklad za
               to, da bo skrbel za vodno infrastrukturo, gradnjo državne in lokalne infrastrukture -
               ne pozabiti lokalne - ne samo državne; državne in lokalne infrastrukture, da je
               zadolžen za nakup vodnih in priobalnih zemljišč. Prej smo govorili tudi že o
               financiranju Inštituta za vode Republike Slovenije in treba je posebej izpostaviti
               tudi to, da je zadolžen tudi za skrb za medobčinske in regionalne projekte v zvezi z
               gradnjo objektov za črpanje, objektov za filtriranje, za zajem vode in za prenosne
               vodovode za zadovoljitve osnovnih potreb ljudi tam, kjer teh vodovodov in pitne vode
               ni. In na tem področju se pač skoraj nič oziroma premalo dogaja.</p>
               <p>Vodni sklad je res deležen sorazmeroma velikih sredstev. Iimam podatke s seboj, za
               zadnje desetletje, približno kolikor obstaja. In nekaj več kot 25 milijonov dobiva v
               zadnjih letih, tam okoli 28 se vrti, tudi letos bo najbrž tako, in ve se, kakšna je
               struktura virov, kdo prispeva v ta vodni sklad. Naj vam povem en podatek, ki utegne
               biti zanimiv. 40%, nekaj malega desetink odstotka manj, prispeva porečje reke Drave.
               En odstotek od vsega tega je v zadnjih letih bilo porečje reke Drave deležno v smislu
               investicijskega vzdrževanja. Dvesto petdeset tisoč evrov letno! Tisti, ki vemo, kaj
               so problemi z vodami, vemo, kaj je dvesto petdeset tisoč evrov letno za tako veliko
               območje. To je skoraj nič! Tisti, ki vemo, za kaj gre, seveda ne moremo biti pri tem
               molčeči, moramo opozarjati, kar naprej. In moram opozoriti na to, da se ta sredstva
               trošijo nesorazmerno z ozirom na vire, od koder so črpana, in nenamensko z ozirom na
               to, kar določa zakon in čemur je namenjen ta vodni sklad.</p>
               <p>Zato mi želimo, da se, prvo kar je potrebno, zopet vzpostavi spoštovanje pravnega
               reda, da se spoštuje Zakon o vodah. Naj se spoštujejo akti, ki govorijo o vodnem
               skladu! Če bomo to spoštovali, ne bo treba kakšne posebne nove strategije, potem že
               imamo tudi program skorajda narejen. Potem je treba to samo še operativirati,
               ugotoviti, katera območja so iz različnih aspektov, bodisi vodooskrbnih bodisi
               poplavnih, bolj ogrožena, napraviti prioritetno listo, se za to politično dogovoriti
               znotraj ministrstva, potem znotraj vlade in to predstaviti kot projekt, ki ga je
               treba sprejeti tudi s proračunskimi sredstvi, če je to potrebno, če je sredstev iz
               vodnega sklada za to premalo.</p>
               <p>Da se pri nas ne razmišlja tako, govori še en podatek. Jaz imam pred seboj neko
               gradivo, ki govori o Centru za upravljanje z vodami, v Mariboru je bil v preteklem
               mandatu, v zadnjem letu eden izmed takšnih ustanovljen, je torzo - ne vemo prav, kaj
               bi z njim: nima sredstev, nima pooblastil. Skratka, ne more kaj posebnega narediti,
               čeprav gre za regionalni projekt upravljanja z vodami porečja reke Drave pa tudi
               povodja reke Donave. Torej gre za zelo pomembne projekte, ki danes tako rekoč stoje.
               In njihove naloge so zopet naloge po evropskih direktivah, direktivi o vodah, po
               direktivi o poplavah in po vseh tistih ukrepih, ki bi jih morali zagotavljati v zvezi
               s spremenjenimi podnebnimi spremembami in njihovimi posledicami. Pa se na tem zopet
               ne dogaja skoraj nič.</p>
               <p>Mislim, da je prva potreba, da je to nuja, da Ministrstvo za okolje in prostor
               premisli torej to, kaj je v naši regulativi napisanega, torej, kaj je treba delati,
               da zagotovi pogoje za to, da se bo lahko to izvajalo, in da pri tem seveda sodeluje s
               tistimi, ki o tem nekaj vemo; to smo pa ljudje, ki živimo ob teh vodah, to smo
               ljudje, ki vodimo lokalne skupnosti ob teh vodah, in ljudje, ki se v glavnem,
               nekateri celo desetletja dolgo, ukvarjajo s temi problemi in bi bilo pri nas celo
               možno pridobiti kakšno izkušnjo ali znanje - če bi pristojni to hoteli.</p>
            </sp>
            <sp xml:id="SDZ5-Redna-11-2009-11-18.sp92">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jakob Presečnik ne bo razpravljal.</p>
               <p>Gospod Silven Majhenič.</p>
            </sp>
            <sp xml:id="SDZ5-Redna-11-2009-11-18.sp93">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik.</p>
               <p>Kot sem že omenil v predstavitvi, da Drava zarašča in se prodom zasipava strug in
               posledično nalivi, ki jih je vsako leto več, povzročajo poplavljanje Drave.
               Vodnogospodarsko podjetje Ptuj je odgovorno za vzdrževanje reke Drave in njenih
               pritokov, ki pa so slabo vzdrževani in prav tako poplavljajo. Ne vem, koliko denarja
               se namenja za vzdrževanje navedenega, zanesljivo pa ga dobijo toliko, kot je v letnih
               programih del zapisano. In ne vidim razloga, da ne bi verjel ministru Erjavcu, da se
               je v te namene namenilo in uporabilo že znatna sredstva.</p>
               <p>Prav bi bilo, da bi bila poraba denarja v te namene bolj transparentna, kajti le v
               tem primeru bi bila ocena vzdrževanja bolj jasna. Že dalj časa se govori o nasipu, ki
               bo preprečeval poplave in si ga ljudje ob Dravi čim prej želijo. Kazalo bi Dravo
               poglobiti oziroma očistiti, material pa porabiti pri izgradnji cest. Zanesljivo nas
               pri tem ovira Natura 2000, pa vendar bo vseeno treba dati neko oceno in presoditi,
               kaj je pomembneje.</p>
               <p>Kot smo slišali, je vodni sklad "težak" 25 milijonov. Od tega je 15 milijonov
               namenjenih za spodnjo Savo, kjer se gredo nek nadstandard, na ostale pa se pozablja
               in ostaja le bore malo. Verjamem, da fekalije, ki plavajo ob vsakih poplavah po
               vrtovih, dvoriščih, kleteh nikomur ne dišijo, še posebej ne ljudem, ki se jim to iz
               leta v leto ponavlja. Zato bi bilo prav, da se ljudem prisluhne. Očitno je, da je
               Drava najbolj pereč problem, zato je tudi prav, da se o njej pogovarjamo. Očitno
               nekaterim ni prav, da se omenja Drava, kajti kot kaže, se bo za nekatere finančni
               kolač zmanjšal in to zanesljivo boli.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-18.sp94">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Borut Sajovic.</p>
            </sp>
            <sp xml:id="SDZ5-Redna-11-2009-11-18.sp95">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Moram povedati, da smo odprli zanimivo temo, čeprav sem mnenja seveda, da je minister
               v okviru možnosti in pa pristojnosti, predvsem pa denarja, ki ga ima ta trenutek, dal
               pravi odgovor že na seji Državnega zbora, vendar vode so večno vroča tema in bodo še.
               Po novem bo dejstvo, ki sem ga povedal že večkrat: tisti, ki smo bili, pokrajine
               namreč, pod Marijo Terezijo, lahko danes še vedno z zagotovostjo trdimo, da je bil
               takratni režim vzdrževanja vodotokov po standardu precej boljši in višji kot je
               danes, predvsem zato ker je bilo takrat v glavah vseh jasno, da vodar in cestar
               morata biti vsak dan na svojem delovnem mestu.</p>
               <p>Druga resnica je, da seveda, če se bomo pogovarjali enkrat o spodnji Savi, enkrat o
               Dravi, da ne bomo prišli daleč naprej. Dejstvo je, da za vzdrževanje in sanacijo
               vodotokov manjka sredstev po vsej Sloveniji in povsod. Padavine padajo drugače kot
               pred leti, večje količine vode padajo v krajšem intervalu in posledice so težave z
               zemeljskimi plazovi, težave na vodotokih, ki imajo pa v glavnem staro
               infrastrukturo.</p>
               <p>Vsi tisti, ki smo priča dogajanj na tem področju po katastrofi, ki je doletela in nas
               še enkrat boleče opomnila, od Železnikov naprej, da je bilo kljub temu na tem
               področju narejen premik naprej. Premik je bil, dela se več, pozornost je večja. O tem
               smo začeli razmišljati tudi župani, ki takrat, sicer ne veseli, vendar, kadar so
               ogrožene naše ceste, poskrbimo v strugah za tisto, kar je najnujnejše, zato da v
               naslednjem koraku nimamo težav na infrastrukturi, ki je brez dvoma naša skrb.
               Organiziranost sistema preko vodnogospodarskih podjetij in preko koncesij za
               popravilo in vzdrževanje zagotovo zasluži neko analizo, spremembo in ukrepanje.
               Nekdaj je večino del na slovenskih vodotokih opravljalo Podjetje za urejanje
               hudournikov, popularno imenovano Puh, ki je še vedno v 40% lasti države, vendar za
               državo ne opravlja nič, nima koncesije, je prepuščeno trgu, kar je do nekje prav,
               kajti takrat, kadar občine iščemo izvajalca takrat so tisti, ki nimajo koncesij, med
               cenejšimi. Puh je kvaliteten izvajalec, recimo, vendar je cenejši za 5% do 7%, kar ni
               nezanemarljivo napram vodnogospodarskim podjetjem iz tiste okolice. To je zagotovo
               tudi en od potrebnih razmislekov in resnic, s katerim se je treba v prihodnje
               posvetiti. Predvsem pa imamo škarje in platno v rokah vsi mi, poslanci: namesto za
               preplastitve, namesto za asfalte bo pri vseh prihodnjih proračunih treba nameniti
               nekaj milijonov evrov več za urejanje vodotokov, potem bo pa skrbi, strahu pred
               naraslimi vodami bistveno manj kot do sedaj. Hvala lepa.</p>
            </sp>
            <sp xml:id="SDZ5-Redna-11-2009-11-18.sp96">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Janko Veber.</p>
            </sp>
            <sp xml:id="SDZ5-Redna-11-2009-11-18.sp97">

               <speaker>JANKO VEBER:</speaker>

               <p>Hvala za besedo. Ko smo sprejemali zakon, na podlagi katerega smo omogočili, da s
               slovenskim kapitalom zgradimo verigo savskih elektrarn, smo se zavestno za to
               odločili, da je vir tudi sklad za vode, ampak zavestno za to, da gradimo ta sistem s
               svojimi sredstvi in da s tem ohranjamo čim večjo pristojnost na teh energetskih virih
               znotraj same države. Torej, tukaj je prevladal nacionalni interes.</p>
               <p>Pod veliko vprašanje se postavlja, kaj vse se je znotraj energetike v teh letih, ko
               smo se odločili za gradnjo savskih elektrarn, dejansko dogajalo in ali dejansko se
               vsa sredstva iz sklada za vode vlagajo v objekte za proizvodnjo hidroenergije oziroma
               za izkoriščanje hidroenergije ali pa se iz tega gradi še kaj vzporedno ob teh
               hidroenergetskih objektih. Tukaj se postavlja vprašanje namenskosti tega vira. Želim
               pa opozoriti na dejstvo, da prav vsi v Sloveniji, vsak uporabnik, ki je priključen na
               javni sistem vodovodnega omrežja, s tem ko porabi liter ali več vode, prispeva svoj
               delež na tisti položnici, ki jo dobi, tudi v sklad za vode. Morali bi se danes zelo
               resno spraševati, ali je treba vlagati ta sredstva tudi v ostala območja, kjer ta
               potreba obstaja. Potreba pa obstaja prav povsod. Ne gre samo za vzdrževanje vodotokov
               kot takih. To je eden nerešenih vprašanj v celotnem obdobju samostojnosti Slovenije,
               kajti nikoli nismo uspeli uspešno organizirati upravljanje z vodami. To je eno od
               vprašanj, ki nas spremlja že ves čas samostojnosti.</p>
               <p>Poleg upravljanja z vodotoki pa imamo dolžnost zagotavljati zdravo in čisto pitno
               vodo in tudi to je tisto, v kar lahko vlagamo sredstva iz sklada za vode. Danes se
               poskušamo prijavljati na različne evropske razpise za pridobitev ali kohezijskih
               sredstev ali regijskih sredstev, zato da lahko ali zamenjamo azbestne cevi, ali
               izboljšamo tehnologijo čiščenja, ali izvedemo sanacijo v vodovarstvenih območjih in
               za to pripravljamo številne obsežne projekte, dokumentacije, ki pa še vedno niso
               prišle do te faze, da bi lahko na Ministrstvu za okolje ali pa na Službi Vlade za
               lokalno samoupravo in regionalno politiko razpolagali s sklepi, ki bi rekli:
               "Spoštovani imate sklep, imate možnost, imate dovoljenje, na podlagi katerega boste
               pridobili tudi evropska sredstva za sanacijo vodovodnih sistemov oziroma za
               izboljšanje kvalitete in stabilnosti vodooskrbe kot takšne." Torej, namesto da bi
               posodobili vodovodne sisteme s sredstvi, ki se tudi zbirajo in ustvarjajo na podlagi
               prodanega litra pitne vode, se pripravljajo številni projekti, ki pa še danes nimajo
               potrditve za to, da lahko to sanacijo dejansko tudi izvedemo. In tukaj se odpira
               vprašanje, ali ni čas za to, da raje pomagamo vsem tem, ki upravljajo z vodovodnim
               omrežjem, in občinam, ki imajo takšne projekte, da koristijo sredstva iz sklada za
               vode, ne pa, da se pripravljajo na nek zelo vprašljiv postopek, ki ne omogoča ta hip
               črpanja sredstev Evropske unije v ta namen.</p>
               <p>Drugi projekti so vezani ravno tako na ohranjanje tako kvalitete vode v vodotokih kot
               s tem tudi posredno v vodovodnih omrežjih. Namreč, izgradnja kanalizacijskih omrežij
               je ena od tistih, ki se jih ravno tako poskuša financirati s sredstvi Evropske unije,
               po drugi strani pa se tudi tukaj še vedno postavlja vprašanje, ali imamo sploh še
               dovolj teh sredstev na razpolago do leta 2013 in ali so ti postopki odobritve teh
               projektov na Ministrstvo za okolje in Službi Vlade za lokalno samoupravo in
               regionalno politiko dovolj hitro zaključeni, da bomo do leta 2013 lahko tudi ta
               sredstva počrpali. Številni projekti, ki imajo gradbeno dovoljenje, ta hip čakajo na
               zeleno luč in je to eno od aktualnih vprašanj. Eden od takšnih projektov je zagotovo
               tudi porečje reke Krke 2, druga faza, ki čaka na to, da dobimo s strani Ministrstva
               za okolje sklep o tem, da lahko črpamo evropska sredstva. In kaj se lahko zgodi, če
               tega sklepa ne bo? Do leta 2013 ti ukrepi ne bodo izvedeni, morali bomo celo tudi
               plačevati odškodnino zato, ker smo se zavezali Evropski uniji, da bomo to izvedli, po
               drugi strani pa danes financiramo verigo elektrarn, ki bi se v veliki meri lahko
               dejansko financirale prav s sredstvi, ki se zagotavljajo znotraj energetskega
               sistema. Ne nazadnje pa mislim, da tudi najemanje kreditov za energetiko danes sploh
               ni noben večji problem. Vse banke zagotovo vidijo, da je to varna naložba in da bi se
               jo dalo v temu sistemu dobiti seveda bistveno več sredstev in ne porabljati ta
               namenska sredstva za širitev vodovodnega omrežja ali pa tudi izboljšave kvalitete
               vode kot takšne.</p>
               <p>To so vprašanja, o katerih se bomo morali, mislim da, resno pogovoriti in ne nazadnje
               tudi odločati, vendar, žal, samo razprava o tem v Državnemu zboru v okviru
               poslanskega vprašanja ne omogoča sprejemanja konkretnih sklepov. Zatorej je ta
               razprava pomembna, zato da mogoče posebej opozorimo na ta problem, na katerega sicer
               opozarjamo že vrsto let, ampak konkretnih učinkov iz tega ne bo. Zato bi bilo
               primerneje, kot je tudi kolegica Berda Pečan predlagala, da o tem spregovorimo na
               delovnem telesu in da tam tudi oblikujemo ustrezne sklepe in usmeritve, ki jih seveda
               potem poskušamo spremljati in tudi pripraviti določene akte ali zakone, da do tega
               dejansko tudi pride.</p>
               <p>Pa vendar, v okviru te razprave mislim, da so ta opozorila bila potrebna, in upamo,
               da bomo to razpravo lahko nadaljevali potem na delovnih telesih Državnega zbora pa po
               vsej verjetnosti tudi na sami seji, če se bo v to smer sprejemal kakšen zakon.
               Hvala.</p>
            </sp>
            <sp xml:id="SDZ5-Redna-11-2009-11-18.sp98">

               <speaker>PODPREDSEDNIK MIRAN POTRČ:</speaker>

               <p>Hvala lepa. Cvetka Zalokar Oražem ne bo razpravljala. Besedo ima gospod Alen
               Bukovnik.</p>
            </sp>
            <sp xml:id="SDZ5-Redna-11-2009-11-18.sp99">

               <speaker>ALEN BUKOVNIK:</speaker>

               <p>Hvala lepa. Spoštovani predsedujoči, spoštovane kolegice in kolegi, spoštovani in
               cenjeni gospod minister.</p>
               <p>Na zadnji seji Državnega zbora Republike Slovenije sem tudi sam potrdil predlog
               poslanskega kolega Janeza Ribiča, ko je predlagal, da se o njegovem vprašanju
               ministru za okolje opravi na naslednji seji Državnega zbora razširjena razprava o
               problematiki vodnega sklada in financiranja projektov iz vodnega sklada Republike
               Slovenije.</p>
               <p>Sam ocenjujem, da smo v obdobju zadnjih nekaj let priča velikanskim prerazporeditvam
               sredstev, ki se nabirajo v vodnem skladu, v samo določene dele naše države. Tukaj je
               treba razpravljati o dveh izhodiščih; prvič, sredstva, ki se v ta vodni sklad
               združujejo, se združujejo predvsem iz subjektov, ki so v določenih delih Slovenije
               bili zgrajeni kot vodna infrastruktura. In sredstva, ki se združujejo v vodni sklad
               iz teh subjektov, so seveda predvsem, naj bi bila, namenjena vzdrževanju te iste
               vodne strukture, ki je bila v temu delu države vzpostavljena in naj bi bila tudi iz
               teh sredstev vzdrževana. In drugič, priča smo razporejanju sredstev iz vodnega sklada
               za gradnjo objektov, ki s sredstvi vodnega sklada in s samim vodnim skladom nimajo
               kaj dosti opraviti. Sam sem se ob pripravi na to razpravo obrnil tudi na Skupnost
               občin Slovenije, ki je reprezentativni predstavnik vseh lokalnih skupnosti ali pa
               tistih, ki so v to skupnost pridružene in so članice, ki je tudi na včerajšnjem
               predsedstvu ugotavljala, da številna neurja in posledične poplave na različnih
               območjih Slovenije, ki so odraz podnebnih sprememb, terjajo ponovni razmislek o
               delovanju in organizaciji vodnega sklada. Prav tako pa terjajo tudi nov in dodaten
               razmislek o porabi sredstev tega istega vodnega sklada. Prednost bi moralo imeti
               urejanje vodotokov, povečevanje poplavne varnosti in izboljšanje vodnega režima in ne
               investicijski projekti za izgradnjo elektrarn. Zato je tudi predsedstvo Skupnosti
               občin Slovenije na včerajšnji seji sprejelo sklep, v katerem poziva Ministrstvo za
               okolje po nujni preveritvi kriterijev in pogojev za zavezance plačevanja v sklad ter
               prav tako kriterijev in pogojev sprejemanja sredstev sklada.</p>
               <p>Pridružujem se tudi pobudi, da bi sredstva vodnega sklada morala biti prednostno
               enakomerno razporejena v Sloveniji za urejanje vodotokov, povečevanja poplavne
               varnosti in izboljšanje vodnega režima. Res je, da je bil program gradnje
               investicijskega vzdrževanja in investicij v vodno infrastrukturo za zagotavljanje
               poplavne varnosti in urejanje vodnega režima izdelan na osnovi pobud in predlogov
               Agencije za okolje Republike Slovenije in lokalnih skupnosti, zbranih v letu 2005 in
               objavljen v delovnem gradivu programa vodnega sklada za obdobje 2006-2011. Skupnosti
               občin in še kakšnega drugega reprezentativnega predstavnika v pripravo programa
               takrat niso vključili. Ker pa so danes posledice, ki jih s seboj prinašajo podnebne
               spremembe, veliko izrazitejše, kot so bile v letu 2005, že sama razprava o tem
               vprašanju kliče po ponovni preveritvi kriterijev in pogojev za vodni sklad, za
               vplačevanje in porabo sredstev vodnega sklada. Predlagam tudi, da se v to preveritev
               povabi strokovno javnost, Agencijo za okolje Republike Slovenije, lokalne skupnosti,
               obe reprezentativni združenji lokalnih skupnosti, to je Skupnost občin Slovenije in
               Združenje občin Slovenije, ter morebiti še kakšne strokovnjaka, ki sem ga ob
               naštevanju izpustil. V izogib katastrofalnim posledicam ob ignorantski obravnavi tega
               vprašanja moramo odreagirati zdaj in takoj.</p>
            </sp>
            <sp xml:id="SDZ5-Redna-11-2009-11-18.sp100">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Bogovič.</p>
            </sp>
            <sp xml:id="SDZ5-Redna-11-2009-11-18.sp101">

               <speaker>FRANC BOGOVIČ:</speaker>

               <p>Lep pozdrav, spoštovani podpredsednik. Spoštovani minister s sodelavci, sodelavke in
               sodelavci v Državnem zboru. Zagotovo je točka, ki jo danes obravnavamo, ena od zelo
               pomembnih točk, kajti govori o financiranju vodne infrastrukture iz sredstev vodnega
               sklada. Vsi ugotavljamo, da klimatske spremembe, ki se dogajajo na celotni zemeljski
               obli, nosijo za seboj zelo hude posledice. Kajti, koncentracija padavin se na
               določenem območju, pa tudi v določenem, običajno zelo kratkem, času zgodi dosti
               drugače, kot se je to dogajalo v preteklosti. Priča smo številnim nalivom, povodnjim
               in škodi, ki se zgodi na osnovi takšnih klimatskih pogojev.</p>
               <p>Področje protipolavne zaščite je, po mojem prepričanju, v Republiki Sloveniji eno od
               področij, katerim bo treba v prihodnosti posvetiti veliko več časa, najbrž tudi
               sredstev, predvsem pa tudi najti sposobnost, da se bodo določena okolja tudi odločila
               za prepotrebne ukrepe, kot so posamezni zadrževalniki voda, da se nam ne bo dogajalo
               to, da se z urbanizacijo Slovenijo, z gradnjo infrastrukturnih objektov,
               stanovanjskih objektov in s hitrimi odvodi teh odpadnih voda v vodotoke dogajalo, da
               se pretoki enormno povečujejo rek iz leta v leto ob takšnih velikih nalivih.</p>
               <p>Prihajam iz okolja, v katerem smo konec 90. let zelo aktivno zavedali teh posledic,
               kajti Posavje je bilo priča tako v letu 1990 kakor tudi v letu 1999 dveh zelo velikih
               povodenj, ko so se vsi slovenski vodotoki, z izjemo Posočja in pa Drave, stekli v
               Posavje in nas je dobro zalilo. To je bil tudi osnovni razlog, da smo ob umeščanju
               energetskih objektov, ki so se v naš prostor takrat pospešeno umeščali, se pravi
               hidroelektrarne na spodnji Savi, postavili kot prvi in osnovni pogoj, da se ob
               umestitvi takšnih objektov uredi tudi protipolavna varnost reke Save. Danes uspešno
               poteka ta projekt, saj od Zidanega mosta do krškega mostu, če lahko tako rečem, je en
               del že zgrajen, drugi pa v gradnji. Po koncesijski pogodbi naj bi do leta 2015 prišli
               s tem projektom tudi do same hrvaške meje, na Krškem polju zagotovili tudi potrebne
               retenzijske površine, da se lahko ti viški voda tudi razlijejo na kmetijskih
               površinah. Imamo v osnovi to ambicijo, da naselja zaščitimo proti stoletnim
               vodam.</p>
               <p>Tudi sam spremljam porabo vodnega sklada in mi je ves čas jasno, da je delež, ki se
               porablja v posavskem prostoru vizavi celotne Slovenije, zelo velik. Prav tako pa
               mislim, da smo lahko delno tudi odkriti in povemo, da se nam je v preteklosti zelo
               velikokrat dogajalo to, da je velik delež od takrat tistih 6 milijard tolarjev, danes
               teh 25 milijonov evrov, ostal celo neizkoriščen in so se sredstva enostavno prenašala
               iz leta v leto, in tudi ti projekti, ki bi zagotavljali protipoplavno zaščito v
               ostalih delih Republike Slovenije, očitno, niso bili narejeni. Zato s tega mesta, z
               moje strani tudi apel vodarski stroki, da je pri odločanju v takšnih zadevah malo
               bolj odločna, da dejansko pripravi te izvedbene projekte in se ta protipoplavna
               zaščita in urejanje vodotokov ureja tekoče po celi državi, ne zgolj kot neki
               intervencijski ukrepi, ko se zgodijo poplave.</p>
               <p>Kar se tiče danes večkrat omenjene hidroelektrarne in tudi črpanja teh sredstev,
               mislim, da ima tu minister, Ministrstvo za okolje in prostor, skupaj s
               koncesionarjem, to je Holding Slovenskih elektrarn oziroma podjetje, ki je v tej
               skupini ustanovljeno s tem namenom, zelo resno nalogo, da ugotovi, ali je ta delitev,
               ki je bila ob podelitvi koncesijske pogodbe primerna. V koncesijski pogodbi je
               razdeljena razmejitev, do kje sodi protipoplavna zaščita, od kod naprej pa gre za
               energetskih izkoristek reke. tako da se na nek način po revidiranju tega projekta
               vidi, ali je treba kaj spremeniti, v nasprotnem primeru pa je najbrž skupna naloga,
               da se ob izgradnji hidroelektrarn zagotovijo tudi sredstva za to protipoplavno
               zaščito. Sami smo bili že večkrat, tudi v pogovorih s predstavniki Ministrstva za
               okolje in prostor, v preteklosti pri iskanju tudi virov za to. Najbrž ni nujno, da je
               za te vire edini vir, tak resen in otipljiv, vodni sklad, poleg kreditnih sredstev,
               ki jih pojdeta infra v ta namen tudi nabavlja, ampak so bili razmisleki o uporabi
               sredstev od prodaje emisijskih kuponov CO2 kvot, v veliki meri se je razmišljalo tudi
               o tem, ali ni mogoče takšen projekt, ki je izvedben, ki je v teku, tudi projekt, ki
               bi bil primeren za vključitev v evropske kohezijske projekte, kajti protipoplavna
               zaščita in te aktivnosti zagotovo sodijo tudi v ta del.</p>
               <p>Tako mislim, da vse čaka ogromno dela, vodarsko stroko, da pripravi čim več
               projektov, da se urejanja vodotokov sistematično loti, da bo tako aktivna, da bo tudi
               brez savskih elektrarn lahko teh 25 milijonov na leto porabila, da ne bodo ostajali v
               proračunu. Na drugi strani pa, če je projekt hidroelektrarn na spodnji Savi projekt,
               ki bo rabil še kakšne druge vire za ta del protipoplavne zaščite, da se skrbno lotimo
               iskanja teh primernih virov.</p>
            </sp>
            <sp xml:id="SDZ5-Redna-11-2009-11-18.sp102">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Miran Jerič, izvolite.</p>
            </sp>
            <sp xml:id="SDZ5-Redna-11-2009-11-18.sp103">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik. Zel na kratko. Z večino
               razpravljavcev se strinjam, želim pa opozoriti samo na nekatere razprave. Jaz se ne
               strinjam s tistimi, ki trdite, da je treba, vrat na nos sklicati Odbor za okolje in
               prostor in razpravljati o tej problematiki, ker smo to na dveh sejah v letošnjem
               letu, tako v mesecu aprilu kot v mesecu juniju, tudi počeli. Nismo se seznanili samo
               z nalogami, cilji in problematiko na področju upravljanja z vodami, ampak tudi
               sprejeli ob sodelovanju vrste strokovnjakov, tudi po mojem mnenju zelo dobre in
               kvalitetne sklepe. In na nas je, da spremljamo realizacijo teh sklepov, ki jih je
               odbor tudi sprejel.</p>
               <p>Kot drugo, ne bi sprejel kritike, da ni podatkov. Člani in članice Odbora za okolje
               in prostor smo dobili za obravnavo te točke dnevnega reda zelo kvalitetno gradivo, to
               gradivo je bilo tudi na sami seji, po mojem mnenju, zelo kvalitetno predstavljeno in
               tudi ta predstavitev in razprava je pripeljala do teh sklepov, ki smo jih na odboru
               sprejeli. Ne strinjam se s tistimi, da želimo poslanci deliti oziroma skrbeti samo za
               določena vodna območja, jaz sem za to, da pogledamo problematiko v celoti in da gredo
               tudi rešitve v tej smeri. Kar se tiče pa pobude..<stage>/Znak za konec razprave./</stage>... okrog
               vodnega sklada, mislim, da sedmi sklep Odbor za okolje daje jasno napotilo tako
               ministrstvu kot Vladi, da spremeni tudi ustrezne zakonske podlage. ...<stage>/Izklop
               mikrofona./</stage>...</p>
            </sp>
            <sp xml:id="SDZ5-Redna-11-2009-11-18.sp104">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Pukšič. Prosim.</p>
            </sp>
            <sp xml:id="SDZ5-Redna-11-2009-11-18.sp105">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod minister! V času ministrovanja gospoda Kopača,
               ko je energetiko oziroma elektroenergetski sistem iz Maribora odpeljal v Ljubljano,
               se je marsikaj spremenilo, ampak ne na bolje - bistveno na slabše. Leta 2002 je bil
               na podlagi 162. člena Zakona o vodah ustanovljen vodni sklad, ker je namenska
               proračunska postavka in tam piše, da se sredstva v vodni sklad namenijo ob
               sprejemanju državnega proračuna in da program vodnega sklada potrdi resorni minister
               - in z njim obveznosti Ministrstva za okolje in prostor na področju upravljanja in
               urejanja voda. No, in potem je našteto: "sredstva vodnega sklada se koristijo za
               naslednje investicije." Med temi štirimi alinejami ni našteto, da se koristijo tudi
               za gradnjo infrastrukture. Seveda ne gre očitek zdaj ministru, pa tudi ne prejšnjemu,
               ampak to je politika vlade, ki se enostavno odloči, da bo neka sredstva - tako kot je
               že moj kolega pred menoj, gospod Bogovič, govoril - namenska za izgradnjo energetike
               na Savi. Od petindvajsetih milijonov evrov, ki so nekje na teh postavkah, je bilo že
               leta 2006 več kot 45% teh sredstev porabljenih za nekaj drugega. To pomeni za
               investicijo v energetiko in seveda v proračunu 2009 nekaj čez 70%, v 2010 nekaj čez
               60% ponovno, kar zanesljivo ni dobro in ni namen 162. člena Zakona o vodah oziroma ni
               naloga vodnega sklada.</p>
               <p>Ta razprava je in bo, če hočete, tudi vsak mesec na vrsti prav zaradi tega, ker se
               dogajajo enostavno poplave, ker se dogajajo nonstop, iz meseca v mesec in ljudje tega
               več enostavno ne vzdržijo oziroma ne vzdržimo. Kasneje bom šel nekoliko podrobneje na
               enega od pritokov, o katerem bom kasneje tudi spregovoril. No, ampak poglejte, če bi
               problematiko in perspektive upravljanja z vodami, ki jo je nekdanji moj strankarski
               kolega, sedaj poslanski kolega, Milenko Ziherl obravnaval na 2. seji 20. marca 2007 z
               naslovom Problemi in perspektiva upravljanja z vodami v Sloveniji. In kjer je bilo
               sprejetih kar nekaj, mislim da celo deset, sklepov ob predsedovanju Sveta za varstvo
               okolja Republike Slovenije dr. Franca Lobnikarja. In če bi teh deset sklepov
               upoštevali in če bi vlade pripravile projekcijo koriščenja sredstev iz vodnega sklada
               v skladu s temi desetimi sklepi, sem prepričan, da marsikatere povodnji in
               marsikaterega plaza danes ne bilo, da bi marsikatero kmetijsko zemljišče bilo ali
               osušeno ali namakano in da bi seveda bila tudi na ta način pridelava slovenske hrane
               slovenskega kmeta - seveda domača - večja in tudi znosnejša. Ampak žal nič od tega se
               ne upošteva. Tako bi teh petindvajset milijonov evrov lahko koristno in nujno
               uporabili. Kaj šele, ko govorimo o problematiki, ki nastaja prav zaradi tega tudi na
               področju plazov v Sloveniji, ki jih ne obvladujemo. Pa ne samo, da jih ne
               obvladujemo, ne rešujemo jih! Pač, enostavno zgodijo se. In kaj potem? So! In
               konec.</p>
               <p>Upam, da bo današnja razprava pripeljala do tega, da bo lahko minister za okolje in
               prostor na seji Vlade udaril po mizi in bo rekel: "Poslušajte, s takim proračunom, ki
               smo ga predlagali za 2010 in 2011, pač ne bo šlo," oziroma bo ob proračunski razpravi
               Vlada sama amandmirala in poiskala ali energetska sredstva nekje drugje ali pa seveda
               za vodni sklad zagotovila vsaj bistveno več sredstev, da se bo lotila od 1 do 10
               sprejetih sklepov že iz leta 2007 oziroma iz samega zakona, kjer pač piše, za kaj se
               sredstva vodnega sklada smejo in morajo uporabljati."</p>
               <p>Veste, nikoli ni dobro ta - da ne bom uporabil grdega izraza, pa bi ga moral
               uporabiti, ne tako, kot je rekel takrat predsednik Vlade na nekem svojem strankarskem
               sestanku "krucifiks", ampak bi moral reči še kaj hujšega - ta čudovita in velikodušna
               in najboljša centralizacija. Hvala bogu, da imamo centre, centralne moči in
               centralizacijo, škoda je edino, da nimamo več centralnega komiteja, ker vse to tako
               nekako vkup diši. Včeraj sem poslušal Poročila, da so proslavljali 20. obletnico
               padca komunizma, pa sem se vprašal, drage Slovenke in Slovenci, kje pa je proslava o
               naši "žametni revoluciji". Bojim se, da je ni, zato ker je pač ni bilo, ker je pri
               nas še marsikaj ostalo tako, kot je nekoč pred 20-imi leti bilo. Zato je to napačno
               in edino normalno, dobro in bolje bi bilo, če bi imeli regije, da bi prešle te zadeve
               na regijske oblasti in bi regije s tem upravljale in bi državljanke in državljani
               zaradi tega tudi bistveno boljše živeli.</p>
               <p>Ker smo letos na področju Pesnice doživeli štirikratne poplave, ki so trajale od 12
               do 26 dni - namreč, vsako razlitje je trajalo tako dolgo - , bom nekaj spregovoril
               tudi o tem konkretnem primeru. Saj verjetno razumete, da to ne gre za eno občino ali
               pa za lokalni interes, ampak gre za širši, državni, ker zaradi tega imamo vsi torej
               velikanske škode.</p>
               <p>Ob reki Pesnici se torej se seveda spreminja marsikaj. In zakaj se spreminja? Prvič,
               zanesljivo zaradi posega v prostor, potem zaradi krčenja retencijskih površin, potem
               zaradi nevzdrževanja sistema osnovnih in sekundarnih odvodnjavam ter zaradi
               neobratovanja vgrajenih zadrževalnikov. In da mi ne bo kdo očital, da klimatske
               spremembe na to ne vplivajo - seveda vplivajo. No, analiza je pokazala, da je
               največji vpliv na slabšanju hidrološkega režima v Pesnici in zmanjšanje njegove
               poplavne ter erozijske varnosti prav nevzdrževanje ali pa neustrezno vzdrževanje
               celotne odvodne mreže Pesnice.</p>
               <p>Izgradnja avtoceste od Maribora do Lendave je na Pesnico vplivala še kako, tako s
               samo izgradnjo avtoceste kot potem trajni vpliv in potem tudi retencijski vpliv. No,
               če govorimo o vplivu, ki je bil v času gradnje, je to zanesljiv odlaganje raznega
               materiala v struge, v sekundarno odvodnjavanje, v akumulacijska jezera in tako dalje.
               To se je sicer nekoliko očistilo po izgradnji avtoceste, ampak daleč od tega, da bi
               se to naredilo v celoti. In zaradi tega so bile letos, tako kot sem že omenil,
               štirikratne poplave, ki so vso kmetijsko proizvodnjo ob Pesnici, ki pa ima cca.
               osemsto hektarjev kmetijskih površin, poplavile in naredile ogromno, gromozansko
               škodo.</p>
               <p>Kaj bi bilo treba ob tem konkretnem primeru narediti? Če bi se odločili za te
               zadrževalnike voda, bi rabili tam od trideset tisoč kubikov pa do štirideset tisoč,
               odvisno, ali bi šli od deset - do stoletnega. Pa če bi naredili, ne vem
               petindvajsetletni zadrževalnik, bi rabili cca. 35.000 kubični zadrževalnik. Vendar
               žal, kolegice in kolegi, tega ni.</p>
               <p>No, pa gremo dalje. V tej ljubi Pesnici je v tej akumulaciji, v Pirnici, bila ta
               tehnika, to je bilo vgrajeno in tako dalje, ampak ta zadržuje kvečjemu do desetletnih
               voda, torej tako naj bi. Ampak nek drug problem je, vse kar je že nad dvo - ali
               triletnimi vodami, ki pridejo po Pesnici enostavno poplavijo. Poplavijo pa zaradi
               tega, ker Pesnica ni vzdrževana in ker je zamuljena, tudi vsi ostali pritoki, južni
               obrobni jarek in rogoznica in tako dalje. Nekaj tega na južnem obrobnem jarku oziroma
               okoli Rogoznice se je naredilo, vendar kdo? Lokalne skupnost. Kdaj pa? Ja, takrat ko
               so sanirale kakšno lokalno cesto. Zakaj pa? Zato, ker so morale narediti čez to tudi
               most. In seveda ob tem so vodarji od lokalnih skupnosti zahtevali, kaj morajo vložiti
               in kaj narediti.</p>
               <p>No, poglejte gospod minister, ko je bila torej regulirana Pesnica, je bilo po
               projektih predvideno, da bo sama Pesnica lahko požirala s temi obvodnimi jarki
               petdesetletne vode. Danes ne požira niti petletnih voda več, prav zaradi vseh teh
               razlogov o katerih sem govoril. In seveda treba je povedati, da se tako rekoč od leta
               1990 naprej ta sistem tako na državnih cestah, ker je prej eden pred menoj omenil, da
               se je nekoč vedelo, vodar in cestar morata biti vsak dan, vsako uro, štiriindvajset
               ur, tristo petinšestdeset dni na svojem mestu. In, ker se je to, bom rekel, podrlo,
               tega več ni, se nam dogajajo te katastrofe, kot se nam dogajajo.</p>
               <p>Gospod minister, jaz upam, da vam pomagamo prav iz opozicije, ker koalicija vas tako
               ali tako že od vsega začetka ne mara. V opoziciji pa bi vendarle želeli, imate le
               vendarle nekaj možnosti in nekaj moči, tudi zaradi te parlamentarne razprave, da
               poveste, da tako več ne gre ali pa da se vi poleg te koalicije te zgodbe tako ne
               boste več mogli iti, ker je materialne škode, ki nastaja na tem področju, enostavno
               preveč in prehudo. Poplave in neurja, ki so se dogajala lansko leto. Ministri
               zdajšnje vlade niso realizirali sklepov, ki jih je prejšnja vlada sprejela in je res,
               za takojšnjo odpravo in seveda posledice, ki so nastale, vsaj delno na področju
               šolstva ni realizirano, na področju kmetijstva ni realizirano, vam pa so na področju
               okolja, tako kot pač vidim po sestavi proračuna, pobrali 60%, 70%, potem pa naredi s
               tistimi fičniki, če še pač kaj moreš. Sami pa veste in tudi tokrat hvala, v imenu
               vseh Slovencev, Goričanov, itd., ko ste si prišli lansko leto sami pogledati te, bom
               rekel, nezgode, ki so se dogajale in kako je dejansko ta narod trpel. Danes,
               minister, imamo, žal, še vedno, ker pač nekdo nekaj ne naredi, na tone teh salonitnih
               plošč, ki so jih ljudje postavili tako, kot jim je bilo povedano. Moram povedati, da
               se je 70% tega odpeljalo in je bilo s prejšnjo vlado to urejeno, sedaj ko se je Vlada
               zamenjala, ne krivim vas, zaradi tega, niti slučajno, ampak enostavno v konceptu ne
               vem, kaj se dogaja, stvari ne tečejo tako, kot bi morale. Deževnica mirno, pač tisti
               polivinil je že zdavnaj strohnel, spira ta salonit in teče mirno v podtalnice,
               itd.</p>
               <p>Minister, razumite, da je namen opozicije ob tej razpravi prav ta, da dobimo na tem
               področju pred sprejetim proračunom za 2010 bistveno več sredstev, da bodo vodarji,
               kmetijci, vsi, vsak svoje pač lahko naredili.</p>
               <p>Strinjam se tudi s tistimi, ki pravijo, da bi bilo nujno občine in lokalne skupnosti
               bistveno bolj angažirati pri tem. Verjemite, da bi lahko glede vzdrževanja lokalne
               skupnosti s pol manj denarja naredile, ne bom rekel, dvakrat več, ampak petkrat več,
               ker jim zaupamo iz enega evra narediti pet, ne pa tako kot zdaj, ko pridejo neki
               vzdrževalci od nekod, se pripeljejo pa vprašajo najprej na občini, na kateri strani,
               kam pa moramo iti, da bomo prišli do teh jarkov, da bomo to vzdrževali.</p>
               <p>Skratka. Naj bo današnja razprava, bom rekel, začetek novega cikla v vzdrževanju
               elementarnih zadev, to vode so. Hvala.</p>
            </sp>
            <sp xml:id="SDZ5-Redna-11-2009-11-18.sp106">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Branko Marinič.</p>
            </sp>
            <sp xml:id="SDZ5-Redna-11-2009-11-18.sp107">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj.</p>
               <p>Spoštovani minister, saj ne gre za Vodni sklad, gre za denar in gre za denar, ki ga
               je resnično nujn strogo namensko uporabljati. Jaz verjamem, da imate dobre namene, da
               imate iskrene želje, da se ta denar tudi uporabi in nameni za tiste namene, ki imajo
               zakonsko osnovo. Seveda pa bi ob vas danes želel videti nekatere vaše uradnike, ki to
               počnejo velikokrat po svoje. Verjemite mi, da sem imel nekaj izkušenj v preteklem
               mandatu prav z nekaterimi uradniki, ki so skušali stvari speljati mimo zakona in jim
               je to tudi uspelo. To povem zaradi tega, ker bi danes želel nekaj vseeno imeti na
               mizi. Nekaj sem pričakoval pa žal nismo dobili. Predvsem bi me pa zanimalo, da bi
               imeli neko oceno stanja programa vodnega sklada za obdobje od leta 2006 do leta 2011.
               Oresek tega stanja. Mi vemo, da ta dokument obstaja, da je to zavezujoč dokument in
               vsaj eno vmesno oceno, katere stvari do danes so realizirane, katere niso, zakaj
               niso? Skratka, ali je treba ta program, ki velja od leta 2006 do leta 2011,
               spremeniti tudi zaradi drugih sprememb, ki jih prinašajo klimatske spremembe?</p>
               <p>Menim, da današnja razprava pripomore tudi k temu, da bomo spodbudili uradnike
               ministrstva pristojnega za to področje, da bodo vendarle pristopili k temu in
               upoštevali nekatere nove kriterije, nekatera nova dejstva, ki izhajajo iz klimatskih
               sprememb, za katere vidimo in vemo, da so čedalje bolj prisotne.</p>
               <p>Ko govorimo o reki Dravi in o reki Savi, o dveh rekah, ki smo jih morda že do
               maksimuma ali pa tudi ne izkoristili za električno energijo iz vodnih virov, ostala
               nam je reka Mura, ki se je se zaradi okoljevarstvenih kriterijev nismo lotili. Morda
               je to prav ali pa tudi ne, čas bo pokazal svoje. Ampak, ko govorimo o sredstvih, ki
               jih zaradi izkoriščanja reke prinašajo viri, ki jih namenjajo iz tega naslova v
               skupni vodni sklad, bi seveda veljalo omeniti, da bi vsaj ti, ki so neposredno ob
               strugah reke Drave, reke Save deležni nekih pomembnejših sanacij, da ne bi govorili o
               tem. In jaz se resnično bojim območja od Maribora proti Dupleku, Dogošam, vse proti
               Ptuju kajti v Ptuju, je ogromno akumulacijsko jezero napolnjeno z muljem, kar bi v
               nadaljevanju lahko imelo katastrofalne posledice. Mislim, da se tega premalo zavedamo
               in da vse preveč tega denarja odteka neupravičeno in se ne zavedamo posledic, ki jih
               prinaša, če sedaj konkretiziram še enkrat, Ptujsko jezero. Ptujsko jezero je eno
               največjih akumulacijskih jezer, ki bi znalo ob nekih katastrofalnih deževjih, ujmah,
               povzročiti veliko katastrofo. Začenši takoj od Maribora pa vse do Ptuja oziroma proti
               Hrvaški meji.</p>
               <p>Mislim, da se tega stroka premalo zaveda ali pa stroka opozarja na zadeve pa je
               politika tako močna, da to spretno skriva. Jaz resnično želim, da bi današnja
               razprava prinesla pozitivni napredek in razumevanje najodgovornejših na tem področju
               in seveda apeliram na aktualnega ministra Ministrstva za okolje in prostor, da bi to
               današnjo razpravo resnično znal prenesti svojim najožjim sodelavkam in sodelavcem na
               ministrstvu. Da bi se tega perečega problema resnično lotili na resen način, dovolj
               hitro, da ne bi prej bili priče nekim katastrofalnim posledicam, ki jih vsekakor v
               nadaljevanju lahko pričakujemo. Bog ne daj, da bi se to zgodilo, ampak jaz verjamem,
               da smo priča velikim podnebnim spremembam in da lahko to slej kot prej tudi
               pričakujemo.</p>
               <p>Zato še enkrat apeliram, da naj današnja razprava vendarle prinese trezen razmislek
               in konkretne korake na tem področju, da ne bi bili jutri soočeni z nekimi
               katastrofalnimi posledicami in človeškimi žrtvami. Tega se je za bati in tukaj ni
               denarja in tukaj ni, bom rekel, nekoga, ki bi lahko kasneje opravičeval. Vedeli smo
               pa se ni dalo. Drugače je bilo dogovorjeno, drugačen je bil program in tako dalje in
               tako dalje. Vzemimo to resno, stvari niso tako enoznačne, niso enostavne... Predvsem
               še enkrat poudarjam, reka Drava je v drugem delu svojega toka od hidroelektrarne
               Zlatoličje zelo nevarna in jaz razumem kolega Janeza Ribiča, ki je izpostavil, ne gre
               za noben princip, ne gre za nobeno politično promocijo, gre za prehudo resne stvari,
               ki imajo za posledice tudi ohranjanje človeških življenj in preprečitev naravne
               katastrofe najhujših razsežnosti. Zavedajmo se tega in verjemite, da nam bo, če bomo
               to storili pravočasno, uspelo preprečiti tudi tisto, česar se najbolj bojimo. To so
               pa katastrofe, ki imajo zaradi vodnih ujm za posledico tudi človeška življenja. Hvala
               lepa.</p>
            </sp>
            <sp xml:id="SDZ5-Redna-11-2009-11-18.sp108">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej. <stage>(Ga ni.)</stage> Mag. Radovan Žerjav. <stage>(Ga ni.)</stage> Lojze Posedel.
               Milan Čadež. Marjan Bezjak.</p>
            </sp>
            <sp xml:id="SDZ5-Redna-11-2009-11-18.sp109">

               <speaker>MARJAN BEZJAK:</speaker>

               <p>Hvala za besedo. Lepo pozdravljeni, gospod podpredsednik. Pozdravljeni gospod
               minister s sodelavci, poslanke in poslanci.</p>
               <p>Zadovoljen sem, da smo izglasovali, da imamo danes razpravo financiranja vod in vodne
               infrastrukture iz sredstev Sklada za vode. To je velika problematika v Sloveniji.
               Kljub temu, da Slovenija leži na takšnem področju, kjer ne bi smel biti problem pitne
               vode in določenih stvari. Zavedati se moramo, da je na zemeljski obli, za primerjavo,
               od enega vedra vode samo osem kapljic pitne vode. Zato je pomembno, da se prav to
               ministrstvo poglobi in se ukvarja s tem, kako reševati pitno vodo. Pitno vodo bomo
               lahko reševali, če bomo sanirali določene reke, da ne bodo poplavljale, da ne bo
               prihajalo do podtalnic. Prihajam iz Slovenskih goric, kjer imamo velik problem s
               pitno vodo. Konec koncev, reka Pesnica je reka, ki teče po Sloveniji vse do Ormoža.
               Reka Pesnica poplavlja velikokrat, vsaj dvakrat na leto. Javni vodovod v Slovenskih
               goricah še vedno poteka 30% po azbestnih ceveh. Ravno zaradi tega prihaja do prelitja
               reke Pesnice in do podtalnice, do onesnaževanja vod, ki so iz lokalnih vodovodov,
               kakor tudi iz azbestnega, ki prihaja v Slovenske Gorice in naprej.</p>
               <p>Želel bi opozoriti na problem, kako rešiti problematiko. Minister je prej dejal, da
               je namenjenih 30 milijonov evrov denarja iz tega dela. Predlagam, da mora biti vsaj
               dvakrat toliko. To je njegova naloga, da bo znal pravilno zagovarjati svoje delo,
               ministrski resor v vladni strukturi.</p>
               <p>Ob teh ujmah, ki jih je zadnje čase vedno več, prihaja v Slovenskih goricah do
               sofinanciranja, do poplačila nekakšnih škod utrpelim v teh ujmah. To je vreča brez
               dna. Zato je pomembno, da se gre v sanacijo reke Pesnice, ki je bila sanirana v letih
               1960 in 1967. Bila je zelo slabo sanirana. Reka Pesnica se mora razširiti, kajti ta
               voda se ne bo imela kam izlivati in bo v tej strugi tekla naprej od Ormoža in tako
               naprej.</p>
               <p>Pomembno je tudi to, da dejansko pride čim prej do te sanacije, do širjenja struge
               Pesnice, kajti ljudje ob tej reki utrpijo veliko škodo. Prav tako je do umestitvi
               avtoceste v to področje prišlo do velikega problema. Zdaj dejansko ostane ta voda 10
               dni in več na tem področju ob izlivu, ob pretoku struge Pesnice. Dlje časa ostaja,
               dlje časa gre ta voda v podtalnico, nikakor se pa ne more zlivati nazaj v strugo
               Pesnice. Zato prosim, naprošam kot Slovenjegoričan ministra in njegov resor, da
               dejansko prouči te stvari in da dejansko napravimo en korak naprej. Zavedati se
               moramo, da so tudi Slovenske gorice del Slovenije, v kateri živimo, da ni samo
               Ljubljana država v državi. Menim, da bo posluh ministrstva in da bo minister imel
               toliko stvari, da bo vsaj podvojil ta sredstva za saniranje takšnih katastrof, ki se
               dogajajo zadnje čase tudi v Slovenskih goricah. Hvala.</p>
            </sp>
            <sp xml:id="SDZ5-Redna-11-2009-11-18.sp110">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Damjan Perne. <stage>(Ga ni.)</stage> Milenko Ziherl. <stage>(Ga ni.)</stage> Vili Trofenik.
               Izvolite.</p>
            </sp>
            <sp xml:id="SDZ5-Redna-11-2009-11-18.sp111">

               <speaker>VILI TROFENIK:</speaker>

               <p>Hvala lepa za besedo. To me veseli, da je bila razprava do zdaj dokaj kvalitetna in
               tudi nastop ministra, ki je sam ocenil bistvo problema. Bistvo problema je, da gre za
               nedopustno prelivanje namenskih sredstev. Ne moremo reči za nenamenske, ampak
               vsekakor za manj pomembne namene v škodo rednega vzdrževanja vodotokov. To je bil
               tudi izhodiščni namen postavljenega vprašanja kolega Ribiča in to je tudi bil namen
               tistih, ki smo odprli, da je do te razprave prišlo. Seveda zavračam tiste razprave,
               ki so bile zdaj ponovno na relaciji koalicija - opozicija, ker to s tem nima zveze,
               gre za resen problem, ki zahteva resno intervencijo. Jaz se ne strinjam s tistimi
               opozorili oziroma stališči, da ta razprava ni nujna in da bi lahko bila enakovredna
               na odboru. Veste kako je z odbori, oprostite izrazu, kdo še pa jemlje resno v tej
               države sklepe odborov. Še sklepov Državnega zbora marsikdo jemlje neresno. Lahko bi o
               tem razpravljal pa ne bom dokazoval v tej problematiki.</p>
               <p>Jaz sem imel pripravljenih še več številčnik ilustracij pa mi jih je snel pred tem
               kolega Vili Rezman, zato jih ne bom ponavljal. Bistvo današnje, zdaj je prvi polčas
               ali prvo dejanje Drame, druga še pride, je nedopustno prelivanje akumulacije, v
               smislu finančne akumulacije, s področja reke Drave na neke druge predele v Sloveniji.
               To je bistvo vsega problema, zaradi tega ostajajo tam negativne posledice, ki jih ne
               bi bilo treba, ker je sredstev na tistem teritoriju zadosti zbranih, da bi lahko
               uredili najnujnejše ob Dravi in še kje drugje. Jaz mislim, da bodo imela nekatera
               delovna telesa kar nekaj za postoriti, da bi pripravila na podlagi današnje razprave
               ustrezne sklepe, ki bi jih naj ne sprejemali na delovnih telesih, ampak naj jih
               sprejme Državni zbor v skladu s Poslovnikom kot interventne ukrepe, ker je treba
               nekaj interventnega narediti. Očitno v razpravah in odločanjih o tem proračunu to ni
               več možno, ker nismo imeli na razpolago ustreznih podatkov, da bi mogoče izsilili
               kakšen ustrezen amandma.</p>
               <p>Ampak, jaz se vseeno vračam nazaj, k izvorni definiciji: Sklad za vode je proračunski
               sklad. Bistvo proračunskega sklada je zaščita namenskih sredstev pred tako imenovanim
               integralnim proračunom za predpisane odhodke. In če izhajam iz podatka, ki ga je
               omenil minister, da mu nekdo "sne" 5 milijonov evrov od zbranih, je to informacija,
               ki pove, da nekdo ne spoštuje definicije ali predpisa, kaj je proračunski sklad. Ne
               mislim zdaj tu konkretno ministra, ampak tiste, ki mu "sne" 5 milijonov. Zato je meni
               tudi jasno, ne glede na sklep, ki sem ga sam predlagal na Odboru za finance, da do
               plenarne seje dobimo neke vrste zaključni račun, če hočete tudi proračun ali finančni
               načrt tega sklada. To bi moralo biti tako pripravljeno in mora biti, da se pritisne
               na tipko in je v trenutku izpisano, ne pa, "da bodo to pripravili in nam kdaj na mizo
               prinesli". Saj, nekaj podatkov je bilo. Jaz bom zelo direktno povedal. Za moje
               kriterije je bila odločitev, ki je bila danes tu dobronamerno omenjena, kot
               nacionalni interes, da gradimo elektrarne na spodnji Savi sami, vprašljiva, bom milo
               rekel. Zakaj? Ker nimamo za to več potrebnih sredstev, in ko nimaš sredstev, greš po
               definiciji v koncesijski odnos, ampak v pravi koncesijski odnos. In ne da daš kvazi
               koncesijo državni firmi, potem pa to državno firmo "pumpaš" z državnim denarjem z
               vseh strani in to črpaš v škodo vseh drugih programov. To je bistvo gradnje in tega
               nacionalnega interesa. Jaz tu ne želim nobenega spopada, regionalnega ali v smislu
               povodje Save proti povodju Drave, daleč od tega. Ampak tega se moramo zavedati, cena
               električne energije na podlagi stroškov katerekoli hidroelektrarne je tako nizka in
               poceni, da jo je možno nadgraditi z obveznostmi, ki izhajajo iz naslova urejanja
               vodotokov. In če bi to takrat tisti, ki so o tem odločali, vemo kakšne so bile
               razprave med tujim in domačim koncesionarjem, ampak dejstvo je, da mi nismo imeli
               razpoložljivih sredstev, da bi bili odgovorni domači investitorji. Potem smo to
               zavili v nek celofan nacionalnega interesa, zdaj pa imamo rezultat - da prelivamo, o
               tem bo pozneje še možno govoriti, mi prelivamo tudi iz cene električne energije
               ustvarjene na osmih dravskih elektrarnah. Saj to ni tržna cena, ki jo uporabljamo, to
               je neke vrste transferna cena, ki si jo medsebojno notranje v Holdingu obračunavajo
               in s tržno ceno nima nobene veze, in zopet sami sebi spuščamo meglo, če hočete tako,
               da govorimo o reki in gre ponovno za prelivanje. Za prelivanje kot neadekvatno ceno
               priznano na proizvodno ceno v smislu, ali če hočete, tržno, ki je tu ni, v notranjem
               obračunavanju, potem pa še prelivamo akumulacijo v dravskih elektrarnah, na koncu pa
               še preko vodnega sklada spet prelivamo 40% zbranih sredstev, na koncu pa se dobi 1%
               nazaj. In to je bistvo problema. In če je to za marsikoga bogokletno, da se o tem v
               Državnem zboru razpravlja z namenom, da se te stvari spremenijo, jaz se z ministrom v
               celoti strinjam, da je to razmerje treba v najkrajšem možnem času odpraviti. Zato bo
               moral pri tem tudi asistirati ali delovati ustrezno Državni zbor v okviru svojih
               pooblastil. Ker če ne, potem bi že tisti, ki so to odbili ali soodgovorni, v
               preteklosti naredili. Zdaj brez želje po polemiki ali pa napačnem razumevanju, jaz
               tudi ne morem pristati na to, da je bilo v vodnem skladu v izobilju denarja in ga je
               bilo zato silom prilike treba investirati... ...<stage>/Izklop mikrofona./</stage>...</p>
            </sp>
            <sp xml:id="SDZ5-Redna-11-2009-11-18.sp112">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Ribič - ne, se odpovedujete.</p>
               <p>Gospod Franco Juri - tudi. V redu, hvala.</p>
               <p>Gospod mag. Vizjak.</p>
            </sp>
            <sp xml:id="SDZ5-Redna-11-2009-11-18.sp113">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Najmanj kar je, sem pričakoval, da se bo v tej diskusiji razvnelo neko zavidanje ali
               pa neka "fovšija", po domače, slovensko, štajerskih poslancev oziroma vseh poslancev,
               ki so ob Dravi zaradi tega, ker je bil denar iz vodnega sklada namenjen za izgradnjo
               vodne infrastrukture hidroelektrarn na spodnji Savi.</p>
               <p>To je pravzaprav že kar nekajkrat bilo nekako čutiti, vendar ni bilo nikoli tako
               jasno izraženo, kot sem pravkar slišal s strani enega izmed poslancev. Jaz mislim, da
               je ta zaključek napačen. Jaz sem še enkrat prepričan in današnja razprava tega ni
               demantirala, da se je vodni sklad napajal s projekti, ki so bili pripravljeni do te
               mere, da so bili lahko izvedljivi in da so bili tako imenovani "ready to go". Meni je
               zelo žal, da drugje po Sloveniji teh projektov ni bilo in da pritiska na ta sklad s
               strani prepotrebnih naložb v vodno infrastrukturo tudi drugje ni bilo. In je bil
               takrat tisti, ki je zagotavljal finančne vire za izgradnjo vodne infrastrukture na
               spodnji Savi, pred dilemo, ali vzeti ta sredstva, ki so tam, pa jih ni tako malo, ali
               jih tam pustiti in najeti posojilo in pravzaprav financirati, dolžniško, nekaj kar bi
               lahko financiral s sredstvi, ki so v tem skladu. Še posebej ob dejstvu, da je zaradi
               te vodne infrastrukture, ki se je gradila, ob izgradnji hidroelektrarn pripadala
               državi koncesijska dajatev, ki polni vodni sklad. Jaz pravzaprav ne poznam nobene
               druge infrastrukture, vodne infrastrukture, ki bi zaradi gradnje posledično
               povzročila znaten priliv v ta isti sklad. Ne rečem pa, da ni treba urediti številne
               vodne infrastrukture vsepovsod in s tem ublažiti posledice neurij, nalivov in
               podivjanih voda. Gotovo. Vendar, ta naložba je ena izmed redkih, ki se povrne, kjer
               se evro, vložen v vodno infrastrukturo, v obdobju 26 let v celoti vrne nazaj. Jaz se
               popolnoma strinjam, da je treba najti model za financiranje vodne infrastrukture ob
               gradnji hidroelektrarn. V celoti se strinjam. Težko tudi poslušam nekatere tukaj, češ
               da je pa to ena energetika, ki gradi. Vsa energetika je v državni lasti, ki gradi
               spodnjosavsko verigo. Tudi delčka ni v zasebni lasti. Tudi delčka! Se pravi, a ni
               normalno, da si proračunski skladi in gospodarstvo pomagata pri projektu, ki je vsem
               v interesu, ki sledi poleg interesa energetskim namenom tudi protipoplavni zaščiti,
               urejanju vodotoka in ne nazadnje tudi zadrževanju vode v Sloveniji? Jaz mislim, a je
               najslabše za Slovenijo, da bi voda v Savi šla nekontrolirano iz Slovenije naprej.
               Treba jo je zadržati tukaj za potrebe kmetijstva, za potrebe podtalnice in vodnih
               virov in tako naprej. Vse to se dosega s tem projektom. A ni prav, da država
               zagotavlja določen vir in način financiranja tega? Jaz mislim, da je prav. Prav tako
               je prav, da država zagotavlja vire financiranja tudi drugih nujnih projektov za vodno
               infrastrukturo, ki so vsepovsod po Sloveniji; na Dravi, na Gorenjskem, na Primorskem,
               Dolenjskem in vsepovsod.</p>
               <p>In še enkrat, zaključujem s tem, najmanj, kar sem pričakoval - je nek ljubosumen,
               "fovšarski" pogled Štajercev proti Posavju.</p>
            </sp>
            <sp xml:id="SDZ5-Redna-11-2009-11-18.sp114">

               <speaker>PODPREDSEDNIK MAG. VASJA KLAVORA:</speaker>

               <p>Želi besedo minister za okolje in prostor?</p>
            </sp>
            <sp xml:id="SDZ5-Redna-11-2009-11-18.sp115">

               <speaker>KARL VIKTOR ERJAVEC:</speaker>

               <p>Hvala za besedo. Glede na to, da se je iztekel čas za razprave poslancev. Razprava je
               bila dolga, kvalitetna, ampak vseeno bi bilo dobro, da ob zaključku te razprave
               Državni zbor vseeno sprejme neke sklepe, sicer je razprava šla v prazno. Iz te
               današnje razprave lahko razberemo, da je dejansko problem premajhnih sredstev, ki so
               namenjena za izgradnjo vodne infrastrukture, ki naj bi zagotavljala poplavno varnost,
               ki naj bi zagotavljalo tudi izgradnjo raznih energetskih objektov. Osebno ugotavljam,
               da problem, ki ga imamo, je zakon, ki je bil sprejet v zvezi s pogoji koncesije za
               izkoriščanje energetskega potenciala na spodnji Savi, ki namenja porabo namenskih
               sredstev iz vodnega sklada. Ta zakon pač omogoča favoriziranje enega območja in zato
               se ne čudim, da se je razprava odvila v tej smeri, kot se je, in da se zdaj tudi
               pojavljajo obtožbe, ne vem, da so Štajerci "fovš" Posavju in obratno. Dejstvo pa je,
               da sredstev, ki bi zagotavljala neko poplavno varnost na celotnem območju Slovenije,
               ni, da gre za razpravo o tem, ali bomo zagotavljali neko minimalno poplavno varnost
               enakomerno po celotnem območju Slovenije ali pa bomo gradili na takšen način, da bomo
               najprej uredili spodnjo Savo, tam zagotovili vse tisto, kar je treba, tudi določene
               nadstandarde in da bomo potem sprejeli že spet kakšen nov zakon, ki bo favoriziral
               neko drugo območje, kjer bi lahko zagotavljali ta nadstandard. Vendar mislim, da
               imamo tukaj problem. Vemo, da vodni sklad skoraj dve tretjini sredstev uporablja
               zgolj za spodnjo Savo, vemo pa, da imamo zelo hude težave tudi na drugih področjih.
               In poslanci, vi ste tisti, ki odločate o zakonih, tistih, ki jih lahko spreminjate,
               tisti, ki jih lahko dopolnjujete. In brez teh sprememb si jaz ne predstavljam, da
               bomo lahko karkoli drugače načrtovali tudi glede programov v okviru Vodnega sklada,
               ker je zakon jasen, ker zakon natančno določa, na kakšen način se to izvaja.</p>
               <p>Jaz bi tudi apeliral na to, da, zame je nerazumljivo, da na primer naberemo približno
               za 30 milijonov evrov sredstev in da 5 milijonov evrov ostane v integralnem proračunu
               in se ta denar izgubi. Vemo pa, da so potrebe na tem področju zelo visoke. Zato bi
               morda tudi v tej smeri kazalo sprejeti določene sklepe. Enako, kot sem povedal glede
               najema posojil, če se bo ta dinamika nadaljevala, jaz zagotavljam, da Infra v bistvu
               ne bo več mogla početi nič drugega kot samo servisirati ta posojila in verjetno bi
               bilo treba razmisliti o tem, kako odplačevati to posojilo, ker sicer se mi zdi, da bo
               Infra zgubila tisto vlogo, za katero je bila ustanovljena.</p>
               <p>Če ne bo nekih zaključkov iz te celotne razprave, bomo lahko ugotovili, da je bila
               razprava kvalitetna, da smo se iskreno pogovorili, vendar na koncu kakšnih konkretnih
               rezultatov ne bo, ker imamo zadeve tudi pravno tako zapeljane. Povedal sem, imamo
               poseben zakon. Ta poseben zakon daje poseben položaj spodnji Savi. Na vas je, da se
               odločite, kako naprej. Res je, tudi, kot sem povedal, da je pred nami sprejem
               proračuna 2010-2011, žal sredstva v proračunskih postavkah, ki so namenjena poplavni
               varnosti ne zadoščajo za vse te potrebe. Res je, da smo v hudi finančni krizi,
               gospodarski krizi, res pa je, da zelo veliko tvegamo, kaj če se bo kaj zgodilo v
               smislu neke hude naravne nesreče si ne predstavljam, kakšne so lahko te posledice.
               Zato kot minister za okolje in prostor jaz lahko samo zagotovim, da bomo maksimalno
               pospešili vse projekte, ki so v teku, tudi projekt, o katerem je govoril gospod
               Ribič. Jaz upam, da do leta 2011 ta zadeva rešena na takšen način, da bo ta poplavna
               varnost zagotovljena. In kot sem povedal, mi moramo uporabiti vse možnosti, ki jih
               imamo na razpolago, od proračunskih sredstev, od sredstev, ki prihajajo iz Vodnega
               sklada, od evropskih sredstev, in morda tudi razmisliti, da bi bolj obremenili vse
               tiste, ki imajo koncesije za rabo vode. Voda postaja strateška dobrina, voda ni
               samoumevna. Jaz sem prepričan, da ravno to, da je Slovenija bogata z vodami, da je to
               ena velika razvojna prednost, ki ima en velik razvojni potencial. Če pa želimo ta
               potencial ohranjati, moramo pa v ta potencial nazaj vlagati. In zato menim, da tisti,
               ki ta potencial izkoriščajo, morajo povrniti toliko sredstev, da omogočajo, da te
               vire lahko upravljamo na trajnosti način, ker to je tista prednost, ki jo ima
               Slovenija. Res pa je, je bila da preteklost na tem področju takšna kakršna je bila.
               Jaz ne bi govoril o odgovornosti in o krivdi, temu področju se ni namenilo dosti
               pozornosti. Želje po investicijah v energetiki so bile velike, sredstev ni bilo, pač
               se je iskalo različne variante, kako te projekte izpeljati. Glede na to, da bo
               naslednja točka podobna, gre v bistvu za še bolj nadrobno obravnavo istega problema,
               sem prepričan, da bomo še kaj danes dorekli na to temo.</p>
            </sp>
            <sp xml:id="SDZ5-Redna-11-2009-11-18.sp116">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janez Ribič kot predlagatelj. Prosim.</p>
            </sp>
            <sp xml:id="SDZ5-Redna-11-2009-11-18.sp117">

               <speaker>JANEZ RIBIČ:</speaker>

               <p>Hvala za besedo. Spoštovani! Še enkrat bi se rad zahvalil, da ste mi omogočili, da
               smo se lahko danes o tej tako problematični temi v naši državi pogovarjali tukaj, v
               Državnem zboru. Moram reči, da od nobenega poslanca nisem slišal, da bi govoril o
               kakšni "fovšiji", da se v Zasavju kaj dogaja, v Podravski regiji pa ne. Zato se
               gospodu Vizjaku ni treba bati ali pa biti prizadet, saj če bi bil, bi pa bil jaz
               zaskrbljen. No rad bi še dodal to, da v mesecu juniju pred zadnjimi poplavami v
               občini Duplek, ki so bile v mesecu avgustu tega leta, ste mi na moja vprašanja,
               gospod minister, odgovarjali z naslednjimi besedami in številkami: "Naj povem, da so
               v rebalansu proračuna za leto 2009 zagotovljena sredstva v višini največ nekaj več
               kot 25 milijonov evrov, v tem trenutku smo porabili 7,5 milijonov evrov. Moram pa
               povedati, da predobremenitve do konca leta 2009 znašajo 14,4 milijona evrov, tako da
               bomo ta sredstva na vsak način porabili. Naj povem, da se trenutno parafira pogodba,
               in sicer v višini 4,7 milijonov evrov po poslovnem načrtu Infre, in sicer gre za
               dokončanje dela glede te vodne infrastrukture pri Hidroelektrarni Blanca. Koliko
               sredstev vodnega sklada bo namenjeno urejanju in čiščenju vodotokov? Moram reči, da
               iz Vodnega sklada ne namenjamo teh sredstev, ampak imamo posebno proračunsko
               postavko, zato iz tega sklada ne namenjamo za te namene. In mislim, da je tudi prav,
               da je tako." Nato je bilo povedano še tako: "Da bomo pa ta sredstva, tako je
               dogovorjeno, zagotovili iz proračunske rezerve, ampak v strugi reke Drave in v njej
               ter v pritokih Žitečkega potoka in Ciglenečkega potoka, ki poplavljajo se ne dogaja
               nič."</p>
               <p>Ker vemo, da danes ne moremo sprejemati tukaj nekih sklepov, bi rad, napravil neki
               povzetek glede na razpravo v zvezi s financiranjem vodne infrastrukture iz sredstev
               sklada za vode. Predlagam, da se povečajo sredstva na postavki sklada za vode in da
               se ta sredstva porabijo namensko za vodarske namene ter za investicije in vzdrževanje
               na tem področju. Prav tako naj se poostri nadzor ter kontrola nad sredstvi, ki so
               namenjena za vzdrževanje vodotokov, in kontrola tistih, ki izvajajo vzdrževalna dela,
               njihove cene, ali so takšne cene kot so na trgu, način in kakovost dela. Če se v
               kratkem kaj ne premakne, bom javno zahteval odgovornost tistih, ki so za to
               odgovorni.</p>
               <p>Spoštovani, resnično si želim, da vsi skupaj doprinesemo k izboljšanju tega stanja.
               Moje aktivnosti niso napad na aktualnega ministra, ampak prošnja za pomoč okolju, iz
               katerega prihajam. Veseli pa me, da sta moja prizadevanja podprli tudi Skupnost občin
               Slovenije in Slovenske ljudska stranka, ki je vložila amandmaje k proračunu za
               naslednje leto za povečanje sredstev v vodni sklad. Upam, da boste naše amandmaje
               podprli in s tem rešili prebivalstvo ob reki Dravi strahu pred poplavami. Hvala lepa.
            </p>
            </sp>
            <sp xml:id="SDZ5-Redna-11-2009-11-18.sp118">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem smo zaključili razpravo. Ker čas, določen za razpravo, še ni
               potekel sprašujem, ali želi na podlagi prvega odstavka 71. člena Poslovnika še kdo
               razpravljati? Odpiram prijavo. Gospod Vili Trofenik.</p>
            </sp>
            <sp xml:id="SDZ5-Redna-11-2009-11-18.sp119">

               <speaker>VILI TROFENIK:</speaker>

               <p>Hvala za besedo. Samo tisto, za kar mi je prej zmanjkalo časa. Zakaj so "ostajala"
               sredstva v skladu za vode? Na žalost zato, ker smo imeli že od same ustanovitve
               lastne države mačehovski odnos do vodarske stroke. Takrat je prevladala tako
               imenovana zelena politika na tem področju in praktično resnih vzdrževalnih del na
               vodotokih od takrat ni bilo. Tudi ni bilo ustreznih podlag, ko je bil ustanovljen
               sklad za vode, da bi vrednotili stroške, kot je to običajno, saj to izhaja iz takšne
               ali drugačne realizacije. Tega se je treba zavedati. To se nam vleče, potem smo pa
               videli ali so videli nekateri priliko, da se preko tega... Že pri pisanju zakona,
               osnovni problem je, mislim, da 163. člen Zakona o vodah, ki omogoča to prilivanje v
               neko infrastrukturo, ki je premalo definirana. Globoko se strinjam z ministrom, da je
               ta meja zelo vprašljiva. Da ne bi prišlo do tega spopada med Savo in Dravo, vendar tu
               nekateri ljudje govorijo argumentirano, ali ni dobro, da se reši in tako naprej.
               Veste, tisti, ki živimo ob Dravi, smo si morali rešiti to z lastnimi sredstvi. Zaradi
               zadnje elektrarne, bom povedal čisto konkretno, Formin je padla pod Forminom, to je
               tudi na ormoškem območju, podtalnica za nekaj metrov. In vse vodarne bo treba
               rekonstruirati, dograditi s tehnologijami, ki so edine v Sloveniji, in sicer črpamo
               vodo iz Drave, jo dobro in drago čistimo, čeprav so investitorji v elektrarno
               govorili in pisali, da so tako imenovano membrano ob odvodnem kanalu zaščitili za
               znižanje podtalnice. Glej ga zlomka, 1991 leta, ko so nas napadli tanki iz Varaždina
               in ko so Hrvati ugotovili, da se lahko znebijo teh tankov tako, da jih poplavijo, da
               spustijo vodo iz akumulacije Ormoškega jezera in zalijejo tanke, takrat še
               polkovnika, pozneje generala Popova, smo ostali mi v šestih urah brez pitne vode, ker
               so vsi studenci v vodovodnem zajetju presahnili. Nihče ni pomagal, noben državni
               sklad, noben tolar, noben evro, zato bodimo pazljivi. Jaz ne razlagam to kot očitek,
               ampak kot protiargument temu, kar je tudi minister ne povedal. In jaz se z njim
               globoko strinjam, da se na nekaterih drugih področjih v škodo vodnega sklada gremo
               nadstandard. Načeloma nimam nič proti nadstandardnim komunalnim in infrastrukturnim
               rešitvam, vendar je za to treba poiskati prave vire. Hvala lepa.</p>
            </sp>
            <sp xml:id="SDZ5-Redna-11-2009-11-18.sp120">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič.</p>
            </sp>
            <sp xml:id="SDZ5-Redna-11-2009-11-18.sp121">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Vse to, kar je povedal kolega Vizjak, ko je
               govoril, je za spoštovati. Posavci so si znali zagotoviti sredstva, takšna kot so
               bila, in si zagotoviti, kot je povedal minister Erjavec, nadstandard. Verjamem, da bi
               takšne prioritete prinesle drugačno sliko tudi Štajercem, če bi imeli ministra v
               prejšnjih časih, ki bi pomagal vlagati sredstva iz vodnega sklada v štajerske
               probleme. Štajerci nismo "fovšljivci", vendar nas razlike, ki se dogajajo tudi, kdaj
               motijo. In je prav, da se s to zadevo enkrat za vselej konča in to, mislim, da bo
               minister znal. Hvala.</p>
            </sp>
            <sp xml:id="SDZ5-Redna-11-2009-11-18.sp122">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. S tem zaključujem tudi to točko dnevnega reda.</p>
               <p>Prehajamo na <title>20. TOČKO DNEVNEGA REDA, to je na RAZPRAVO O ODGOVORU MINISTRA KARLA
                  ERJAVCA NA POSLANSKO VPRAŠANJE VILIJA TROFENIKA V ZVEZI S POSEBNO RABO VODE IN
                  PLAČILOM KONCESIJ.</title> Državni zbor je na 10. seji sklenil, da opravi razpravo o
               odgovoru, ki ga je minister za okolje in prostor Karl Viktor Erjavec podal na
               poslansko vprašanje Vilija Trofenika v zvezi s posebno rabo vode in plačilom
               koncesij.</p>
               <p>Besedo dajem gospodu Viliju Trofeniku za dopolnilno obrazložitev zahteve za razpravo
               o odgovoru ministra.</p>
            </sp>
            <sp xml:id="SDZ5-Redna-11-2009-11-18.sp123">

               <speaker>VILI TROFENIK:</speaker>

               <p>Hvala za besedo. Da ne bo časovne stiske. V marcu 2003 je bila sprejeta uredba Vlade
               o koncesiji za rabo reke Drave za proizvodnjo električne energije na odseku od
               avstrijske pa do hrvaške meje. Na omenjenem odseku obstaja osem hidroelektrarn:
               Dravograd, Vuzenica, Vuhred, Ožbolt, Fala, Mariborski otok, Zlatoličje in Formin.
               Koncesija je podeljena za 50 let. Po uredbi Vlade mora koncesionar plačevati
               koncesijsko dajatev v višini 10% od prodajne vrednosti proizvedene električne
               energije. Koncesijska dajatev se deli v razmerju 40:60% med Republiko Slovenijo in
               lokalnimi skupnostmi, na območju katerih so hidroelektrarne. Med samimi lokalnimi
               skupnostmi pa po ključu 30% sorazmerno pripadajočemu deležu potencialne energije in
               70% sorazmerno pripadajočemu delu za površine vodnega dobra, zajezitev in kanalov
               hidroelektrarn na reki Dravi. Omenjeni ključ delitve med lokalnimi skupnostmi je bil
               pozneje spremenjen v razmerju 50:50. Za leta 2004, 2005, 2006 in 2007 je bil z uredbo
               občinam priznano enkratno nadomestilo za vsako leto posebej, zaradi omejene rabe
               prostora. Do vključno leta 2006 je plačevanje obveznosti iz naslova koncesijske
               dajatve in iz naslova enkratnega nadomestila z omejeno rabo potekalo v skladu z
               uredbo o koncesiji. Za leto 2007 pa je bila letna uredba sprejeta šele 27. decembra
               2007 in objavljena šele 5. januarja 2008. O plačevanju obveznosti iz naslova
               koncesije za leto 2007 ni uradnih podatkov.</p>
               <p>Zaradi nezadovoljstva v prizadetih občinah, nekatere so se zatekle na sodišče s
               tožbami, sem želel postaviti to vprašanje na redni seji v mesecu marcu pa mi je
               vodstvo Državnega zbora to vprašanje zavrnilo z utemeljitvijo, da je vprašanje
               lokalnega pomena in zaradi tega neprimerno pa čeprav gre za spoštovanje vladne uredbe
               za energetsko izkoriščenje celotnega toka reke Drave v Sloveniji in prizadetost
               devetnajstih občin na temu področju. Ker mi ni bilo odobreno poslansko vprašanje
               marčevski seji, sem na ministra naslovil pisno vprašanje vse do danes na žalost nisem
               prejel odgovora. Zaradi tega sem 18. avgusta v skladu z Zakonom o dostopu do
               informacij javnega značaja naslovil na pristojni organ ministrstva enako vprašanje,
               izdana mi je bila negativna odločba z utemeljitvijo, poenostavljeno povedano, da
               organ ne razpolaga z zahtevanimi podatki in jih zaradi tega niso dolžni posredovati.
               Zaradi tega sem na oktobrski seji vztrajal pri ustnem vprašanju ministru, ki pa mi je
               namesto zahtevanih informacij pojasnjeval sistem obračuna in nadzora nad koncesijsko
               dajatvijo za energetsko izkoriščenje Drave, ni pa odgovoril na postavljena vprašanja,
               ki jih še enkrat ponavljam:</p>
               <p>Kakšna je realizacija uredbe o koncesijski dajatvi v delu, ki pripada občinam za leto
               2007?</p>
               <p>Ali je znana uredba za leto 2008?</p>
               <p>In:</p>
               <p>Kakšna je realizacija obveznosti koncesionarja občinam?</p>
               <p>Ali bo izdana uredba za leto 2009 in kdaj?</p>
               <p>Postavlja pa se še dodatno vprašaje:</p>
               <p>Ali je bil vplačan sorazmerni del koncesijske dajatve v državni proračun za navedeno
               leto?</p>
               <p>Kaj bo storila Vlada oziroma ministrstvo za sanacijo stanja, če se izkaže, da
               koncesijska dajatev v nasprotju z uredbo o koncesiji za energetsko izkoriščenje reke
               Drave občinam ali vsaj nekaterim izmed njih v letih 2007 in 2008 ni bila
               realizirana?</p>
               <p>Na koncu želim poudariti, da postavljeno vprašanje v ničemer ni napeljano proti
               aktualnemu ministru, ker gre za dejanje iz preteklosti, kot mi poskušajo nekateri
               razlagati in potikati. Vprašanje je zahteva za razpravo, ampak je bistveno temeljno
               vprašanje, ali smo pravna država in spoštujemo svoje predpise in seveda gre tudi za
               vprašanje odnosa birokracije, države do ministra in do Državnega zbora, glede na to,
               kakšne odgovore pripravlja. Hvala lepa.</p>
            </sp>
            <sp xml:id="SDZ5-Redna-11-2009-11-18.sp124">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem Ministru za okolje in prostor gospodu Karlu Erjavcu za
               uvodno obrazložitev mnenja.</p>
            </sp>
            <sp xml:id="SDZ5-Redna-11-2009-11-18.sp125">

               <speaker>KARL VIKTOR ERJAVEC:</speaker>

               <p>Spoštovani predsedujoč, poslanke in poslanci, poslanec Trofenik, ki je postavil
               poslansko vprašanje, na podlagi katerega je tudi danes širša razprava.</p>
               <p>Jaz ne bom še enkrat razlagal, kakšen je način in sistem obračunavanja, ker mislim,
               da sem v poslanskem vprašanju zelo natančno opredelil. Vas zanima, kakšni so podatki,
               kako se obračunavajo koncesije po vrstah koncesije v korist države in pa občin. Moram
               povedati, da imam tukaj te podatke za leto 2007, 2008 in 2009. Jaz moram povedati, da
               koncesionarji izpolnjujejo svoje obveznosti in plačujejo koncesije. Kar se tiče, na
               primer, leta 2007, koncesije za proizvodnjo električne energije v hidroelektrarnah
               nad 10 MW, obračunanih je bilo 13 milijonov 454 tisoč evrov in moram reči, da je bilo
               tudi toliko plačano. Država je od tega dobila 5 milijonov 400 tisoč, občine 7
               milijonov 900 tisoč. Če pogledamo naslednjo večjo postavko, to je vsota, ki je
               namenjena za odvzem termalne vode iz vodnega vira za potrebe kopališč in ogrevanja
               prostorov namenjenih turističnih dejavnosti v letu 2007, je bilo obremenjenih 15
               milijonov 289 tisoč. Od tega je bilo plačanih 15 milijonov 252 tisoč, kar pomeni, da
               je iz tega naslova odprtega dolga 37 tisoč evrov.</p>
               <p>Kar se tiče leta 2008. Če pogledamo vsoto za rabo, to se pravi vsoto, ki je namenjena
               za proizvodnjo električne energije za hidroelektrarne nad 10 MW, megavatov je bilo v
               letu 2008 pobranih 17 milijonov 908 tisoč, od tega so občine dobile 10 milijonov 640
               tisoč, država 7 milijonov 267 tisoč. Poravnano je v celoti, tako da tukaj ni nobenega
               odprtega računa.</p>
               <p>Če grem na naslednjo večjo postavko, to se pravi vsota namenjena za odvzem termalne
               vode iz vodnega vira za potrebe kopališč in ogrevanja prostorov namenjenih
               turističnih dejavnosti, je bilo v letu 2008 obračunanih 20 milijonov 229 tisoč evrov
               in plačanih je bilo 20 milijonov 200 tisoč in v bistvu je odprtega 28 tisoč 800
               evrov. Kar se tiče leta 2009, lahko povem, da je bila vsota obračunana za koncesijo
               za proizvodnjo električne energije v hidroelektrarnah nad 10 MW 14 milijonov 555
               tisoč, toliko je tudi bilo plačano s strani koncesionarjev. Občine so dobile iz tega
               naslova 8 milijonov 646 tisoč, država 5 milijonov 900 tisoč. Kar se tiče vsote za
               odvzem termalne vode iz vodnega vira za potrebe kopališč in ogrevanja prostorov
               namenjenih turističnim dejavnosti, pa lahko povem, da je bilo obračunanih 16
               milijonov 43 tisoč evrov, od tega je bilo plačanih 16 milijonov 27 tisoč evrov in je
               odprtega torej, to se pravi ni bilo plačano za 16 tisoč 361 tisoč evrov. Iz teh
               podatkov izhaja, da so te koncesije obračunane tako v korist države kot v korist
               občine. Ostalo je neplačanih nekaj manjših zneskov kar se tega tiče, ne vidim, da bi
               to lahko bil problem glede na podatke, ki so bili posredovani.</p>
            </sp>
            <sp xml:id="SDZ5-Redna-11-2009-11-18.sp126">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Miran
               Jerič v imenu Poslanske skupine LDS.</p>
            </sp>
            <sp xml:id="SDZ5-Redna-11-2009-11-18.sp127">

               <speaker>MIRAN JERIČ:</speaker>

               <p>Spoštovani podpredsednik Državnega zbora. Spoštovani minister s sodelavko, cenjene
               poslanke, spoštovani poslanci.</p>
               <p>V Poslanski skupini Liberalne demokracije Slovenije smo že pri prejšnji točki
               dnevnega reda opozorili na zadrego, ki jo imamo pri razpravi na podlagi drugega
               odstavka Poslovnika Državnega zbora. Na razpolago ni bilo ustreznega gradiva niti
               ustreznih podatkov. Vprašanja, ki jih je postavil naš poslanski kolega Vili Trofenik
               pa so bila zelo konkretna in se nanašajo na plačilo koncesijske dajatve za energetsko
               izkoriščanje reke Drave devetnajstim občinam, ki ležijo ob reki Dravi, za leto 2007,
               za leto 2008 in za leto 2009. Če bi, minister v svojem odgovoru na seji Državnega
               zbora takrat navedel že nekatere podatke, ki jih je danes v uvodu te razprave, potem
               bi bila verjetno ta problemi oziroma razprava dosti krajša. Po našem mnenju je treba
               koncesijske pogodbe spoštovati, v nasprotnem primeru pa morajo ministrstva oziroma
               ustrezne agencije tudi ustrezno postopati. In tako mora biti tudi v tem konkretnem
               primeru, o katerem danes teče razprava.</p>
               <p>Za nadzor izvajanja plačil je odgovorna finančna služba agencije za okolje, ki mora
               opozoriti neplačnike na kršenje koncesijske pogodbe. Če plačila niso izvršena, ima
               ministrstvo na voljo možnost izterjave preko državnega pravobranilstva in v skrajnem
               primeru tudi ukrep odvzetja koncesije za posebno rabo vode. Če to ni bilo spoštovano,
               jaz sem zdaj slišal nekatere podatke, ki jih nisem poznal, in če želimo spoštovati
               pravno državo, bi morali na podlagi preverjanj in podatkov tudi ustrezno ukrepati
               proti tistim, ki morajo spoštovati koncesijsko pogodbo in jo tudi v tistih določilih
               realizirati. Hvala lepa.</p>
            </sp>
            <sp xml:id="SDZ5-Redna-11-2009-11-18.sp128">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Alan Bukovnik, v imenu Poslanske skupine SD.</p>
            </sp>
            <sp xml:id="SDZ5-Redna-11-2009-11-18.sp129">

               <speaker>ALAN BUKOVNIK:</speaker>

               <p>Spoštovani! Spoštovani predsedujoči, spoštovani gospod minister, spoštovane kolegice
               in kolegi!</p>
               <p>V Poslanski skupini Socialnih demokratov smo vsaj nekateri ali pa velika večina z
               veseljem podprli predlog poslanskega kolega gospoda Vilija Trofenika za razširjeno
               razpravo na seji Državnega zbora o odgovoru ministra za okolje gospoda Karla Erjavca
               v zvezi z vprašanjem posebne rabe vode in plačil koncesij.</p>
               <p>Vlada Republike Slovenije je za ureditev koncesijskega razmerja v zvezi z gospodarsko
               rabo vode reke Drave za proizvodnjo električne energije na način in pod pogoji, kot
               jih določa Zakon o vodah, sprejela Uredbo o koncesiji za rabo reke Drave za
               proizvodnjo električne energije. Koncesija je bila podeljena za proizvodnjo
               električne energije v verigi hidroelektrarn na reki Dravi, in sicer Dravograd,
               Vuzenica, Vuhred, Ožbalt, Fala, Mariborski otok, Zlatoličje in Formin. Reka Drava v
               Sloveniji pa teče skozi naslednje občine, teh občin je 19 Dravograd, Muta, Vuzenica,
               Radlje ob Dravi, Podvelka, Lovrenc na Pohorju, Selnica, Ruše, Miklavž, Maribor,
               Duplek, Starše, Hajdina, Ptuj, Markovci, Videm, Zavrč, Gorišnica in Ormož. Koncesija
               je bila podeljena z odločbo o določitvi koncesionarja s številko 329/03-2001/11, z
               dne 3. aprila 2003. V uredbi Vlade je tudi zelo natančno zapisano, kako je urejen
               način plačevanja koncesij. Prihodki plačila za koncesijo so vir proračuna Republike
               Slovenije in proračuna občin, na območju katerih so hidroelektrarne. Delež plačila za
               koncesijo, ki pripade Republiki Sloveniji, se nakazuje na podračun prihodkov od
               podeljenih koncesij za vodno pravico, ki pripadajo državi. Delež plačila za
               koncesijo, ki pripada občini, pa se nakazuje na podračun prihodkov iz naslova
               podeljenih koncesij, ki pripadajo občinam. Plačilo za koncesijo se med državo in
               občinami razdeli v razmerju 40:60 v korist občin. Del plačila za koncesijo,
               določenega s koncesijskim aktom, ki je namenjen občinam, pa se razdeli med občine na
               naslednji način: 30% plačila sorazmerno pripadajočemu deležu potencialne energije
               vodnega telesa reke Drave in 70% plačila sorazmerno pripadajočemu deležu površine
               vodnega dobra, zajezitev in kanalov hidroelektrarn.</p>
               <p>Vlada Republike Slovenije pa je leta 2004 sprejela Uredbo o dopolnitvi Uredbe o
               koncesiji za rabo reke Drave za proizvodnjo električne energije, v kateri je dodala
               12.b člen. In sicer ne glede na določbe in merila za določanje razvitosti
               infrastrukture in obremenjenosti okolja zaradi ugotavljanja plačila občini za
               koncesijo na naravni dobrini je za leto 2004 od 1. avgusta dalje celotno plačilo za
               koncesijo namenjeno občinam, pri čemer se plačilo za koncesijo razdeli med občine
               tako, da se polovica plačila za koncesijo razdeli med občine sorazmerno pripadajočemu
               deležu potencialne energije vodnega telesa reke Drave in polovico plačila za
               koncesijo sorazmerno pripadajočemu deležu površine vodnega dobra, zajezitev in
               kanalov hidroelektrarn na reki Dravi. Občinam se izjemoma za leto 2004 plača tudi
               dodatno enkratno nadomestilo za omejeno rabo prostora zaradi hidroelektrarn na reki
               Dravi na območju občin. Višina tega plačila, nadomestila za omejeno rabo prostora, je
               bila izračunana na 367 milijonov tolarjev ali milijon 531 tisoč 463,86 evra. Plačilo
               za nadomestilo za omejeno rabo prostora je Vlada naložila večinskemu lastniku
               koncesionarja Holdingu Slovenskih elektrarn. Plačilo za nadomestilo za omejeno rabo
               prostora za hidroelektrarne na reki Dravi se ne upošteva kot lastni prihodek občine
               pri izračunu sredstev za finančno izravnavo državnega proračuna. Tej uredbi Vlade
               Republike Slovenije so sledile uredbe vlad Republike Slovenije za leto 2005 in 2006,
               zapletlo se je pri uredbi za leto 2007, ki jo je Vlada Republike Slovenije sicer
               sprejela 4. 1. 2008 in ki je večinskemu lastniku nalagala izplačilo tega izjemnega
               nadomestila do 25. januarja 2008 za leto 2007.</p>
               <p>Ne vem in ni mi znano, iz kakšnih razlogov je takratni direktor Holdinga Slovenskih
               elektrarne preko odvetniške družbe sprožil pobudo na Ustavnem sodišču Republike
               Slovenije o ustavnosti in zakonitosti tega vladnega akta, vem pa, da so vse lokalne
               skupnosti, ali pa vsaj večina njih, že sprožile tožbene zahtevke zoper večinskega
               lastnika koncesionarja, za katere postaja iz dneva v dan bolj jasno, še posebej pa po
               zavrniti Ustavnega sodišča z dne 15. januarja 2009, da bodo spor dobile in s tem
               povzročile večinskemu lastniku dodaten strošek za plačilo poleg glavnice še zakonitih
               zamudnih obresti. Poleg tega so lokalne skupnosti oškodovane v najmanj višini
               enkratnega letnega nadomestila za leto 2008. Oškodovane so za enkratno nadomestilo v
               letu 2009. In sprašujem se, za koga je bila ta pobuda za oceno ustavnosti in
               zakonitosti koristna. Razmišljam, ali je takratnega direktorja holdinga mogoče vodilo
               v odločitev za sproženje pobude za oceno ustavnosti in zakonitosti akta Vlade tudi
               dejstvo, da je ravno v tistem času potekalo dogovarjanje za odobritev posojila, ki so
               ga Dravske elektrarne pompozno odobrile Holdingu Zvon 1 v višini 20 milijonov
               evrov.</p>
               <p>Sam in tudi vsi v Poslanski skupini Socialnih demokratov si bomo prizadevali, da se
               stvari uredijo za nazaj in da se za naprej vzpostavi zakonito stanje, kot ga je vsako
               leto od leta 2003 vzpostavila Vlada Republike Slovenije s sprejetjem uredbe.</p>
            </sp>
            <sp xml:id="SDZ5-Redna-11-2009-11-18.sp130">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Andrej Vizjak v imenu poslanske skupine SDS.</p>
            </sp>
            <sp xml:id="SDZ5-Redna-11-2009-11-18.sp131">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Spoštovane kolegice in kolegi! Številne
               obremenitve, ki se obešajo na gospodarstvu in tudi elektrogospodarstvo v povezavi z
               rabo vode, delajo sistem nepregleden in prihaja tudi do takšnih situacij, ki so
               povzročile to poslansko vprašanje in to razpravo v Državnem zboru. Prepričan sem, da
               bi bilo treba urediti zelo preprost, pregleden način na koncesijski osnovi, ki bi
               onemogočal, da prihaja do tega, da se določene občine čutijo oškodovane ob
               izkoriščanju vodotoka, ki gre mimo njih oziroma čez njihovo ozemlje, in prihaja do
               potem tudi sodnih postopkov, tožb in do trošenja energije po nepotrebnem. Sprašujem
               se, čemu je treba poleg koncesijske dajatve, ki gre za izkoriščanje rek v te ali one
               namene, plačevati še neka vodna povračila, takšne in drugačne narave, v izredno
               spremenjenih višinah.</p>
               <p>Sam približno malo poznam tudi vzrok tega problema na Dravi, kajti na Dravi so se
               vodna povračila v tistem letu povečala za 10-krat brez pravzaprav enega racionalnega
               argumenta. In seveda gospodarski subjekt, ki ga je zadela ta obveznost, se je
               enostavno uprl in je sprožil ustrezne sodne postopke. Torej ni res, da gre za odmik
               od neke ustaljene prakse, za neko leto, pred tem je bilo pa vse v redu, temveč gre v
               tem letu za drastično povišanje tega povračila.</p>
               <p>Želim poudariti, da bi bilo najpreprosteje, in zato pozdravljam to razpravo, narediti
               sledeče: vsakdo, ki izkorišča reko za določene namene, tukaj je bil izpostavljen
               problem energetskega izkoriščanja, plača državi in lokalnih skupnosti koncesijsko
               dajatev, ki se razdeli med njih - in konec in pika. S tem je konec obremenitev. So pa
               poleg teh obremenitev še druge obremenitve. In to je, po moje, kompliciralo in
               komplicira sistem tudi v prihodnje. Zato menim, da je kot na dlani rešitev tudi iz te
               zagate. Verjetno bo treba, ker gre res za parcialen problem, ta problem rešiti po
               sodni poti, rešen bo, in narediti sistem pregleden tudi za naprej. Prepričan pa sem,
               da pripada tako državi kot tudi lokalnim skupnostim denar zaradi izkoriščenja te
               reke. Namreč, lokalne skupnosti, ljudje, živijo v okolju, od katerega ima država neke
               energetske koristi, in prav je, da za to dobijo neko nadomestilo v smislu
               nadstandarda glede infrastrukture, čeprav nadstandarda v teh občinah nikjer ni. Prav
               pa bi bilo, da je to nek dodaten vir in da se državi tudi zagotovi del sredstev iz te
               koncesijske dajatve za številne investicije in vzdrževanje vodotokov, ki so seveda v
               njeni domeni. Namreč, iz teh dajatev se ne financira le, ne vem, urejanje brežin,
               ampak tudi številna infrastruktura, tako prometna kot ostala, ob samih nasipih in
               energetskih objektih. Moj apel in apel Slovenske demokratske stranke na ministra je
               povsem preprost, to je, da se sistem obremenjevanja gospodarstva zaradi izkoriščanja
               vodotokov poenoti v celi Sloveniji, da se ga naredi primerljivega, korektnega in
               predvsem preglednega in bo verjetno veliko problemov v prihodnje manj, še posebej pa
               takšnih, kot je danes na mizi.</p>
            </sp>
            <sp xml:id="SDZ5-Redna-11-2009-11-18.sp132">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Besedo ima gospod Vili Trofenik v imenu Poslanske skupine Zares.</p>
            </sp>
            <sp xml:id="SDZ5-Redna-11-2009-11-18.sp133">

               <speaker>VILI TROFENIK:</speaker>

               <p>Hvala za besedo.</p>
               <p>Na to, kar sem zdaj v uvodu slišal, in na dokazljiva dejstva se bom v imenu poslanske
               skupine odpovedal, ampak želim pa, da se me potem ne ovira v razpravi. Želim
               poudariti še, da smo imeli vsi skupaj, tisti, ki smo se opredelili do tega, še kako
               prav, da podpremo, zato da ugotovimo, ali pravna država funkcionira ali ne. Očitno
               pravna država ne funkcionira in to bo razvoj dogodkov v naslednjih minutah.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-18.sp134">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Joško Godec v imenu Poslanske skupine DeSUS.</p>
               <p>Prosim.</p>
            </sp>
            <sp xml:id="SDZ5-Redna-11-2009-11-18.sp135">

               <speaker>JOŠKO GODEC:</speaker>

               <p>Gospod podpredsednik, hvala za besedo. Spoštovani minister, kolegice in kolegi.</p>
               <p>Pred nami je še ena razprava s področja Ministrstva za okolje in prostor in še vedno
               ostajamo pri reki Dravi, ki daje najcenejšo energijo iz hidroelektrarn. In še enkrat
               rešujemo probleme, ki se vlečejo iz prejšnjega mandata, le da so to tokrat tema
               koncesije za posebno rabo vode, ki se obračunava na podlagi posebne formule, ki je
               objavljena v posebni uredbi in je tudi sestavni del koncesijske pogodbe v členu, ki
               določa plačilo za koncesijo.</p>
               <p>Gre za nepravilnosti, ki izhajajo iz naslova dodelitve koncesijskih dajatev, za
               katere je prikrajšanih kar 19 občin, ki morajo ta sredstva dobiti po uredbi. Želimo
               si, da bi v razpravi šli do tega: Zakaj se ta sredstva ne razdelijo med upravičene
               občine? Kdo je za to kriv in kakšna je možna rešitev, da do teh nepravilnosti ne bi
               prihajalo?</p>
               <p>Dejstvo je, da bi bilo pravično, hkrati pa tudi skladno s koncesijsko uredbo, da se
               koncesijska sredstva, ki jih ni malo, razdelijo tako, kot je v uredbi predpisano.
               Sama koncesijska uredba natančno in strogo določa, kako se ta sredstva razdelijo in v
               kakšne namene. Zato pa se po naši oceni ne morejo kar izgubljati na nekih stranpoteh
               ali bolje rečeno nekih transakcijskih računih, namreč morajo priti k tistemu,
               kateremu so namenjen.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-18.sp136">

               <speaker>PODPREDSEDNIK MAG. VASJA KLAVORA:</speaker>

               <p>In še gospod Pukšič v imenu Poslanske skupine SLS.</p>
            </sp>
            <sp xml:id="SDZ5-Redna-11-2009-11-18.sp137">

               <speaker>FRANC PUKŠIČ:</speaker>

               <p>Lep pozdrav, gospod podpredsednik. Kolegice in kolegi, gospod minister.</p>
               <p>Danes pravzaprav zgleda tako, kot da je minister na zatožni klopi in da pravna država
               ne funkcionira samo na okolju in prostoru, ampak če bi malo bolj generalno pogledali,
               bi videli, da ta pravna država že dolgo ne funkcionira. Žal, skoraj na nobenem
               področju. Ampak, ne bom v imenu poslanske skupine govoril, kje so ti razlogi,
               vsekakor pa izhajajo temeljni razlogi iz 1994. leta - oškodovanje družbenega
               premoženja in sprememba Kazenskega zakonika in Zakona o kazenskem postopku, ker če bi
               to funkcioniralo, bi bilo danes marsikaj drugače.</p>
               <p>V imenu Poslanske skupine Slovenske ljudske stranke upamo, da bo današnja razprava
               ponudila kakšne konkretne odgovore, da ne bo več prihajalo do tožb med občinami in
               državo. Sicer je pa minister opisal, kako stvari tehnično potekajo, pa vendar je
               treba, da se nekaj nejasnih stvari - tako pri nadziranju izračunov ter samem
               izplačevanju teh plačil za koncesijo - v primerih posebne rabe za vode vendar pojasni
               in da se do njih opredelimo. Strinjamo se s tistimi, ki so razpravljali v smislu, da
               se ob podeljeni koncesiji plača koncesija in se razdeli državi in lokalnim skupnosti,
               ne pa na sto raznih načinov. Žal je trenutno v Sloveniji, žal, vedno manj vlog,
               prošenj za koncesijo, še posebej to velja za proizvodnjo električne energije.</p>
               <p>Koncesije pa je seveda treba pridobiti tudi za druge zadeve, kot je za proizvodnjo
               pijač, potrebe kopališč, zdravilišč, proizvodnjo električne energije v
               hidroelektrarni, če je to namenjeno za trg, za pristanišča, za odvzem naplavin in
               vzrejo vodnih organizmov. Zanima nas pri vsem tem podeljevanju, koliko denarja se iz
               tega naslova nabere v državnem proračunu? In: Koliko denarja dejansko pride na
               občine, kako se obračunava in kako se to kontrolira? Razmerje pa bi moralo biti
               država - prejeto 60% plačila za koncesije.</p>
               <p>Minister je tokrat v odgovoru sicer povedal, da se ta izplačila izvajajo, pa vendar
               vemo, da v praksi žal to ne velja, kar je najbolj žalostno za vse občine. Ne vem
               sicer, kdo je tisti, ki deli tudi v tem primeru "na vaše in naše" občine. Zato od
               današnje razprave v Slovenski ljudski stranki, da se predložijo konkretni in dejanski
               podatki o izplačilu in informacije o tem zakaj je prišlo do tega, da v nekaterih
               občinah teh izplačil ni bilo. Hvala.</p>
            </sp>
            <sp xml:id="SDZ5-Redna-11-2009-11-18.sp138">

               <speaker>PODPREDSEDNIK MAG. VASJA KLAVORA:</speaker>

               <p>Končali smo predstavitev stališč poslanskih skupin. Sledi razprava poslank in
               poslancev. Besedo ima gospod Vito Rožej. <stage>(Ga ni.)</stage> Gospod Vili Trofenik kot
               predlagatelj.</p>
            </sp>
            <sp xml:id="SDZ5-Redna-11-2009-11-18.sp139">

               <speaker>VILI TROFENIK:</speaker>

               <p>Hvala lepa, predsedujoči. Prosil bi: očitno je konflikt. Minister razpolaga s
               podatki, da naj bi bile obračunane in plačane. Mi razpolagamo z informacijami za leto
               2007, 2008 in 2009, da večina občin teh sredstev ni dobila. Ali gre sedaj za to,
               kakor sem v svojem uvodu napovedal, da obstaja sum, da podrejeni ministra zavajajo in
               mu pišejo neadekvatne odgovore ali gre za kaj drugega?</p>
               <p>Na drugo, ker želim uvodoma, da ne bo razprava šla v nepravo smer in bi bila
               neproduktivna, da tisti, ki se trudijo,da bi razvodeneli ta problem z nekimi
               diskusijami o obremenitvah, se naj s tem ne trudijo, ker se bodo zelo blamirali.
               Osebno, in tisti, ki so me zaprosili za to intervencijo, in tisti, ki so podprli,
               jasno vemo, da ne gre za nič drugega kot koncesijsko dajatev. 10% od tako imenovane
               prodajne cene, ki se deli v razmerju 40 državi, 60 občinam. Omenili smo dodatek za
               štiri leta, ki se je iztekel leta 2007 in tudi ni realiziran. Da ne bomo lebdeli v
               nekem imaginarnem prostoru, bom postavil kar konkretno vprašanje.</p>
               <p>Vlada predsednika Janeza Janše je sprejela uredbo 27. decembra 2007 za leto 2007, ki
               je bila objavljena 5. januarja 2008, kar je v nasprotju z zakonodajo, ker ne moreš
               predpisovati davščin za leto nazaj.</p>
               <p>Kdo je odgovoren za to rešitev? In to je podlaga za spor gospoda direktorja, ki ga je
               očitno nekdanji minister podpiral pri tej odločitvi.</p>
               <p>Ampak, spoštovani gospodje, uredba izhaja iz 199. člena Zakona o vodah. Tako zakon
               kot uredba sta veljavna akta, tudi če je kdo sprožil kakšen spor, nima nobene
               pravice, da bi zadrževal plačila. Plačila pa so zadržana za leto 2007, 2008 in 2009
               večini občin - ne morem trditi sto procentov, da vsem, ampak večini občin. Imam pa
               tudi pisno informacijo predstavnika ene izmed občin, da je pa dobil odločbo za leto
               2009. Kje živimo, dragi ljudje? Sedaj mi je jasno, zakaj mi niso dovolili postaviti
               vprašanja! Sedaj mi je jasno, zakaj nisem dobil pisnega odgovora! Jasno mi je, zakaj
               mi je bilo z odločbo zavrnjeno na zelo, bom rekel, primitiven način, ker pa se nisem
               pritožil, ker ignoriram tisto vse skupaj. Sedaj smo v situaciji nekega umetnega
               spopada, ki ga jaz ne želim, z aktualnim ministrom, ker nimam nobenega razloga, da se
               z njim spopadem. Očitno pa mu podrejeni pišejo - oprostite, se opravičujem pred
               Državnim zborom - lažne informacije. In kaj nam sedaj ostane? Preiskovalna komisija?
               Računsko sodišče? Ali kateri organ, da bo to preiskal, kaj je resnica? Vsa
               pričakovanja glede na uvod, ki se je začel, razen to, da so se razgalili nekateri, da
               so asistirali pri teh početjih - to pa tako ali tako vemo neuradno, to se je sedaj
               samo pokazalo - so vprašljiva. Kako naprej? Ali ima smisel diskutirati o zadevah, če
               imamo informacijo, ki ne drži? Ne bi rad ministra spravil v nemogočo situacijo. In
               posledica te nemogoče situacije bi verjetno naj bili neki politični spopadi, pri
               katerih ne želim sodelovati. Vztrajali pa bomo, da se to razčisti in se pravi krivci
               zbezajo na svetlo. Kakšne bodo pa škode? Minister, se opravičujem, ampak Vam napišejo
               informacijo, da je vse poravnano, razen nekega zanemarljivega zneska, jaz pa imam
               dokument, Okrožno sodišče v Ljubljani, Tavčarjeva 9, v zvezi z mediacijo glede na
               terjatve ene izmed občin. S tem da to mediacijo prelagajo, od 19. februarja
               letošnjega leta pa do danes še do nje ni prišlo. To je samo ena izmed vseh. Kje so pa
               ostale, pa je seveda drugo vprašanje. Jaz nisem tako dober poznavalec poslovnika, kar
               je sramota, da bi znal sedaj nek logičen sklep predlagati, ker mislim, da je
               nadaljnja razprava o tem nesmiselna. In tudi to, kar se prej povedal, nemogoča je
               situacija, da ima državna birokracija tak odnos do Državnega zbora in do lastnih
               ministrov! Minister prihaja v situacijo, da je sedaj formalno odgovoren ali da bi
               moral odgovarjati za preteklost, kjer ni bil niti zraven, potem ga pa servisirajo s
               takimi podatki.</p>
               <p>Tukaj pričakujem, da bo prišlo do ugotavljanja odgovornosti tisti, ki to počnejo in
               zakaj to počnejo. Hvala lepa.</p>
            </sp>
            <sp xml:id="SDZ5-Redna-11-2009-11-18.sp140">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej. Ga ni. Gospod Vili Rezman.</p>
            </sp>
            <sp xml:id="SDZ5-Redna-11-2009-11-18.sp141">

               <speaker>VILI REZMAN:</speaker>

               <p>Hvala lepa, gospod podpredsednik. Strinjam se s tem, kar je pravkar povedal gospod
               Trofenik, da je razprava invalidna in da potrebujemo berglo, zato ker mi diskutiramo
               sedaj brez ustrezne dokumentacije, ki bi morala biti na ministrstvu pripravljena, nam
               pravočasno biti predana v roke in na osnovi tega bi se lahko odzivali in ugotavljali,
               kateri podatki sedaj držijo ali ne.</p>
               <p>Sam sem prepričan, jaz se s tem ukvarjam več kot desetletje in sem sedel s kar nekaj
               predsedniki vlad in ministri, v glavnem smo sedeli z ministri za finance, z
               uslužbenci iz finančnega ministrstva, ko smo to problematiko urejali, in res je sedaj
               že postala, če sežemo nazaj v zgodovino, skrajno nepregledna in zakomplicirana in v
               določenih trenutkih celo absurdna. Moja občina je v nekem letu imela iz tega naslova
               več obveznosti do države, kot pa je imela prihodkov. Do takih absurdov smo včasih
               prihajali in zaradi tega smo nekateri župani ves čas pritiskali, urejali stvari in
               danes lahko priznamo, da so stvari vendarle bistveno bolje urejene, kot pa so bile
               urejene pred desetletjem, vendar so še vedno netransparentne. Tisto, kar je treba
               danes po moji sodbi narediti, ni kaj več, kot terjati od ministrstva, da se naj loti
               dela na ta način, da pripravi dokumentacijo, da pripravi gradivo, argumentira tisto,
               kar trdi v sedanjih nastopih, in argumentirano zavrne tisto, kar trdijo nasprotniki
               informacij s strani ministrstva.</p>
               <p>V tem trenutku je problem nerešljiv. Nerešljiv pa ni zaradi nas, ki protestiramo,
               ampak zaradi tistih, ki niso dali ustreznih podatkov na mizo.</p>
            </sp>
            <sp xml:id="SDZ5-Redna-11-2009-11-18.sp142">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik. <stage>(Ga ni.)</stage> Mag. Borut Sajovic. <stage>(Tudi ne.)</stage> Cvetka
               Zalokar Oražem, tudi ne. Želite besedo kot predlagatelj, gospod Trofenik?</p>
            </sp>
            <sp xml:id="SDZ5-Redna-11-2009-11-18.sp143">

               <speaker>VILI TROFENIK:</speaker>

               <p>Hvala predsedujoči, za besedo. V imenu poslanske skupine bi predlagal, da prekinemo
               razpravo in jo preložimo na eno izmed naslednjih sej. Do takrat pa naj se pripravijo
               ustrezni podatki, ker je zdaj razprava brezpredmetna.</p>
               <p>Mislim, da je to, če se ne motim, v skladu s 74. členom Poslovnika oziroma 73. Če pa
               ne, pa me, prosim, popravite ali pa mi pomagajte, da izidemo iz te nemogoče
               situacije.</p>
            </sp>
            <sp xml:id="SDZ5-Redna-11-2009-11-18.sp144">

               <speaker>PODPREDSEDNIK MAG. VASJA KLAVORA:</speaker>

               <p>Trenutek prosim, da pridemo do adekvatnega odgovora, ker je več členov, drug z drugim
               zvezanih. Gospod minister želi besedo. Izvolite.</p>
            </sp>
            <sp xml:id="SDZ5-Redna-11-2009-11-18.sp145">

               <speaker>KARL VIKTOR ERJAVEC:</speaker>

               <p>Hvala za besedo. Glede na to, da je tudi pobuda, da bi se ta točka prekinila in potem
               nadaljevala, ko bi imeli ustrezno gradivo, moram reči, da tukaj prihaja do nekega
               nesporazuma. Najprej sem bil vprašan kot osnovno poslansko vprašanje v zvezi z
               obračuni koncesije po vrstah koncesij v korist države in pa občin. Moram reči, da ta
               del koncesij, ko gre za rabo vode, to teče kontrolirano, normalno. Poglejte, to so
               podatki AJPES-a, jaz žal moram to potrditi.</p>
               <p>Je pa drug problem, ker vidim, da so se neka nadomestila tudi obračunavala kot
               nadomestilo za uporabo stavbnega zemljišča. In tukaj pa prihaja do tega nesporazuma,
               ki pripada po koncesijski pogodbi. Glede na to, da vidim, da so neke tožbe vložene,
               bi prosil, da ko bomo nadaljevali prekinjeno sejo, bi bilo dobro, da mi vsaj en
               primer pošljete, zato da bom lahko natančno videl, v čem je problem.</p>
               <p>Še enkrat ponavljam, kar se tiče obračuna koncesij, ki so iz naslova rabe vode za
               uporabo, ne vem, za potrebne hidroelektrarn, za vzrejo raznih vrst rib, za potrebe
               kopališč. Tukaj so zadeve kontrolirane, je poseben računalniški program in iz teh
               podatkov, ki smo jih dobili, to teče normalno. Je pa še ena druga zadeva, to so pa
               nadomestila, ki izhajajo iz koncesijskih pogodb in ki so iz naslova stavbnih pravic.
               Tukaj pa očitno zadeve ne tečejo oziroma so neki spori. Kot sem slišal, je tudi
               zadeva na Ustavnem sodišču in tako dalje. In zato, da bi lahko kvalitetno nadaljevali
               to prekinjeno sejo, bi res predlagal, da mi prinesete en konkreten primer, da ga bomo
               proučili in da ga bomo natančno videli, v čem je spor.</p>
               <p>Še enkrat pa ponavljam, kar se tiče obračunavanja koncesij za posebne rabe vode, za
               potrebe pridobivanja električne energije, recimo, za male hidroelektrarne, za te, ki
               so nad deset megavatov, potem za odvzem termalne vode in da ne naštevam vseh teh
               postavk - te stvari tečejo v skladu z uredbami, v skladu s predpisi. Vidim pa oziroma
               čutim pa, da je še en problem drugje, in ugibam, da gre verjetno za tisto
               nadomestilo, ki je iz naslova rabe stavbnih zemljišč in da so nekatere koncesijske
               pogodbe iz tega naslova tudi predvidevala neka povračila za občino.</p>
               <p>Tako bi prosil, da dajmo razčistiti to, ker ne bi rad, da se obtožuje, kar počez da
               neki podatki niso točni, da se ministra zavaja, ker zelo težko verjamem, da ti
               podatki, ki jih imam jaz, niso točni. Lahko pa, da gre še za kakšna druga povzročila,
               za katera pa ne poznam problema kot minister za okolje in prostor.</p>
            </sp>
            <sp xml:id="SDZ5-Redna-11-2009-11-18.sp146">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Trofenik kot predlagatelj, izvolite.</p>
            </sp>
            <sp xml:id="SDZ5-Redna-11-2009-11-18.sp147">

               <speaker>VILI TROFENIK:</speaker>

               <p>Hvala lepa. Kot pojasnilo. Od marca do danes sprašujem o koncesijski dajatvi v skladu
               z 10. členom Uredbe o koncesiji za rabo reke Drave za proizvodnjo električne
               energije, ki se obračunava v višini 10% od prodajne vrednosti električne energije in
               se deli med državo in občinami v razmerju 40:60. V obrazložitvi uredbe in problema
               sem omenil še dodatno enkratno nadomestilo, ki je trajalo od leta 2003 do vključno
               leta 2007 in za katerega je vlada vsako leto sprejemala letne enoletne uredbe in jo
               je tudi sprejela 27. decembra 2007 za leto 2007.</p>
               <p>Temeljni problem je, da tega občine, spoštovani gospod minister, ne dobivajo. In kdor
               vam daje podatke, da dobivajo, se tu ne more zagovarjati. V resnici bi morali biti
               dve vprašanji, a za ta enkratna nadomestila vas jaz nisem spraševal, ker sem mislil,
               da boste tudi v odgovoru dali podatke o tem. Ne gre za noben nedefiniran problem, gre
               za jasen problem, za samovoljo koncesionarja in še, če hočete - jaz nisem pravnik -
               za nianso znotraj tega. Za nespoštovanje koncesijske uredbe so se odločile Dravske
               elektrarne, zavezanec pa je Holding; in tožena stranka na sodišču je Holding. Nastala
               pa je iz naslova obveznosti ali koriščenja Dravskih elektrarn.</p>
               <p>Zdaj je zadrega, s temi podatki ne moremo naprej, ker niso ustrezni, bom zelo milo
               rekel, kaj pa bomo vsi skupaj naredili, pa ne vem, ker si tega pa nisem niti v sanjah
               nisem mislil, da bo prišlo do takšnih rezultatov.</p>
            </sp>
            <sp xml:id="SDZ5-Redna-11-2009-11-18.sp148">

               <speaker>PODPREDSEDNIK MAG. VASJA KLAVORA:</speaker>

               <p>Ja, gospod Trofenik, mi vsi skupaj smo zdaj nadaljevali z razpravo. Sprašujem vas:
               Vztrajate na prejšnjem predlogu, ki ste ga podal?</p>
            </sp>
            <sp xml:id="SDZ5-Redna-11-2009-11-18.sp149">

               <speaker>VILI TROFENIK:</speaker>

               <p>Hvala lepa. Vztrajam, ker je edini logičen, če hočemo priti do rezultata, drugače pa
               je brezpredmetna razprava, ker bomo razpravljali o stvareh, ki se ne tičejo.</p>
            </sp>
            <sp xml:id="SDZ5-Redna-11-2009-11-18.sp150">

               <speaker>PODPREDSEDNIK MAG. VASJA KLAVORA:</speaker>

               <p>Imate vso pravico, da daste tak predlog, vendar jaz moram dati ta predlog na
               glasovanje. Upam, da bo kvorum. Drugi moj predlog je pa to, da nadaljujemo z začeto
               debato do konca, to je edini drugi predlog. Prosim, gospod Prijatelj.</p>
            </sp>
            <sp xml:id="SDZ5-Redna-11-2009-11-18.sp151">

               <speaker>SREČKO PRIJATELJ:</speaker>

               <p>Postopkovno, če lahko, če smem. Mislim, če je predlagatelj predlagal to, kar je,
               potem ste dolžni dati to na glasovanje. Bi prosil, če to tudi storimo. Hvala.</p>
            </sp>
            <sp xml:id="SDZ5-Redna-11-2009-11-18.sp152">

               <speaker>PODPREDSEDNIK MAG. VASJA KLAVORA:</speaker>

               <p>To sem razumel, ampak obenem sem dal tudi svoj predlog. Nisem pa popolnoma prepričan,
               če ste vi, gospod Prijatelj, razumeli moj predlog in moje opozorilo. Dam predlog na
               glasovanje.</p>
               <p>Gospod Trofenik je predlagal na tej seji Državnega zbora, ob tej točki, da se
               razprava o tej točki prekine in se točka prenese na eno izmed naslednjih sej.
               Prehajamo na odločanje,kdo je za, kdo je proti, kdo bo pritisnil kvorum. Glasovanje
               teče.</p>
               <p>Ugotavljam kvorum 24. Bomo še enkrat ponovili.</p>
               <p>Glasovanje teče. Navzočih je 26 poslank in poslancev. Prekinjam sejo pri tej točki,
               ki jo bomo nadaljevali čez 10 minut. To se pravi ob 15.02.</p>
               <stage>(Seja je bila prekinjena ob 14.51 in se je nadaljevala ob 15.00)</stage>
            </sp>
            <sp xml:id="SDZ5-Redna-11-2009-11-18.sp153">

               <speaker>PREDSEDNIK DR. PAVEL GANTAR:</speaker>

               <p>Nadaljujemo s tretjim glasovanjem o proceduralnem predlogu poslanca Vilija
               Trofenika.</p>
               <p>Se opravičujem, 15.02 bi morali začeti z glasovanjem.</p>
               <stage>(Seja je bila prekinjena ob 15.00 in se je nadaljevala 15.02.)</stage>
            </sp>
            <sp xml:id="SDZ5-Redna-11-2009-11-18.sp154">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Han, ne morem dati proceduralno v procesu glasovanja. Izvedem lahko
               samo tretje glasovanje. Ni mogoče. Obrazložitev glasu bi lahko dali pred prvim
               glasovanjem. V tretjem glasovanju obrazložitev glasu ni več mogoče dati. Izvesti
               moramo tretje glasovanje, tako kot določa Poslovnik.</p>
               <p>Glasujemo tretjič o proceduralnem predlogu poslanca Vilija Trofenika, da se razprava
               o odgovoru ministra Karla Erjavca prekine in se prenese na eno od naslednjih sej.
               Glasujemo. Navzočih je 46 poslank in poslancev, za je glasovalo 27, proti 19.</p>
               <p><stage>(Za je glasovalo 27.)</stage> <stage>(Proti 19.)</stage></p>
               <p>Ugotavljam, da je predlog sprejet.</p>
               <p>S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA</title>, to je na <title>RAZPRAVO O ODGOVORU
                  MINISTRA KARLA VIKTORJA ERJAVCA NA POSLANSKO VPRAŠANJE IZTOKA PODKRIŽNIKA V ZVEZI
                  Z NATURO 2000.</title>
               </p>
               <p>Prosim mir v dvorani! Državni zbor je na 10. seji sklenil, da opravi razpravo o
               odgovoru, ki ga je minister za okolje in prostor Karl Viktor Erjavec podal na
               poslansko vprašanje Iztoka Podkrižnika v zvezi z Naturo 2000. Besedo dajem Iztoku
               Podkrižniku za dopolnilno obrazložitev zahteve za razpravo o odgovoru ministra.
               Prosim za mir v dvorani! Mislim, da je treba spoštovati govorca in mu dati potrebno
               pozornost. Mir v dvorani!</p>
            </sp>
            <sp xml:id="SDZ5-Redna-11-2009-11-18.sp155">

               <speaker>IZTOK PODKRIŽNIK:</speaker>

               <p>Hvala lepa, gospod predsednik. Spoštovani kolegi in kolegice. Strokovno izhodišče za
               vzpostavljanje omrežij Natura 2000 so nastajala od leta 2001 dalje. Prva je bila
               izdelana študija razširjenost evropsko pomembnih vrst, ki so ji sledile študije za
               posamezne taksonomske skupine in habitatne tipe. Določena je bila metoda
               opredeljevanja potencialnih območij po Direktivi o habitatih. Vlada Republike
               Slovenije je 29. aprila 2004 določila območje Nature 2000 v Sloveniji z uredbo o
               posebnih varstvenih območjih, območjih Natura 2000.</p>
               <p>Na podlagi alpskega biografskega seminarja, ki je bil maja 2005 in celinskega
               biografskega seminarja, ki je bil aprila 2006, je nato Evropska komisija 13. novembra
               2007 potrdila slovenske predloge območij v celinski, biografski regiji. Odločitev je
               Komisija objavila 15. januarja 2008 v Uradnem listu Evropske unije. Januarja 2008 pa
               je Komisija potrdila dopolnjeni seznam območij Natura 2000 v alpski regiji. Svojo
               odločitev je Komisija uradno objavila 19. marca 2008. S tem so bila vsa potencialna
               območja Natura 2000 v Sloveniji potrjena s strani Evropske komisije. Določenih je 286
               območij, od tega je 260 določenih na podlagi Direktive o habitatih in 26 na podlagi
               Direktive o pticah. Območje zajema 36% površine v Sloveniji. V zavarovanih območjih
               Triglavskega narodnega parka, regijskih in krajinskih parkih ter rezervatih in
               naravnih spomenikih je 25% skupne površine Natura 2000 območij. Območij Natura 2000 v
               Italiji zajema 19% površine, v Avstriji le 16% površine. Kako deluje sistem Natura
               2000? To ni sistem strogih naravnih rezervatov, ki bi izključeval vse človeške
               dejavnosti, gospodarjenje pa mora biti trajnostno sonaravno v ekološkem, ekonomskem
               ter družbenem smislu. Natura 2000 ne sme za vsako ceno omejevati razvoja, ta pa mora
               biti premišljen.</p>
               <p>V Sloveniji je v veliko primerih narava ohranjena prav zaradi doseganja sožitja z
               ljudmi. Tukaj mislim, da so ljudje tisti, ko že stoletje ali pa desetletja v
               Sloveniji skrbno skrbijo za naravo, zato je tudi danes ohranjena tako, kot je. Na
               območjih Natura 2000 je pomembno spodbuditi dosedanje sonaravne in okolju prijazne
               gozdarske in kmetijske prakse. Slovenija ima prav na področju naravnega bogastva še
               veliko neizkoriščenih razvojnih potencialov. Nujno se treba iskati povezave med
               kmetijstvo, turizmom in ohranjanjem narave, na katero smo lahko upravičeno ponosni. V
               tem kontekstu pa je Natura 2000 pomembna blagovna znamka, na katero bodo naši domači
               in tuji gostje prav gotovo vse bolj pozorni. Pri svojem delu se moramo osredotočiti
               na izmenjavo dobrih praks, zagotavljanje pretoka informacij, si prizadevati
               vzpostaviti partnerski odnos z načrtovalci, investitorji, prebivalci in samo
               politiko. Prostorsko in urbanistično načrtovanje kot tako v zgodovini ni bilo in ne
               bo v domeni zgolj ene stroke.</p>
               <p>Za dobre prostorske rešitve, učinkovito upravljanje prostora ter obvladovanje
               prostora in okoljskih razsežnosti in razvoj je ključno znanje in sodelovanje.
               Prepričan sem, da vsak izmed nas ima svojo vizijo prijetne in uspešne Slovenije. Če
               si pomagamo in jo delimo, lahko ustvarimo skupno še boljšo vizijo, ki pelje naprej
               namesto nazaj.</p>
               <p>Prihodnost vidim v dobrih, uspešnih in zavzetih posameznikih, organizacijah,
               inštitucijah in celotni družbi. Slovenija potrebuje napredno gospodarstvo kot vse
               ostale družbene stebre za svoj nadaljnji razvoj. Hvala.</p>
            </sp>
            <sp xml:id="SDZ5-Redna-11-2009-11-18.sp156">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem ministru za okolje in prostor Karlu Viktorju Erjavcu za
               uvodno obrazložitev mnenja. Prosim.</p>
            </sp>
            <sp xml:id="SDZ5-Redna-11-2009-11-18.sp157">

               <speaker>KARL VIKTOR ERJAVEC:</speaker>

               <p>Spoštovani predsednik Državnega zbora, spoštovane poslanke in poslanci.</p>
               <p>Danes bomo imeli razširjeno razpravo v zvezi z Naturo 2000. To je kar pomembna tema,
               zlasti zato, ker se mi zdi, da zaradi premajhne ozaveščenosti niti ne razumemo dobro
               ciljev Nature 2000. Slovenija, ko se je pridruževala Evropski uniji, je morala tudi
               sprejeti standard Nature 2000, ki pomeni ohranjanje tistih habitatov, ki so posebnega
               namena. Ta Natura 2000 temelji na dveh direktivah, Direktivi o habitatih in pa
               direktiva o pticah.</p>
               <p>Moram reči, da sem bil zadovoljen, ko sem gledal zadnjo anketo Eurobarometra, kakšen
               je odnos Slovencev do ohranjanja narave in nasploh do narave in tam so krasni
               rezultati. Vsi se zavedamo ohranjanja narave, 94% Slovencev meni, da moramo to
               zagotavljati, 98% Slovencev meni, da je treba nameniti posebna skrb varovanju narave.
               Tako da na načelni ravni vsi zelo močno podpiramo varstvo narave, ohranjanje narave,
               ohranjanje biotske raznovrstnosti. Vsi smo za to, da je treba ta posebna naravna
               območja tudi zaščititi, vzpostaviti posebne režime.</p>
               <p>Že dolgo časa, še ko nisem bil minister za okolje in prostor, poslušam tarnanje,
               zlasti prihaja to tarnanje od različnih investitorjev in županov in tistih, ki se
               proglašajo, da za so za razvoj, da so za nova delovna mesta, da Natura 2000 tega ne
               omogoča. Moram reči, da tukaj gre za balans med razvojem in pa varovanjem in
               ohranjanjem naše narave. Ko sem se podrobneje seznanil o učinkih Nature 2000 moram
               reči, da ne držijo trditve, da Natura 2000, ne omogoča razvoja. Mislim, da ga
               omogoča, mogoče omogoča takšen razvoj, ki bo v prihodnje bolj perspektiven kot pa
               tisti razvoj, ki smo ga poznali doslej, ko smo gledali samo na rast bruto domačega
               proizvoda, nismo pa gledali na stranske učinke in na to, kaj zapuščamo za seboj
               zaradi razvoja, zaradi delovnih mest. Imamo tudi v Sloveniji kar nekaj primerov:
               Zasavje, Zgornja Mežiška dolina, da ne bi nadaljeval z naštevanjem konkretnih
               primerov.</p>
               <p>Natura 2000 omogoča oboje, in razvoj in varovanje okolja. To dokazujejo tudi določeni
               občutljivi infrastrukturni objekti. Ne nazadnje vemo, da je v Naturi celo umeščena
               avtocesta, da v Naturi imamo umeščene tudi druge bolj zahtevne projekte. Res pa je,
               da Natura zahteva določene dodatne procedure, ki se nanašajo zlasti na celovito
               presojo vplivov na okolje, in sicer v smislu ohranjanja naravnega stanja na tistih
               območjih, kjer imamo Naturo 2000. Mislim, da bi lahko bili Slovenci zadovoljni, da
               številke kažejo, da imamo kar lep del Slovenije zavarovan tudi z Naturo 2000, kar
               pomeni, da imamo kvalitetno okolje, kvalitetno naravo in da je naša dolžnost, da
               takšno naravo ohranimo tudi bodočim generacijam, našim vnukom in tistim, ki bodo od
               nas prejeli to naravo.</p>
               <p>Verjamem, da bo razprava živahna, zanimiva, da se bo terjalo, da je treba spremeniti
               določena območja Nature 2000. Moram reči, da to ni mogoče, razen pod zelo posebnimi
               pogoji. Res pa je, če je Slovenija želela v Evropsko unijo, je morala tudi sprejeti
               te naravovarstvene standarde. Povedal sem, da na načelni ravni Slovenci podpiramo
               ohranjanja narave. Ta procent je 98%. Zanima me pa, kakšen bo ta procent v Državnem
               zboru.</p>
            </sp>
            <sp xml:id="SDZ5-Redna-11-2009-11-18.sp158">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima Janko Veber v
               imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-11-2009-11-18.sp159">

               <speaker>JANKO VEBER:</speaker>

               <p>Hvala za besedo. Lep pozdrav vsem tudi v imenu Poslanske skupine Socialnih
               demokratov. Pri obravnavi vprašanja, vezana na Naturo 2000, želimo spomniti, da smo v
               želji, da čim prej vstopimo v EU, leta 2003 sprejeli tudi Zakon o ohranjanju narave,
               s katerim smo določili postopek za opredelitev posebnih varstvenih območij ali
               evropsko ekološko omrežje. Velika naklonjenost naravovarstva v Sloveniji je botrovala
               temu, da je bilo v vključenih 24% državnega ozemlja v omrežje Natura 2000 po
               Direktivi o pticah. Po Habitatni direktivi v letu 2003 še ni bilo jasno, koliko
               območij bo v Naturi 2000, želje pa so bile, da bi po obeh direktivah dosegli 38% ali
               celo 43% državnega ozemlja.</p>
               <p>Pri tem je treba poudariti, da nas je Evropska komisija zavezovala, da nanjo
               prenesemo del suverenosti samo na 5% nacionalnega ozemlja. Na tej točki se postavlja
               vprašanje, ali ni takratno ministrstvo za okolje zavedlo Državni zbor s predlaganimi
               območji in da se določitev območij Natura 2000 določa zgolj z uredbo Vlade. Namreč, s
               33. členom Zakona o ohranjanju narave smo uzakonili pristojnost Vladi, da sama odloča
               o tem, koliko delne suverenosti na slovenskem ozemlju bo prenesla na komisijo
               Evropske unije. To dejstvo bi bilo treba ponovno proučiti in vendarle preveriti, ali
               ni to pristojnost Državnega zbora in predmet posebnega zakona. Socialni demokrati smo
               pri obravnavi Zakona o ohranjanju narave takrat na to tudi opozarjali, vendar je
               prevladal interes vstopa v Evropsko unijo. Uspeli pa smo dopolniti zakon z
               dopolnilom, ki se glasi: "Zaradi vpliva posebnih varstvenih območij in potencialnih
               posebnih ohranitvenih območij na samoupravne lokalne skupnosti, kjer se območja
               nahajajo, sprejme Vlada načrt, s katerim se ugotovijo posledice na socialne in
               gospodarske razmere, ter določijo ustrezni razvojni ukrepi." Sprejeto je bilo tudi,
               da mora biti načrt sprejet pred določitvijo posebnih varstvenih območij Natura 2000.
               Tukaj se postavlja vprašanje, ali so bili ti načrti sprejeti in ali so bili usklajeni
               z lokalno skupnostjo, kjer se ta območja nahajajo. To je ključen problem in tudi
               ključno dejstvo, na katerega bi si v Sloveniji morali odgovoriti, če razpravljamo o
               Naturi 2000 in o omejitvah, ki se predpisujejo znotraj Nature 2000.</p>
               <p>Po tem v vmesnem obdobju, ko je Vlada imela pristojnost, da z uredbo določa območje
               Natura 2000, se je zgodilo še nekaj več; namreč, Vlada je sprejela celo Uredbo o
               spremembah in dopolnitvah uredbe o posebnih varstvenih območjih, v kateri je
               zapisala: "Območja, predlagana za Naturo območje s strani Evropske komisije določi
               minister pristojen za ohranjanje narave." Torej, niti ni več Vlada pristojna z uredbo
               za širitev območja Nature, ampak to v Sloveniji določi minister za okolje sam.</p>
               <p>Spoštovani, gre za podelitev pristojnosti o suverenosti na slovenskem ozemlju. O tem,
               po mnenju vlade iz leta 2007 naj bi odločal zgolj minister za okolje. V okviru tega
               želimo spomniti, da Ustava Republike Slovenije v 3.a členu nalaga, da v postopkih
               odločanja v mednarodnih organizacijah, na katere Slovenija prenese izvrševanja dela
               suverenih pravic, Vlada sproti obvešča Državni zbor o predlogih takšnih aktov in
               odločitev ter o svojih dejavnostih. Državni zbor lahko o tem sprejema stališča, Vlada
               pa jih upošteva pri svojem delovanju. Razmerje med Državnim zborom in Vlado
               podrobneje ureja zakon, ki se sprejme z dvotretjinsko večino glasov navzočih
               poslancev. Toliko govori o tem tudi naša Ustava.</p>
               <p>Torej, ta hip v Sloveniji namesto dve tretjine navzočih poslancev, samo minister
               odloča o omejeni suverenosti odločanja na 38-ih ali celo 43% ozemlja Slovenije. Ta
               odnos bo treba izčistiti in dejansko se zelo resno pogovoriti o tem, kako peljemo
               postopek razglasitve območja Nature 2000 v Sloveniji. Hvala.</p>
            </sp>
            <sp xml:id="SDZ5-Redna-11-2009-11-18.sp160">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Danijel Krivec v imenu Poslanske skupine Slovenske demokratske
               stranke. Prosim.</p>
            </sp>
            <sp xml:id="SDZ5-Redna-11-2009-11-18.sp161">

               <speaker>DANIJEL KRIVEC:</speaker>

               <p>Hvala, spoštovani predsednik. Cenjene kolegice in kolegi, spoštovani minister! Natura
               2000 je evropsko omrežje posebnih varstvenih območij, ki so jih določile države
               članice Evropske unije. Njen glavni cilj je ohraniti biotsko raznovrstnost za
               prihodnje rodove. Na varstvenih območjih želimo ohraniti živalske in rastlinske vrste
               ter habitate, ki so redki ali pa so v Evropi že ogroženi. Evropska unija je omrežje
               Nature 2000 uvedla kot enega od pomembnih delov izvajanja habitatne direktive in
               direktive o pticah. Slovenija je ob pridružitvi Evropski uniji določila seznam
               naravnih območij, ki ustrezajo merilom obeh direktiv. Direktivi podpirata trajnosti
               razvoj, ki lahko zadovoljuje potrebe sedanjih rodov, hkrati pa ne škoduje potrebam
               prihodnjih. Na varstvenih območjih Natura 2000 direktivi ne izključujeta človeške
               dejavnosti, vendar pa moramo zagotoviti, da te dejavnosti ne bodo ogrozile narave,
               temveč bodo, kadar bo to mogoče, njeno ohranjanje podpirale. Do tu je vse lepo in
               prav, vendar pa se je potrebno vprašati, kje v teh direktivah je človek in njegova
               potreba po razvoju in eksistenci. Ali je vloga razvoja in obstanka poseljenosti ljudi
               obravnava z enakimi merili, kot se uporablja za druge habitate? Vprašanje je vsekakor
               zelo umestno, saj se pri postopkih za umeščanje območij v Naturo 2000 ni upoštevalo
               mnenj ljudi in lokalnih skupnosti. Še posebej lokalne skupnosti so bile v postopkih
               izigrane, kar je tudi v neskladju z Ustavo in Zakonom o lokalni samoupravi, ki nalaga
               lokalnim skupnostim, da skrbijo za planiranje v prostoru. Vlada trdi, da se je mudilo
               pred vstopom v Evropsko unijo. Podatki poleg hitenja, ne razvojnega pogleda in
               nesodelovanja z lokalnimi skupnostmi pokažejo še na tipično slovensko lastnost -
               radodarnost, saj je v Sloveniji v omrežju Nature 2000 vključenih že skoraj 36%
               ozemlja oziroma 286 območij, pomembnih za ohranjanje vrst iz EU direktiv.</p>
               <p>Slovenija naj bi skozi omrežje Natura 2000 prispevala k ohranjanju biotske
               raznovrstnosti. Na drugi strani pa naletimo v praksi na realne probleme, ki se kažejo
               v neuspešnih poskusih razvoja gospodarstva, turizma in kmetijske dejavnosti, ter
               probleme umeščanja prometne in druge infrastrukture v območjih Nature 2000. Poleg
               tega pa naletimo še na eno slovensko pomanjkljivost, to je nesodelovanje subjektov s
               strani države. Osnovni cilj Nature 2000 je ohraniti in povečati biotsko pestrost v
               območju Evropske unije za prihodnje rodove z omogočanjem odgovornega trajnostnega
               razvoja. Del tega cilja pa je tudi spodbujati tradicionalno sobivanje ljudi in
               narave. Območje Nature 2000 so živa območja, ki jim dajemo pomen tudi ljudje, zato je
               zelo pomembno tudi iskanje razvojnih priložnosti.</p>
               <p>Operativni program izpostavlja nekatere nove priložnosti za lokalni oziroma
               regionalni razvoj, zlasti na področju kmetovanja, turizma, rekreacije in sorodnih
               dejavnosti. Vendar pa je realizacija razvojnih priložnosti in možnosti v območjih
               Nature 2000 pri nas obsojena na neuspeh, navkljub temu, da jih direktive podpirajo.
               Vsaki novi pobudi pretehta varstvena funkcija in zaščita habitatov, z izjemo človeka,
               pred razvojno in ekonomsko utemeljenostjo. Sistem delovanja naših izvajalcev programa
               Nature 2000 je zgrajena skoraj v absolutni prepovedi česarkoli novega, kar bi
               pomenilo povečanje ekonomske moči prebivalstva na tem območju. Infrastrukturni in
               drugi večji objekti so obsojeni na neuspešno pridobivanje dovoljenj tudi v primeru,
               da so po vseh merilih Evropske unije ekološki in zmanjšujejo emisije toplogrednih
               plinov.</p>
               <p>Na žalost se na enak način lotevamo pisanja področne zakonodaje tudi na drugih
               področjih, povezanih z varstvom narave, kjer so vsi drugi vplivni pogoji bolj važni,
               kot so pa tam živeči ljudje, ki so tako pokrajino, kot jo imamo in jo želimo dodatno
               zaščititi z zakoni, ohranili, brez da bi jim kdo predpisoval. Zato bi rad opozoril
               vse, ki sodelujejo pri prepisovanju direktiv in pisanju zakonodaje, predvsem na
               okoljskem in prostorskem področju, naj včasih prisluhnejo tudi ljudem, ki tam živijo
               in delajo, ter ostalim subjektom, ki želijo v naš slovenski prostor umestiti tudi
               razvojne komponente. Naj se ne sprejmemo novi zakoni zaradi všečnosti do Evrope in
               želje po tem, da smo prvi med evropskimi državami, ki implementirano določeno
               direktivo. Prvi preizkus glede tega bo že sprejemanje Zakona o varstvu okolja, kjer
               bi zopet želeli biti prvi v Evropski uniji. Bojim pa se, da se zakonu obeta podobna
               usoda, kot smo jo doživeli pri Naturi 2000. Zakon bo zapisan kot sprejet, v praksi pa
               bo namesto reševanja težav ustvarjal nove, zato predlagam krepek razmislek pri tem
               zakonu.</p>
            </sp>
            <sp xml:id="SDZ5-Redna-11-2009-11-18.sp162">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vili Trofenik v imenu Poslanske skupine Zares.</p>
            </sp>
            <sp xml:id="SDZ5-Redna-11-2009-11-18.sp163">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim. V Poslanski skupini Zares smo podprli
               zahtevo poslanskega kolega Podkrižnika za razpravo o odgovoru ministra, pristojnega
               za okolje in prostor, v zvezi s problematiko Nature 2000. Kot sem že povedal v
               primeru vprašanja kolega Ribiča eni izmed prejšnjih točk, pri teh odločitvah ne gre
               za kriterije koalicija-opozicija in naše odločitve ni mogoče razlagati oziroma
               razumeti, da je naperjena proti aktualnemu ministru. Poleg tega seveda ne gre za
               negativen odnos do Nature 2000, ampak za spoznanje, da je še kako treba v parlamentu
               spregovoriti o tej pomembni problematiki in praktičnem udejanjanju tega dokumenta v
               vsakdanji praksi, ki prevečkrat postaja sredstvo zaviranja razvoja na posameznih
               območjih, da ne rečem, da je vse prevečkrat prisotno zlorabljanje Nature 2000 za
               druge namene, tudi politične. Zaradi takega odnosa v praksi je oblikovanje rezervatov
               po Sloveniji, seveda v negativnem smislu te besede. Temeljni problem je namreč v
               dejstvu oziroma v praksi, da se odgovorni za to področje prevečkrat počutijo kot
               centri moči, ne pa odgovorni za iskanje dobrih rešitev ob upoštevanju tako javnega
               interesa za varovanje okolja kot javnega interesa za zagotavljanje pogojev za
               nadaljnji razvoj oziroma za življenje in delo ljudi. Od današnje razprave
               pričakujemo, da se bo ta negativna praksa spremenila. Hvala lepa.</p>
            </sp>
            <sp xml:id="SDZ5-Redna-11-2009-11-18.sp164">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vili Rezman v imenu Poslanske skupine DeSUS.</p>
            </sp>
            <sp xml:id="SDZ5-Redna-11-2009-11-18.sp165">

               <speaker>VILI REZMAN:</speaker>

               <p>Hvala lepa za besedo, gospod predsednik. Tudi v Poslanski skupini DeSUS smo pogosto
               razpravljali o Naturi. Med drugim najbrž tudi zato, ker nas tam sedi kar nekaj takih,
               ki se s tem problemom ukvarjamo tako rekoč dnevno, ker smo ključni ljudje, ki se
               ukvarjamo z razvojem svojega okolja.</p>
               <p>Sintagma Natura 2000 je v zadnjih letih zelo pogosto izgovorjena, manj pogosto
               razumljena, tu in tam tudi zlorabljena. To slednje nas najbolj vznemirja. Natura 2000
               ni problem sama po sebi in najbrž bi težko našli koga, ki bi oporekal temu, da je
               treba ohranjati tisto, kar je ohranjanja vredno, tako rekoč vsi, najbrž, bi bili za
               to. Ampak v istem trenutku, če bi vprašali ljudi, ali so za razvoj, bi najbrž bili
               tudi vsi za to. Dvomim, da bi našli kaj veliko takšnih, ki bi bili proti razvoju. In
               zatorej tukaj ne gre za zoperstavljenje razvoju in zoperstavljanje ohranitvi, ampak
               gre za iskanje komplementa; torej, kaj in kako storiti, da lahko to, kar je vrednega
               pri nas, izkoristimo za razvoj in da to sintetiziramo tako, da bodo tudi tisti, ki so
               bili danes večkrat omenjeni, tisti, ki prihajajo iz lokalnih okolij, imeli občutek,
               da so bili pritegnjeni v soodločanje, kar so sicer po Ustavi in zakonih dolžni, in ne
               izigrani.</p>
               <p>Vpliv človekovega delovanja v okolju je zagotovo nesporen in temu ne more nihče
               oporekati, vpliv človekovega poseganja v okolje - in človek je sam samo del okolja in
               nič več, le da je tudi takšen del okolja, ki lahko kultivira okolje. Torej, ta naš
               vpliv ni nujno negativen. Naj omenim, da imamo v Sloveniji vrsto naravnih vrednot,
               naravnih spomenikov, ki so nastali šele z našim posegom v okolje. Najprej smo mi
               posegli, kultivirali in leta, desetletja, ponekod tudi stoletja je to transformiralo
               v naravno vrednoto in naravni spomenik. Slabo je, če posegamo na način, ki je
               neuravnotežen z naravo, z njenimi lastnimi imanentnimi zakonitostmi, problem je, če
               bi sledili zgolj ekonomskemu interesu in pozabili na eksterne stroške in podobne
               stvari, in problem nastane, če bi bil profitni motiv tak, da bi bil močnejši od
               motiva ohraniti tudi naše lastno okolje z nami vred. In ko zmeraj poudarjam, da smo
               pomembni tudi ljudje. Poudarjam to zavoljo tega, ker smo pomembni tudi tam, od koder
               se nam ljudje izseljujejo, kjer gre za depopulacijo, kjer gre za negativne
               demografske trende zaradi pretogega, prebirokratskega implementiranja vsebine Nature.
               Tri desetletja so minila, od kar je bila direktiva o pticah sprejeta in nas ni treba
               zgolj in vedno znova poučevati o tem, da je treba varovati tovrstno okolje. Še malo,
               pa bosta dve desetletji od druge direktive Natura 2000, skozi mehanizme, ki jih
               uveljavlja, omogoča implementirati. To izpostavljamo, predvsem zavoljo tega, ker se
               zelo pogosto oziroma prepogosto pojavlja ambicija, da bi se na nek piedestal
               postavile zgolj ena, dve ali tri stroke. Naše družbeno življenje pa je bistveno bolj
               kompleksno, tako da ni mogoče upoštevati samo tega, kar ve ena stroka, samo njenih
               interesov, samo njenih ciljev, samo njenih planov.</p>
               <p>In ker je bilo omenjeno, ne samo danes, tudi sicer v naših razpravah, da so se zelo
               pogosto premalo potegnile v odločanje lokalne skupnosti ali so se celo zaobšle, je v
               tem jasno zaznati, da gre za skrajni centralizem, da gre za neupoštevanje lokalnih
               interesov in da je s tovrstnim načinom implementiranja vsebine Nature treba
               prenehati.</p>
               <p>Tudi v Poslanski skupini DeSUS podpiramo vse ambicije za ohranitev okolja, smo pa
               proti ozkosrčnemu, pretiranemu oviranju razvoja, ki se zelo pogosto sklicuje na
               strokovnost, zadaj pa tiči ozkoglednost ali interes.</p>
            </sp>
            <sp xml:id="SDZ5-Redna-11-2009-11-18.sp166">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Bogovič v imenu Poslanske skupine Slovenske ljudske stranke.</p>
            </sp>
            <sp xml:id="SDZ5-Redna-11-2009-11-18.sp167">

               <speaker>FRANC BOGOVIČ:</speaker>

               <p>Lep dober dan, spoštovani predsednik, spoštovani minister s sodelavci, kolegice in
               kolegi!</p>
               <p>Ali je varovanje narave priložnost ali le ovira za razvoj in življenje prebivalcev?
               To vprašanje smo si v Slovenski ljudski stranki zastavili in ga obravnavali
               mnogokrat, ko se po Sloveniji srečujemo s številnimi zahtevami in vprašanji naših
               županov, ki se odločajo za razvoj občin ali Naturo 2000 in s podjetniki ter kmeti, ki
               živijo na takšnih območjih.</p>
               <p>Na prvi pogled bi lahko rekli, da je vprašanje spoštovanja Nature 2000 in možnosti
               razvoja na takšnih območjih nemogoče uskladiti in rešiti, da je skoraj nemogoče
               doseči, da bi bil "volk sit in koza cela". Resnica je najbrž nekje vmes, le voljo je
               treba imeti in to dvoje znati uskladiti. Ne glede na zaveze in direktive, ki so
               sprejete na nivoju Evropske unije, se moramo vsi zavedati dveh zelo pomembnih
               dejstev. Prvič, da je kvaliteta življenja vseh odvisna od okolja in ohranjanja narave
               in naravnih bogastev in, drugič, da je naš dolg do vnukov ohraniti naravo v
               Sloveniji, širše v Evropi in na svetu. V mnogih državah je narava izrazito manj
               pestra, pogosto pa tudi precej uničena. Slovenija ima številne izjemne in čudovite
               naravne bisere, od porečja Soče na eni strani, do parka na Goričkem na drugi strani
               naše lepe države. Lepa narava predstavlja biser, ki je naša dediščina vnukom. Vemo pa
               tudi, da se zgolj od občudovanja in gledanja vse te lepote ne da živeti. Izbira
               načina varovanja območja Natura 2000 je prepuščena presoji vsake države članice. V
               evropskih državah za biotsko raznovrstnost najpogosteje skrbijo s pogodbenim varstvom
               ali skrbništvom. Na habitatnih tipih s kmetijsko rabo so to pogodbe v okviru
               kmetijsko-okoljskega programa. Omeniti je treba zelo pomembno pridobitev Nature 2000
               za vse prebivalce Slovenije, to je namreč določitev kriterija za varovanje različnih
               vrst površinske vode, ki se uporablja za vodooskrbo prebivalcev, kar je predstavljalo
               novost tako v slovenskim kot tudi v širšem evropskem prostoru. Zdrava pitna voda je
               za vse življenjskega pomena. Na takšnih področjih so priložnosti v trajnostnem
               razvoju in okoljskem in naravi prijaznem turizmu. Minister je v odgovoru na vprašanje
               poslanca Podkrižnika med drugim navedel, da so tudi na območjih Nature 2000 možni
               posegi, vendar ne smejo vplivati na vse tiste, zaradi katerih je tisto območje
               zavarovano z Naturo 2000. In še, da se lahko na nekaterih območjih Nature 2000
               razvijejo dejavnosti, če nimajo za to posebnega vpliva. Po našem mnenju ravno v tem
               grmu tiči zajec. Kako se da o poseganju izpeljati tudi potrebne ukrepe, da se
               zaščitijo redki habitati, kako kljub temu omogočiti potrebne nujne posege na lastnini
               in na ozemlju na takšnem področju in kdo v tem primeru plača stroške dodatnih
               postopkov in posegov.</p>
               <p>V Slovenski ljudski stranki smo prepričani, da je bistvo problema nerazumevanje in
               nepoznavanje možnosti. Strinjamo se s trditvijo kolega poslanca, da razprava leta
               2004 v Sloveniji o uvajanju območij Natura 2000 z lastniki in prebivalci na teh
               območjih ni bila dovolj temeljita in da je vse potekalo prehitro in na pamet zaradi
               izpolnjevanja tega pogoja za vključevanje Slovenije v Evropsko unijo.</p>
               <p>Ravno zato smo prepričani, da mora tudi sedaj in tudi v prihodnje potekati stalna
               vsebinska in poglobljena komunikacija z lastniki in prebivalci na takšnih območjih.
               Torej je ob dejstvu, da je Natura 2000 zakonska kot naravna nuja, mogoče in potrebno
               zagotoviti tudi možnosti za življenje in razvoj za prebivalce, ki živijo na
               zaščitenih območjih.</p>
            </sp>
            <sp xml:id="SDZ5-Redna-11-2009-11-18.sp168">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Srečko Prijatelj v imenu Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-11-2009-11-18.sp169">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Kolegice, kolegi, obiskovalci lep pozdrav!
               Minister je danes dejal, da je razširjena razprava o Naturi 2000 pomembna tema. Ampak
               sami lahko ugotovimo, da leta 2000 pa ni bila pomembna tema. Hiteli smo s to Naturo
               in kot že rečeno, danes po direktivi o pticah smo hoteli, da bi bilo to ozemlje kar
               24% v Sloveniji opredeljeno kot Natura 2000 in po direktivi o habitatih skoraj 27%,
               tako da bi prišli skoraj na 40% skupnega ozemlja Slovenije, ki bi spadalo pod
               tovrstno omejitev.</p>
               <p>Zakaj to govorim? Preprosto zaradi tega, ker govorimo lahko danes, pa nihče se tega
               ni dotaknil, o nepopravljivi škodi, ki jo je v bistvu ta nepremišljena poteza, hitra
               poteza Slovenije takrat povzročila samo zaradi všečnosti do Evrope, ker smo hoteli
               čim prej zaključiti to poglavje in biti prvi, čeprav Evropa zahteva od članic, da je
               tega območja nekje do 5%, glede na skupni teritorij. Danes imamo probleme v občinah,
               imamo zastoj razvojnih in nacionalnih projektov, povezanih na državnem nivoju, kot so
               elektrarne in gradnja potrebne železniške infrastrukture. Zaradi Nature 2000 je
               država prisiljena v kršitve.</p>
               <p>Zakaj sem prinesel to mapo s seboj? Da vam povem in pokažem, koliko papirja smo že
               samo v Slovenski nacionalni stranki pisali glede Nature. V prvi vrsti opozarjamo
               državo, da krši sama tisto, kar je zapisala. Naj opomnim samo na nekatere neumnosti,
               ki si jih je Vlada dovolila, da je zaščitila to območje.</p>
               <p>Na območju Primorske smo z državnim podjetjem odkupili zemljišča, znotraj Nature, to
               je Elektro Primorska, na katerih želimo graditi vetrne elektrarne, in to kljub
               direktivi o pticah. Na območju Maribora, kjer naj bi potekala univerzijada, silimo v
               neskladju s prostorskimi akti, plani in tudi v neskladju z Naturo 2000 objekte, ki
               tja ne sodijo. Stoji nam gradnja hidroelektrarn in vprašljiva je tudi posodobitev
               železniškega infrastrukturnega sistema, za katerega v tem proračunu namenjamo največ
               denarja. Spoštovane kolegice, spoštovani kolegi! Kdo bo nosil danes to odgovornost za
               napako, ki smo jo storili v preteklosti? Mi smo tedaj, lahko greste gledat v
               magnetograme, opozarjali, da je to prehitra akcija, da Natura 2000 zahteva ustrezno
               strokovno podlago in tehtno presojo in konstruktivno diskusijo v Državnem zboru,
               preden se odločimo, kaj bomo opredelili kot Natura 2000, pa se to ni zgodilo. Pisali
               smo vsi povprek zadeve, ki danes škodijo občinam. Jaz prihajam z Občine Sežana.
               Občina Sežana oziroma celotni Kras je skoraj Natura 2000, matični Kras. Vemo, da je
               matični Kras večinsko teritorialno na strani Slovenije in skoraj ni možno ničesar
               graditi, tudi, za državo pomembnih objektov ne moremo graditi tam, ker je to pač
               Natura 2000.</p>
               <p>Danes govoriti o tem, zakaj razprave ni bilo v letih 2001, 2004. To verjetno ni
               diskutabilno, niti ne bi bilo produktivno, iskati krivca, pa bi bilo mogoče celo
               zaželeno. Zakaj? Zato, ker tako občinam kot državi povzročamo milijardno škodo v
               evrih, izračunano zaradi vzrokov, ki sem jih sedaj navedel. Sledile bodo še sankcije,
               če bomo posegali v Naturo 2000 s projekti, ki ne tja ne sodijo, ker smo sami
               opredelili to območje za zaščiteno. Mi smo v poslanski skupini na Okrožno državno
               tožilstvo v Ljubljani podali tudi sume storitve kaznivega dejanja, ker so se v bistvu
               kršile sprejete direktive oziroma zakon. Seveda smo opozarjali tudi pristojne
               ministre v času prejšnje, kakor tudi zdajšnje Vlade, da posegajo v Rubikon
               nedovoljenega in da v bistvu prekoračujejo svoja pooblastila. Tukaj lahko govorimo
               tako o ministru za okolje in prostor kakor tudi o ministru za promet in o ministru za
               gospodarstvo, pa še katero drugo ministrstvo bi lahko navedel. Ampak tudi tukaj se ne
               bo ugotavljala niti osebna odgovornost, niti odgovornost uslužbencev, ki so takrat
               imeli pred očmi ta zemljevid, ki je opredelil območje Nature 2000.</p>
               <p>Kdo bo odgovoren za to, da uredba ni pravilno definirana s teritorijem, ki je
               absolutno za razvojne cilje in hotenje Slovenije prevelik, je seveda vprašanje, na
               katerega bi tudi sam od ministra želel odgovor. Danes ministra ni tukaj.</p>
               <p>Kdo bo kriv za vse te projekte, ki bodo podprti tudi s strani Evrope, ampak nikoli
               realizirani, ker jih ne bomo mogli in smeli zgraditi?</p>
               <p>Kdo bo odgovoren za neskladen regionalni razvoj občin, ker občine ne morejo razvijati
               samozadostnosti z investicijami, ker so omejene z Naturo 2000? Kdo bo v prihodnosti
               odgovoren za sankcije, ki jih bomo za globo morali plačati Evropi, ker bomo primorani
               v kršitve tega, kar smo si sami začrtali kot mejo zaščitenega območja. To so
               vprašanja, na katera bi želeli v Slovenski nacionalni stranki odgovor. Če je Vlada
               toliko sposobna, bi želeli tudi izračun končne škode iz tega naslova. Ta bo prav
               gotovo zelo velika.</p>
               <p>Če ne bomo dobili odgovora na današnji seji, kar je nemogoče, bomo ministra in Vlado
               še pisno povprašali. Hvala lepa.</p>
            </sp>
            <sp xml:id="SDZ5-Redna-11-2009-11-18.sp170">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Mag. Borut Sajovic v imenu Poslanskega kluba Liberalne demokracije
               Slovenije.</p>
            </sp>
            <sp xml:id="SDZ5-Redna-11-2009-11-18.sp171">

               <speaker>MAG. BORUT SAJOVIC:</speaker>

               <p>Hvala lepa, predsednik za besedo. Prijazen pozdrav direktorju Direktorata in
               sodelavcem iz Ministrstva za prostor in okolje.</p>
               <p>Natura 2000 odpira številna zanimiva vprašanja in prav zanimivo je, kako v življenju
               na neko stvar lahko gledamo z dveh vidikov, s pozitivnega in z negativnega.
               Velikokrat v življenju prevlada neko načelo, da, tista, kar imamo sami, ni vredno
               nič, tisto, kar je pri sosedu, je pa dobro in boljše. Dolgoročno s perspektive in
               razvoja Slovenije zagotovo drži, da vsi mi raje živimo v dobrem, lepem in zdravem
               okolju. Če bi povprašali za mnenje države, ki so v preteklosti dosegle velik,
               nesluten industrijski in pa še kakšen razvoj, bi vsi rekli, da bi raje živeli v
               Sloveniji. In obratno. Mi smo nekje vmes.</p>
               <p>Po tistem, ko so bile v letih 2001 in 2004 sprejete odločitve, ki se zdijo v velikem
               delu zgodbe dokončne, je lahko biti pameten. Takrat smo najbrž govorili, da je Natura
               velika priložnost, da je velik izziv. Na polovico teh vprašanj iz tistih in današnjih
               časov zagotovo odgovori razprava, če je izziv, če je priložnost, ali je to sploh res
               in zakaj je Slovenke in Slovenci in tudi vse vlade nismo znali izkoristiti tako, kot
               bi bilo treba.</p>
               <p>Ena od teh rešitev je zagotovo, da lokalne skupnosti ob veliki pomoči države in
               ministrov morajo pripraviti dobro projekte za območje Nature 2000 in iskanje
               ustreznih financ zanje. Da so ponekod v Evropi to znali in mogli kažejo primeri iz
               tujine. Škoti so, recimo, v desetih letih, podatek je star do leta 2005, na svoji
               zavarovani naravni kulturni dediščini ustvarili 90.000 delovnih mest. Zanimivo bi
               bilo narediti statistiko za Slovenijo, koliko delovnih mest ustvarijo zavarovana
               območja v Sloveniji in kakšna je njihova dodana vrednost. Najbrž drži trditev, da je
               premalo povezovanja različnih vladnih služb in ministrstev. Območje Nature 2000
               pripravlja ministrstvo za okolje in prostor, istočasno pa bi moralo predvideti
               finančna sredstva, predvsem pa pripravljati projekte skupaj z ministrstvom tako za
               kmetijstvo, gospodarstvo, direktoratom za turizem in najbrž še kom. Najbrž premalo
               naredimo tudi za možnost trajnostnega razvoja, kje so zavarovana območja, tudi je
               Natura 2000 lahko izhodišče. Imamo nekaj pozitivnih projektov, izvedenih predvsem v
               okviru Life plus, ki financira okoljske projekte s področja narave. Zagotovo pa pri
               Naturi obstaja tudi druga omejitvena plat medalje. Moram reči, da v Poslanskem klubu
               Liberalne demokracije Slovenije nismo tako trdno prepričani, da je to območje in ta
               določitev tako trdno, tako togo zacementirana in da je odločitev, kje bo sedaj Natura
               v Sloveniji, izključno v rokah Evrope. Če je to naša skupna država, potem bi se
               gotovo za področja, kjer imamo tehtne prave razloge in razvoj, in napredek v
               določenem zmernem odnosu do okolja to zagotovo je, bi se o teh zadevah vsaj poskusili
               poiskati mehanizmi, kaj tu lahko spremenimo. Če bomo vsak na svojem trdnem stališču
               in kazali s pogledom in s prstom nazaj, potem napredka razvoja ne bo.</p>
               <p>V poslanskem klubu ocenjujemo, da je zagotovo tudi ta plat, v narekovajih,
               "negativna" plat Nature 2000 potrebna temeljitega in korenitega razmisleka. Na drugi
               strani pa si zagotovo želimo, da čez desetletje Slovenija izgleda čim bolj ohranjena,
               ne pa čim bolj industrijsko obremenjena in onesnažena. Zavedamo se, da se razvoja
               popolnoma ne da in ne sme ustaviti. Ta trenutek moramo delati in razmišljati, kaj se
               da, ne pa, česa se ne da zaradi nekaterih, žal, prehitro sprejetih odločitvah v
               preteklosti. Hvala lepa.</p>
            </sp>
            <sp xml:id="SDZ5-Redna-11-2009-11-18.sp172">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitev stališč poslanskih skupin. Sledi razprava
               poslank in poslancev. Besedo ima mag. Andrej Vizjak.</p>
            </sp>
            <sp xml:id="SDZ5-Redna-11-2009-11-18.sp173">

               <speaker>MAG. ANDREJ VIZJAK:</speaker>

               <p>Hvala lepa. Spoštovani predsednik, spoštovani predstavniki ministrstva, kolegi.
               Poglejte, ta tema je zelo dobra in zelo zanimiva. Natura 2000, jaz osnovni namen zelo
               pozdravljam in mislim, da je prepotrebno ohraniti določena območja, določene
               živalske, rastlinske vrste, katerih pojavnost je na nekih območjih v Sloveniji bolj
               izrazita kot drugje. To dela Slovenijo lepšo, boljšo, prepoznavnejšo in s tem je vse
               v redu. Vendar je treba imeti pri tem korektno roko in tudi narediti več koristi kot
               škode. Jaz sem prav zato prepričan, da je vrsta območij, ki se je znašla v Naturi
               2000, in vrsta območij, ki se sedaj predlagajo tudi v Naturo 2000, predvsem rezultat
               razmeroma delnega, parcialnega obravnavanja. Bom postregel z enim primerom, ki
               ilustrira to parcialnost in boste videli, da je morebiti takih primerov v Sloveniji
               še več.</p>
               <p>Osredotočil se bom na predlog Zavoda za varstvo narave, da se v območje Nature 2000
               uvrsti območje spodnje Save. To se pravi območje, kjer se sedaj gradijo spodnjesavske
               elektrarne. Doslej to območje ni bilo v Naturi 2000 in sedaj je prišlo do predloga
               Zavoda za varstvo narave in ta predlog je sedaj v obravnavi tudi na Ministrstvu za
               okolje in prostor. Do tega predloga je pa prišlo zaradi tega, ker je energetska
               družba hidroelektrarn na spodnji Savi v okviru vseh pripravljalnih dejanj za
               izgradnjo hidroelektrarne Brežice, Krško in ostale hidroelektrarne opravila študijo
               in raziskavo ribjega življa v Savi in je ugotovila določene pojavne vrste v Savi, ne
               vem, en zvezdogled in podobne stvari. In to je bilo dovolj, da je Zavod za varstvo
               narave sprožil postopek, češ, to je pa treba sedaj zavarovati. Vse bi bilo v redu, če
               bi Zavod za varstvo narave razpolagal tudi s študijami, koliko je teh istih vrst teh
               pojavnih oblik drugod v Sloveniji, recimo v Mirni, koliko je tega v Soči, Bohinjskem
               jezeru, Sotli, Krki, v Dravi ali pa še kje drugje v Sloveniji. In če bi ugotovil, da
               je res toliko teh živalskih vrst, in da je ta ekosistem tako zanimiv v primerjavi z
               vsemi drugimi ekosistemi v državi, bi potem na podlagi tega predlagal v zavarovanje
               in v posebno območje. In ja bi to razumel. Vendar se to ni zgodilo. Zavod razpolaga
               samo s to študijo in z nobenimi drugimi, ki bi na ustrezen način odgovorile. In to je
               sprožilo to pobudo. Po moji oceni je to strokovno nekorektno, je pa tudi izjemno
               nekorektno do odvijajočega se gospodarskega nacionalnega projekta v tem delu
               Slovenije. Tam se že gradijo elektrarne in če bi prišlo do zavarovanja tega območja,
               bi to pomenilo najmanj izpad spodje hidroelektrarne, to je hidroelektrarne Mokrice,
               kajti tam se najbolj razvije to zavarovano območje, in bi bili posegi v strugo Save,
               njeno poglobitev, onemogočeni. Posledično bi bil ta energetski projekt invaliden. Ne
               bi dajal niti približno toliko učinka nacionalnemu elektrogospodarstvu, kot ga daje
               oziroma kot bi ga dal s to elektrarno. Spremenilo bi se tudi marsikaj pri načrtovanju
               gradnje hidroelektrarne Brežice, ker bi bila to poslej zadnja elektrarna in bi morala
               imeti večji komulacijski bazen in bi to zopet povzročalo probleme v istih vladnih
               službah, še posebej na kmetijskem resorju in kje drugje, ker bi tam seveda posegali v
               kmetijsko zemljo.!!!</p>
               <p>Da sploh ne omenjam, kakšne posledice ima ta predlog za vsa tista naselja, ki
               pričakujejo neko vodovarstveno obravnavo v smislu protipoplavne zaščite, v naseljih
               blizu meje s Hrvaško in tako naprej. Med drugim ta predlog posega tudi v načrtovane
               projekte nekih medmestnih povezav med Krškim in Brežicami in podobno. Nekdo predlaga
               nekaj, ne da bi vsaj poskušal oceniti posledice tega svojega predloga na širše
               življenje v prostoru. Življenje se sestoji iz vrste dejavnikov. Eden izmed teh
               dejavnikov je naš odgovoren odnos do narave, do življenja v tej naravi in tako
               naprej. Naš drug, prav tako odgovoren, odnos pa mora biti odnos do življenja ljudi,
               njihovega razvoja, razvoja infrastrukture in podobno. To mora biti v nekem skladju, v
               nekem sozvočju. Gotovo mora tisti, ki predlaga nekaj v zavarovanje, razmisliti tudi o
               posledicah tega na ta širši krog vplivov, ki jih povzroča njegov predlog. Posavske
               občine, ko so bile soočene s tem predlogom, so terjale od predlagatelja, Zavoda za
               varstvo narave, podrobnejše podatke. Sploh kaj zajema to območje in kakšni bodo
               vplivi tega njihovega predloga na številne že začete projekte. Odgovora ni bilo. Tudi
               tega odgovora ni bilo. Torej si ne morem predstavljati, da zavod sploh ni znal
               natančno opredeliti območja, natančno mislim pa do parcele. Nekdo, ki je tam lastnik,
               mora približno vedeti ali je v tem območju ali je izven. Če ne ve, kje je, tudi ne
               ve, kako bo s to njegovo nepremičnino v prihodnje in kakšnemu režimu bo
               podvržena.</p>
               <p>Zato menim, spoštovani, da bi pri vključevanju območij v Naturo 2000 veljalo
               pretehtati več stvari. Prvič, celoten postopek, ali je korektno izpeljan, glede na
               zahteve Evropske unije, se pravi, da se najprej naredi študijska obravnava celotnega
               območja in se potem specifična območja zavarujejo. Drugič, da se ob takšnih predlogih
               analizirajo in ovrednotijo in tudi odgovori na vsa vprašanja, povezana s
               spremljajočimi vplivi, ki bi jih takšna razglasitev imela na že začete projekte in na
               tiste projekte, ki jih tista regija ali lokalne skupnosti snujejo.</p>
               <p>Želel sem vam na enem primeru pokazati, da se pod neko plemenitostjo Nature 2000, ki
               gotovo je, in jo pozdravljam v tem svojem osnovnem namenu, skriva cela kopica
               življenjskih problemov, ki pa niso v ponos Naturi in tej njeni plemeniti ideji. In
               otrebimo se torej teh stranskih učinkov, ki jih ima. In mogoče tudi že v začetku
               vprašanje ministru za okolje in prostor. Namreč kompletno projektiranje
               hidroelektrarne, postopek sprejemanja državnega prostorskega načrta za
               hidroelektrarno Brežice in hidroelektrarno Mokrice praktično stoji, ker se ne ve, ali
               bo območje vključeno v Naturo 2000 ali ne. Torej se je ustavilo načrtovanje enega
               pomembnega nacionalnega projekta v obnovljive vire električne energije, ki med drugim
               prinaša še celo kopico plusov na vodovarstvenem področju, protipoplavnem področju in
               kdaj lahko pričakujemo končno rešitev tega zoprnega vprašanja, povezanega z Naturo
               2000.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-18.sp174">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vili Trofenik, prosim.</p>
            </sp>
            <sp xml:id="SDZ5-Redna-11-2009-11-18.sp175">

               <speaker>VILI TROFENIK:</speaker>

               <p>Hvala lepa za besedo.</p>
               <p>Uvodoma bi zavrnil kakršnokoli oziroma jaz bi predlagal, da mi daste pozneje besedo,
               ker se slabo počutim in ne morem v tem trenutku.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-18.sp176">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Bogovič.</p>
            </sp>
            <sp xml:id="SDZ5-Redna-11-2009-11-18.sp177">

               <speaker>FRANC BOGOVIČ:</speaker>

               <p>Pozdravljeni spoštovani!</p>
               <p>O vprašanju Nature sem spregovoril že v imenu poslanske skupine, zato mi dovolite, da
               na kratko spregovorim v svojem osebnem imenu.</p>
               <p>Pri obravnavi vprašanj okoli Nature 2000 se srečujemo s podobnimi vprašanji, kot se
               srečujemo v številnih primerih, ko damo na nek način predse dve veliki vprašanji:
               kako na eni strani, kreirati razvoj države, temu posledično tudi poseči v naravo z
               različnimi posegi, na drugi strani pa tudi varovati naravno, kulturno, arheološko in
               podobno dediščino, s katero je Slovenija zelo bogata. Žal v teh primerih velikokrat
               naletimo na nek način na dve nasprotujoči si stališči, po katerih je na eni strani
               mogoče tudi želja po tem razvoju prevelika, na drugi strani pa čutimo tudi neko
               neorganizirano ali včasih preveč zakomplicirano, to je birokratski ustroj določenih
               varovalcev teh dediščin. Predvsem pa pogrešamo to, da bi zavarovanje te različne
               dediščine bil tudi nek sistemski vir, s katerim bi se to varovanje tudi izvedlo.
               Podobni primeri, pa mogoče niso povsem slični, je arheologija, kjer je bistvo, da se
               nekaj zavaruje in od tam naprej ni nobenega sistemskega načina, kako bi se zadeve
               urejale in praktično se vsa bremena varovanja te dediščina dajo na tistega, ki želi
               poseči v ta prostor, ne glede na to, da gre za nacionalno vrednost, ne pa zgolj za
               to, da je slučajno na nekem področju neka arheologija ali podobno.</p>
               <p>Mislim, da je bilo tudi na področju Nature narejenih kar veliko potez na hitro, brez
               nekih temeljitih razmislekov in tudi v neki časovni presiji ob vstopanju Slovenije v
               Evropsko unijo. Sam se še dodobra spomnim tistega časa, ko se je ta uredba sprejemala
               in ko smo na lokalni skupnosti dobili pošto teden do 10 dni pred rokom, ki se je
               iztekel, da se izdajo določena mnenja. Na nek način se je takrat okoljsko ministrstvo
               želelo zavarovati oziroma odgovornost za sprejetje takšnih določil prevaliti na
               lokalne skupnosti. V občini, v kateri sem tudi že takrat deloval, smo enostavno
               odgovorili, da resnično v teh 10-ih dneh nimamo nobenih osnov, da bi lahko temeljito
               in da tudi nimamo dovolj znanja, da bi lahko skrbno pregledali, da nam praktično tudi
               predlagatelji niso znali takrat povedati posledic takšnega posega, zato pozitivnega
               mnenja k takšnemu ukrepu nismo dali. Smo pa takrat zaščitili in dali v nek zelo oster
               režim kar eno tretjino slovenskega območja. Danes je kolega Vizjak tudi pojasnil, kaj
               se dogaja dandanes, ko resnično občine sprašujemo po okolju, ki naj bi se na novo
               zavarovalo v spodnjem toku reke Save, kakšne bodo obveznosti, kako bo mogoče
               usklajevanje med velikimi interesi, ki jih imamo na nekem področju, pa je bil eden že
               danes omenjen. Poleg varovanja določenih ribjih vrst, je tu energetski učinek in
               izkoristek reke Save, na drugi strani je možnost, kako krškopoljsko ravnico tudi s
               komasacijami, namakanji, izkoriščati tudi za eno od temeljnih dolžnosti, ki jih
               imamo, da obvarujemo kmetijska zemljišča, da jih tudi usposobimo za pridelavo
               hrane.</p>
               <p>Po tistih informacijah, ki smo jih mi dobili, je dejansko prišlo do nekega zelo
               banalnega pristopa, da je dejansko tisti, ki je želel v prostor poseči naredil,
               najbolj izčrpno raziskavo in da je ta raziskava kar naenkrat osnova za zaščito tega
               območja, namesto da bi bilo narejeno tako, kakor veleva direktiva, ki govori o
               Naturi, da je potrebno raziskati celotno državo, ugotoviti, kje so najboljši
               habitati, najboljše območje za določen živelj in tista najboljša območja
               zavarovati.</p>
               <p>Zato mislim, da bi bilo prav, ne samo na tem področju, ampak tudi na drugih številnih
               področjih, da bi se tisti, ki imajo to odgovorno nalogo varovanja okolja, varovanja
               narave, habitatov, da se takšnih zaščit in takšnega varovanja lotijo sistematično, da
               se resnično potem ne dogajajo neki pristopi, ko imamo občutek, da se takšna zaščita
               in varovanje narave zgodi predvsem ali zgolj tam, kjer se v nekem trenutku želi
               poseči v prostor. Hvala.</p>
            </sp>
            <sp xml:id="SDZ5-Redna-11-2009-11-18.sp178">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Janko Veber.</p>
            </sp>
            <sp xml:id="SDZ5-Redna-11-2009-11-18.sp179">

               <speaker>JANKO VEBER:</speaker>

               <p>Hvala za besedo. Že pri sprejemanju zakona o ohranjanju narave v letu 2003 smo imeli
               Socialni demokrati zelo konkreten predlog, da se načrtovanje razvoja ohranjanja
               narave upravlja tam, kjer so tudi ta zavarovana območja. Zato smo takrat predlagali
               dopolnilo k temu zakonu, da bi bil sedež Zavoda Republike Slovenije za varstvo narave
               v Kočevju. Takrat sta zmanjkala dva glasova v Državnem zboru. Danes je sedež Zavoda
               za ohranjanje narave oziroma za varstvo narave v Ljubljani. Najenostavnejše je
               govoriti o naravovarstvu, če imaš sedež v Ljubljani, in te ne obremenjujejo ukrepi,
               ki jih občutijo tisti, ki živijo v zavarovanih območjih. Naj samo spomnim, da že sama
               direktiva o ohranjanju naravnih habitatov ter prosto živečih živalskih in rastlinskih
               vrst v svojem 2. členu, 3. točki, zelo jasno govori, da ukrepi, sprejeti na podlagi
               te direktive, upoštevajo gospodarske, družbene in kulturne potrebe ter regionalne in
               lokalne značilnosti. Kaj od tega je bilo upoštevano v teh postopkih, ki so bili
               izpeljani za razglasitev območja Nature 2000? Najspornejše pri tej zgodbi pa je, na
               kar sem že opozoril v imenu poslanske skupine, da Vlada to počne z uredbo. Območje
               Nature se definira z uredbo Vlade. Naslednji korak te Vlade je bil, da se je ta
               pristojnost in ta možnost dala samo ministru za okolje. Kako lahko minister za okolje
               določi območje Nature 2000, če pa zelo jasno govorimo o tem, da uredba o posebnih
               varstvenih območjih v 1. členu govori o tem, da gre za območja, katerih ohranjanje je
               v interesu EU?</p>
               <p>Torej interes Evropske unije udejanja v Sloveniji minister sam, kar je v nasprotju z
               Ustavo Republike Slovenije.</p>
               <p>Če se motim, bi seveda želel zelo natančno pojasnilo glede tega, sicer bi pa zelo
               korektno vprašal Vlado, kako je lahko v postopku umeščanja v prostor obvoznice
               Škofljica hkrati razširila območje Nature 2000 prav na tisti del, v katerem se je
               umeščala ta obvoznica v prostor. Kako lahko to pojasnijo Državnemu zboru, kje je
               tukaj upoštevanje gospodarskih, ekonomskih, socialnih razmer in podobnih kategorij,
               ki jih zahteva direktiva?</p>
               <p>Še enkrat trdim, če bi Zavod za varstvo narave imel sedež v Kočevju, bi zagotovo vsi
               ti, ki ste predlagali razširitev območja Nature 2000 v ta del, razmišljali nekoliko
               drugače. Imeli bi interes, da bi prišli normalno do Kočevja, imeli bi interes, da bi
               normalno iz Kočevja pripotovali v Ljubljano, se vključili na peti, deseti evropski
               koridor. Tako ga pa seveda nimate. Vendar prizadeli ste velik del Slovenije, ki še
               danes nima vključenega tega projekta v operativne razvojne programe. Do leta 2013 je
               še nekaj sredstev za razvojne osi v Republiki Sloveniji. Vlada ta hip spreminja
               operativne razvojne programe za te razvojne osi iz razloga, ker te trase niso
               umeščene v prostor. Kdo bo prevzel odgovornost za škodo, ki bo nastala zaradi tega,
               ker ti projekti ne bodo umeščeni v prostor in ker tudi ne nazadnje teh sredstev za
               razvojne osi ne bo več na razpolago? Ali bo to Zavod Republike Slovenije za varstvo
               narave? Ali bo to minister Podobnik, ki je takrat sprejel in predlagal uredbo, da se
               razširi območje Nature 2000 tudi na tem delu Barja?</p>
               <p>To so vprašanja, na katera bi dejansko želeli odgovor. Še posebej me zanima postopek
               razširitve območja Nature 2000. Zakaj Državni zbor ne bi smel odločati o tem ali se
               del suverenosti nad slovenskim ozemljem res lahko podredi zgolj interesu in odločitvi
               ministra? Ali ni to potrebno vendarle sprejemati v Državnem zboru z dvotretjinsko
               večino prisotnih poslancev? Hvala.</p>
            </sp>
            <sp xml:id="SDZ5-Redna-11-2009-11-18.sp180">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Peter Verlič. Prosim.</p>
            </sp>
            <sp xml:id="SDZ5-Redna-11-2009-11-18.sp181">

               <speaker>DR. PETER VERLIČ:</speaker>

               <p>Hvala lepa. Če mi moj predgovornik ne zameri, že za hip sem skoraj pomislil, da je
               prestopil v opozicijske vrste. Kajti podobna vprašanja pravzaprav je treba nasloviti
               na ministra, ko se postavlja vprašanje umeščanja infrastrukture v prostor tudi v
               odnosu do Nature 2000.</p>
               <p>Če zdaj pogledamo nazaj, je jasno iz podatkov razvidno, da smo do leta 2004 imeli tam
               okoli 13% zavarovanih območij, v letu 2004 pa potem skok na nekaj manj kot 40%. Kakor
               koli razmišljamo o razlogih za nazaj, zakaj je do tega prišlo, jaz mislim, da je
               treba pogledati kako naprej. In če povzamem to razpravo kolega poslanca. Če je res ta
               pristojnost zdaj prešla tako hudo na ministra, samo na ministra in tako posegla v
               pravni red, potem morda predlagam koaliciji, da pripravi kar zakon, ki bo to stanje
               saniral. Glede na to, da imate pomisleke. Seveda pa tudi sam razmišljam podobno. Ko
               govorimo o Naturi 2000 in tisto, kar je minister rekel, ko gre za ohranjanje narave,
               ko gre za ščitenje določenih ogroženih vrst, težko rečeš, ne, to pa ni treba. Vendar
               pa to ohranjanje te raznovrstnosti ne sme ogroziti nekaterih vitalnih interesov. In
               prav gotovo bi se za infrastrukturne projekte, ki so nacionalnega pomena, morala
               najti rešitev. Tudi sam sem pogledal direktivo o ohranjanju naravnih habitatov in iz
               nje je razvidno, da bi država članica lahko dosegla v utemeljenih primerih, tam kjer,
               je pa na konec koncu ogroženo tudi zdravje ljudi, da se določeni prožnejši mehanizmi
               vzpostavijo. Ne nazadnje je to tudi v tej direktivi lepo poudarjeno. Tam,er je
               zaščiteno več kot 5% nacionalnega ozemlja, in v primeru Slovenije to je tako, da se
               lahko pravzaprav v soglasju s komisijo prožneje uporabljajo ta merila. Jaz mislim, da
               tukaj imamo prostor in jaz pozivam Vlado, da pravzaprav poišče vse te možnosti
               predvsem tam, kjer moramo ta merila zagotoviti zato, da se prometnice umestijo v
               prostor. Poglejte, če se tudi sam dotaknem te obvoznice Škofljica. Vsaka druga
               rešitev, če ne drugače, vsaka druga rešitev, ki bi se tej Naturi 2000 izognila,
               podraži investicijo do enormnih vrednosti. Mislim, da se lahko Natura 2000 zaščiti
               tudi na način, da se prometnica postavi v prostor. Ne gre to zato, da bo zdaj vsaka
               lokalna cesta potekala po območju Nature 2000, ampak gre za tiste infrastrukturne
               projekte, ki so nacionalnega pomena. Jaz mislim, da tukaj je potrebno najti te
               rešitve, ne pa, da se prvi argument, ki ga dobimo, dobimo to, da se reče to je
               območje Nature 2000, tukaj ni možno storiti ničesar. In potem lahko pridemo pred
               ljudi in rečemo, da pa se, samo potem bo pa ta cesta namesto 30 milijonov evrov,
               stala 100 milijonov evrov. Mislim, če smo mi tisti, ki smo Bruslju posredovali,
               kateri del površine želimo zaščititi, mislim, da imamo utemeljene razloge, da lahko,
               če smo zaščitili več kot 5%, določena merila upoštevamo in jih izvršujemo tudi
               prožneje. Ne nazadnje imamo to podlago tudi v direktivi. In jaz vsem uradnikom na
               ministrstvu predlagam, da si direktivo preberejo, potem pa pogumno v Bruselj. Jaz ne
               verjamem, da komisija ne bi bila pripravljena utemeljenim razlogom prisluhniti.
               Umeščanje nacionalne prometne infrastrukture je zagotovo utemeljena prioriteta te
               države, kjer lahko merila Nature 2000 tudi skladno s to direktivo obrazložimo
               nekoliko prožneje.</p>
            </sp>
            <sp xml:id="SDZ5-Redna-11-2009-11-18.sp182">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Mirko Brulc. Prosim.</p>
            </sp>
            <sp xml:id="SDZ5-Redna-11-2009-11-18.sp183">

               <speaker>MIRKO BRULC:</speaker>

               <p>Spoštovani! Kolega Verlič, jaz sem že zjutraj ob osmih rekel na seji odbora, da vsaj
               pri tej temi ni pozicije in opozicije, ker so problemi enaki. Jasno je, da smo tu
               župani tisti, ki smo moteč faktor, kajti mi smo tisti, ki najbolj občutimo probleme,
               kar se tiče Nature. Če so delali anketo na Tromostovju v Ljubljani, ja, kdo bo pa
               rekel, da je proti Naturi. Pridejo naj delat anketo na Banjšice, Trnovsko-Banjško
               planoto, Vipavsko dolino, v Novo Gorico, pa bo procent malo drugačen. Tako ni vse
               tako lepo, kot izgleda, kar se anket tiče. Težav je pa res veliko. Jaz sem prepričan,
               da bo treba z neko zakonodajo spremeniti zadeve v tem smislu, kar je že govoril
               kolega Veber, o odločanju, kdo bo o tem odločal. Ali bo to parlament, ali bo
               minister, ali bo samo Vlada, seveda brez posvetovanja na lokalni skupnosti in
               podobno, kar se je že itak dogajalo. Jaz tudi mislim, da ni res, da se nekaterih
               zadev, ki so že dogovorjene tudi z dogovorom ne bi dalo spremeniti. Samo smrt je
               tista, ki je res dokončna. Ampak življenje gre naprej, zadeve se spreminjajo na
               terenu. Pojavljajo se nove zahteve. In s pametjo in z reševanjem problemov je vse to
               možno tudi sprejeti.</p>
               <p>Glejte, včasih imamo večjo skrb za Naturo, za neke habitate, ki niti niso tako
               ogroženi, kot se to sliši, jaz bom govoril o laških žabah, pri nas na Primorskem ne
               moremo indus cone narediti, ker je zahteva, da ostane makadamska cesta v indus cono,
               ker bodo v to cesto prehajale žabe. Jih bomo pa nosili čez, ni problema. Ampak skrb
               za nekatere zadeve je večja, kot je za človeka. Bom nesramen in bom rekel, da pasje
               zavetišče v Mariboru je neprimerno lepše, kot so zapori v Novi Gorici. Jaz sem videl
               te zapore, in to je katastrofa. Človeka tja ne bi dal. Za žival pa skrbimo. Prav je,
               ampak treba je vedeti, koliko smo bogati. Kaj je z brezdomci in podobno? Neka
               treznost mora biti pri vseh teh zadevah. Mi imamo nešteto problemov. Zdaj govorim kot
               župan Nove Gorice, mesto se nima kam širiti, na zahodu je meja, na vzhodu je pobočje
               Kekca, ki je plazovito in tako dalje, čim gremo malo v Vipavsko dolino je Natura, je
               zaščiteno zemljišče, so laške žabe, je gnezdenje ptic in podobno. Treba je reči:
               "O.k. Ne moremo naprej, bomo takšni, kot smo, in bomo s tem zadovoljni." Ampak jaz
               tega občanom ne morem reči, ker me bodo nesli, pa ne gre zdaj za to, da bi si delal
               kakšno propagando in podobno. Zato mislim, da je treba imeti tudi pri tej Naturi
               treznost, vsi smo za varovanje okolja, tudi mi, ampak ko nam divji prašiči dobesedno
               preorjejo vse pašnike in travnike na Trnovsko-Banjški planoti, ko ima kolega probleme
               z medvedi in podobno. To se da urediti s tem, da ohranimo ta živelj, s tem da imamo
               nek lovski turizem, ki je lahko zelo donosen in še kaj. Mislim, da bolj kot lovci
               znajo skrbi za te zadeve, nihče v Ljubljani, noben birokrat na ministrstvu
               kakršnemkoli že.</p>
               <p>Zato mislim, da je potrebno veliko razprave o tem, mogoče tudi sprememba zakonodaje
               in se prilagoditi sodobnemu času. Še nekaj bi rekel. Slovenija je dvomilijonska
               državica. Združene države niso pristopile k podpisu zadev, ki so zelo, zelo pomembne
               za varovanje okolja in tako dalje, druge ogromne države, cel svet nas pa uči, kako
               moramo tukaj na domačem okolju preživeti. Jaz predlagam, da to razpravo peljemo
               naprej in da vidimo do česa se lahko dokopljemo. Hvala lepa.</p>
            </sp>
            <sp xml:id="SDZ5-Redna-11-2009-11-18.sp184">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Janez Ribič. Ne želite? Besedo ima mag. Štefan Tisel. Prosim.
            </p>
            </sp>
            <sp xml:id="SDZ5-Redna-11-2009-11-18.sp185">

               <speaker>ŠTEFAN TISEL:</speaker>

               <p>Prav lepo vas pozdravljam, gospod predsednik, gospod minister s sodelavci, poslanke
               in poslanci! Natura 2000, čarobna beseda, ki naj bi prinašala blagoslov, lahko pa
               prinaša tudi prekletstvo. Gre za zaščito živalskih ali rastlinskih habitatov na
               omejenem področju. Zaščita narave in okolja mora biti. Prav tako moramo ščititi
               plodno kmetijsko zemljo. Na daleč izgleda vse lepo in prav, določena področja so s to
               Naturo zaščitena. Stanje je videti zabetonirano in nič se ne da spremeniti. Marsikje
               je bilo to domala vsiljeno ali vsaj brez soglasja lokalnega prebivalstva. Marsikje je
               postalo to velika ovira v razvoju na območjih, kjer gre za demografsko ogroženost in
               težke pogoje za preživetje. Marsikje na podeželju ljudje še vztrajajo, nasledniki pa
               odhajajo ali bodo težko vzdržali.</p>
               <p>Prepričan sem, da mora biti možno posamezne primere Nature 2000 oziroma ta območja
               ponovno proučiti in skušati narediti vsaj tisto nujno, da bodo lahko prebivalci na
               teh področjih vendarle dostojno živeli v sožitju z naravo, z naravnimi lepotami in da
               bodo tudi zainteresirani da ostanejo v domačem okolju, ki jim mora nuditi dostojno
               preživetje. V konkretnih primerih gre za potrebe izboljšanja cestne infrastrukture,
               za mostove, protipoplavno zaščito, vodooskrbo in podobno in ne le željo po zemljiščih
               za pozidavo. Tudi to, pa vendarle bolj redko.</p>
               <p>Kot primer navajam povodje reke Voglajne, ki poplavlja, ki potrebuje protipoplavno
               zaščito že za objekte, ki stojijo, kaj šele za tisto, kar se načrtuje. Bilo je veliko
               narejenega oziroma skoraj že gradbena dovoljenja in ta zaščita je vedno večja, poleg
               te protipoplavne nas zadržuje še ta Natura 2000.</p>
               <p>Prepričan sem, da bomo s skupnimi močmi našli rešitve, ki ne bodo na škodo narave,
               prizadetim prebivalcem pa bodo v olajšavo. Hvala.</p>
            </sp>
            <sp xml:id="SDZ5-Redna-11-2009-11-18.sp186">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Alan Bukovnik.</p>
            </sp>
            <sp xml:id="SDZ5-Redna-11-2009-11-18.sp187">

               <speaker>ALAN BUKOVNIK:</speaker>

               <p>Hvala lepa, spoštovani predsednik. Spoštovani minister, spoštovane kolegice in
               kolegi! Natura 2000, kot smo slišali danes že večkrat, je evropsko območje posebnih
               varstvenih območij razglašenih, v državah članicah EU, z osnovnim ciljem ohraniti
               biotsko raznovrstnost za bodoče rodove. Posebna varstvena območja so torej namenjena
               ohranjanju živalskih in rastlinskih vrst ter habitatov, ki so redki ali na evropski
               ravni ogroženi zaradi dejavnosti človeka. To najpogosteje pomeni, da je na teh
               območjih treba vzdrževati ugodno stanje z različnimi ukrepi. Evropska unija je to
               omrežja uvedla kot enega od mehanizmov za izvajanje tako imenovane direktive o
               pticah. Slovenija je sprejela sodelovanje v Naturi 2000 kot pridružitveno
               obveznost.</p>
               <p>O Naturi 2000 pa sem sam slišal prvič leta 2002, ko sem aktivno stopil v lokalno
               politiko. Takrat smo se v lokalni skupnosti pa tudi na regijskih svetih zelo veliko
               pogovarjali o tem strateškem dokumentu, ki naj bi na nek način uredil urejanje
               prostora in sobivanje v ekoloških pomembnih področjih Republike Slovenije. Kot sem
               povedal, smo v lokalnih skupnostih in regijskih svetih veliko o tem razpravljali in
               dajali pobude in vprašanja. In ob navdušenju, da enkrat za vselej v Sloveniji
               opredelimo ekološko pomembna območja, izražali tudi skepso; ali bodo ob sprejemu tega
               strateškega dokumenta res vse pripombe in pobude uresničene od katerih so bile
               nekatere za, nekatere proti tako veliki pokritosti Republike Slovenije s tem aktom.
               Ko je bil ta strateški dokument sprejet, smo lahko v lokalnih skupnostih in regijskih
               svetih ugotovili, da so bile pripombe, ki smo jih takrat posredovali, nepravilno
               upoštevane ali pa so bile s strokovno argumentacijo zavrnjene. Vsekakor lahko
               ocenjujem, da v tem obdobju kljub naši osebni ekološki ozaveščenosti in
               pripravljenosti spoštovati pravila, ki jih pred nas postavlja Natura 2000, ne moremo
               ocenjevati, da je bil sprejem tega akta usklajen z vsemi akterji in nosilci urejanja
               prostora in v določena okolja. Namesto da bi prinašal dodaten razvojni potencial,
               postaja vedno večja cokla v razvoju določenih območij v Republiki Sloveniji.</p>
               <p>V lokalnih skupnostih si prizadevamo, da bi v kontekstu urejanja prostora kar se da
               upoštevali Naturo 2000, ki po eni strani prinaša pred nas nove izzive, vendar pa po
               drugi strani ocenjujem tudi, da kljub veliki pripravljenosti lokalnih skupnosti v
               institucijah, ki dajejo soglasja, ni niti najmanjše pripravljenosti o usklajevanju
               razvojnih potencialov v območju Nature 2000.</p>
            </sp>
            <sp xml:id="SDZ5-Redna-11-2009-11-18.sp188">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Breda Pečan. Hitro teče danes čas kolegi in kolegice.</p>
            </sp>
            <sp xml:id="SDZ5-Redna-11-2009-11-18.sp189">

               <speaker>BREDA PEČAN:</speaker>

               <p>Ja. To izgleda, da je nekaj povezano z leti, predsednik, dober dan in hvala za
               besedo. Moram reči, da jaz bom v zvezi s to Naturo 2000 vendarle malo drugače
               razmišljala, kot so dosedanji razpravljavci. Strinjam se lahko, da je nekoliko
               problematično na kakšen način je bila Natura sprejeta, da je bila sprejeta kot uredba
               Vlade, da o njej ni razpravljal in odločal Državni zbor, ker vendar tu gre za
               določitev zelo velikega območij naše države, ki imajo določene drugačne pogoje
               upravljanja, gospodarjenja s prostorom in tudi poseganja v prostor, kot jih ostala.
               Treba je tudi povedati, da je razmerje med z Naturo zavarovanimi območji v posameznih
               občinah strahovito različno: od 0 Nature pa vse do 100%, in to v območjih v
               Prekmurju, pa tudi v območjih, kot so Gorenjska, Štajerska, Dolenjska in tako naprej.
               Tako bi bilo verjetno smotrno razmisliti o tem, da bi sedaj po več kot petih letih,
               odkar je bila Natura v obliki vladne uredbe sprejeta, bilo dobro razmisliti, da bi
               naredili nekaj skupaj z Evropsko komisijo. Tukaj ne razmišljam o tem, da bi se lahko
               izognili nadzoru komisije, ker vemo, da so nam poslali svoje strokovnjake, na čigavo
               pobudo, zdaj ne bi ugibali, ampak preverjajo, na kakšen način in kaj smo določili kot
               območje Nature. Dejstvo je, ko pogledamo zemljevid Nature v Sloveniji, se pojavljajo
               zelo nenavadna območja s posameznimi, bom rekla, zajedami v območju, ki bi po logiki
               stvari moralo biti enotno določeno kot območje Nature, lahko pa tudi ne. Odvisno od
               tega, kakšni so kriteriji, ki smo si jih zastavili. To je prva zadeva. In drugo, če
               so ti kriteriji taki, da je območje recimo ljubljanskega barja območje Nature, potem
               pomeni, da ne more biti to območje tam, kjer so pogoji popolnoma enaki, skozi celotno
               območje Ljubljanskega barja, kar naenkrat se pojavi en polotoček, v katerem pa Nature
               2000 ni. To je približno tako, kot če bi rekla, da v naši družini je nekdo izvzet iz
               posebnih pogojev razpolaganja z družinskimi denarjem ali kar koli že, ker si je
               izboril na tak ali drugačen način, da je ta otoček ali polotoček naenkrat nastal. Če
               pa mislimo, da so bili kriteriji preohlapni, da je zaradi tega prišlo do preobsežnega
               določanja območij Nature, se lotimo stvari. Jaz dobro vem, da bo sicer to državo
               stalo, vendar bo istočasno, če bo rezultat tak, da bodo določena območja Nature
               upravičeno, z zelo jasnimi pravili, ukinjena, potem se nam to splača, ker bodo tista
               območja imela boljše ali pa enostavnejše pogoje za razvoj.</p>
               <p>Veste, je že res, da je naša Slovenija, kot pravi ena taka zgodbica, ko je bog trosil
               lepote sveta, se mu je naredila nad Slovenijo luknja in so potem vse lepote naenkrat
               priletele ravno k nam. Ampak ko je bog to delal, verjetno ni ravno 36% celotnega
               ozemlja obdaril s posebnimi lepotami. Tudi ne bo držalo, da je ravno v Sloveniji 36%
               celotnega ozemlja tako zelo na gosto poseljenega s pticami in rastlinami ter drugimi
               vrstami živali, ki zaslužijo posebno varstvo, ker so samo tam in nikjer drugje in
               zaradi tega je Slovenija deležna tako velike pozornosti. Ko bereš podatke kakšni, so
               procenti zavarovanega ozemlja v drugih državah Evropske unije, v celotni
               sedemindvajseterici, je seveda velika resnica, žal tukaj v prid tistim, ki Naturi
               2000 posebej nasprotujejo, da je povprečje v Evropski uniji daleč pod 20%, da je
               sicer res ozemlja v Naturi 2000 in habitatih približno 700.000 kvadratnih kilometrov
               oziroma 500.000, ker tako ali tako v teh 500.000 kvadratnih kilometrih precej se
               prekrivata obe direktivi. Vendar v mnogih državah in v večini držav so ti procenti
               med 15 in 20%, ne pa tako kot pri nas, 36%. Po tej logiki bi morala tudi Avstrija, ki
               je geografsko pa tudi okoljsko zelo podobna Sloveniji, pravzaprav velik del Avstrije,
               bi moral biti tudi v Avstriji tak visok odstotek Nature 2000. Mislim, da če trezno
               razmišljamo, če vemo, kaj pomeni Natura 2000, potem moramo tudi vedeti, da ne more
               država prepustiti posamezni občini, ko se odloča za posege v prostor, za urejanje
               svojega prostora na tak način, da posega tudi v območje Nature 2000, da je sama sebi
               prepuščena, ko išče nadomestne habitate. Recimo, bukov kozliček ali pa kar koli
               podobnega je zavarovana živalska vrsta, ki živi na tem območju in če je, recimo, neka
               občina, kot je Kuzma, kot so Zgornji Petrovci ali pa še katera občina, 100% pokrita z
               Naturo 2000 - kaj pa lahko tam naredijo? Na svojem lastnem ozemlju nadomestnih
               območij ali pa nadomestne lokacije za selitev teh organizmov ne morejo najti. Ali
               bodo mogoče prisilili sosednjo občino, da bo sprejela njihove - zdaj se šalim - ampak
               recimo, tiste vrste živali, ki so ogrožene, če bodo kar koli na svojem območju
               posegali v prostor? Zato je treba narediti eno trezno, umirjeno revizijo celotne
               Nature 2000, ki bo prinesla res utemeljeno določena območja. In bomo rekli, tukaj pa
               - ne, da se ne sme nič delati, ampak, kadar bo občina želela v to območje poseči ali
               ko bo država hotela v območje poseči, bo pač morala poskrbeti za nadomestni habitat.
               Samo potem seveda ne more biti to 36% ozemlja zato, ker potem recimo, če bi hoteli
               vse habitate seliti, ne vem kam bomo potem prišli. Bomo šli v Italijo, na Madžarsko,
               Hrvaško ali kaj? Tukaj je treba resno razmišljati.</p>
               <p>Moram pa reči, da z nestrpnostjo, z obtoževanjem posameznih državnih institucij, ki
               so zavezane Naturi 2000, ki jo je Evropska unija potrdila z direktivo tudi v
               Sloveniji, seveda ne moremo nikamor priti. Mislim, da se je treba res usesti in
               domeniti, kako se bomo stvari lotili. Vedeti pa moramo, da to ne bo trajalo dva
               meseca. Tisti, ki si to lahko predstavlja - ... Od leta 2001 se je pripravljalo
               dokumente, strokovne podlage za določitev območij Nature 2000 do aprila 2004 in še
               potem je bilo gradivo dopolnjevano in širjena celo območja. Ampak, dajmo se
               dogovoriti, tukaj pa moramo nekaj reči: kadar gre za to, da je poseg v okolje takšen,
               da ni možno - bom povedala primer spodnje Save, kjer gre dejansko za ogrožene
               živalske vrste, kjer gre za ogrožene habitate. Če se tam dejansko izvedejo v takem
               obsegu hidroelektrarne, kot je načrtovano, potem bo treba resno razmisliti, ali je
               pridobljena prednost za Slovenijo v obliki gradnje teh hidroelektrarn res tako
               velika, da lahko nadomesti trajno uničenje nekega habitata, ki ga nikoli več, nikjer
               več ne moremo vzpostaviti. O tem moramo pa resno razmišljati. Tukaj mislim, da brez
               nestrpnosti moramo res na tehtnico postaviti eno in drugo. Veste, prednosti, ki jih
               prinesejo dodatni 4% električne energije tej državi, ob tem, da imamo druge možnosti
               za pridobivanje tudi obnovljivih virov energije na druge načine, mislim, da se splača
               razmisliti o tem, kaj je potrebno, kaj je nujno in kaj je res smotrno.</p>
               <p>Če bi se tukaj lotilo Računsko sodišče presoje smotrnosti in gospodarnosti v povezavi
               z uničevanjem nekih habitatov, bi verjetno bilo mnenje Računskega sodišča prej
               negativno kot pa pozitivno v tem primeru. Zato bi rekla, da morda je res koristna
               današnja razprava, vendar ponovno predlagam, tako kakor sem tudi v imenu poslanske
               skupine pri, bom po domače rekla, vodnem skladu, povedala: dajmo se zmeniti, da se
               usedemo skupaj v pristojnem odboru in dajmo reči Vladi, da predlagamo, da te, te in
               te korake naredi. Na današnji seji, žal, ne moremo nobenega sklepa sprejeti. In to je
               za moje pojme dejansko zgrešen način pristopa k reševanju nekih problemov, ki so
               skupni za vse nas, ki nimajo nobene zveze s tem, kakšne politične provenience je
               kdorkoli tukaj v tem Državnem zboru. Zaradi tega, ker gre za skupne probleme nas ta
               trenutek in tistih, ki bodo za nami, čez 20, 30 in 100 let.</p>
               <p>Tukaj se postavlja še drugo vprašanje. Podnebne spremembe prinašajo tako velike
               spremembe tudi v okolju, da je vprašanje, ali je sploh mogoče reči, da so habitati po
               Naturi 2000 danes tisti habitati, ki jih bomo sposobni varovati čez 20 let. Jaz se
               vse bolj bojim, da takih habitatov v Sloveniji čez 20 let večinoma sploh ne bo več.
               In da tudi mnogih živalskih in rastlinskih vrst ne bomo mogli več zaslediti v celotni
               Sloveniji, kakor jih zdaj zasledimo, ker se bodo morali seliti proti severu, se
               pravi, da bo morda potem Avstrija in Nemčija deležna naših visokih odstotkov Nature
               2000. Hvala.</p>
            </sp>
            <sp xml:id="SDZ5-Redna-11-2009-11-18.sp190">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vili Rezman. Prosim.</p>
            </sp>
            <sp xml:id="SDZ5-Redna-11-2009-11-18.sp191">

               <speaker>VILI REZMAN:</speaker>

               <p>Hvala lepa, gospod predsednik. Eno izmed danes večkrat atakiranih slabosti, tudi jaz
               sem to napravil, ko smo identificirali kot neustrezen odnos do lokalnih skupnosti.
               Jaz bi si drznil reči, da je bil celo ignorantski, ne absolutno ignorantski, pač pa
               zelo pogosto in bom skušal to dokazovati.</p>
               <p>Spomnimo se, da se je pisal 29. april 2004 leta, ko je bila uredba sprejeta. Spomnimo
               se, da se je pisal 7. april, ko smo bili v lokalnih skupnostih povabljeni na
               predstavitev na Ministrstvo za okolje in prostor. Torej, nekaj dni, celo nekaj tednov
               je res bilo vmes časa, ne zelo veliko, če se spomnimo, da je treba opraviti še neke
               procese vmes po poslovnikih in tako naprej. In bili smo pozvani, da smemo dati tudi
               kakšne pripombe. Kljub temu da smo bili skrajno stisnjeni v časovno stisko, smo se na
               občinah v glavnem odločali in spisali, pripravili te pripombe. V moji občini, na
               primer, pripombe v zvezi s širjenjem Nature na območje, kjer je prevladujoča
               depopulacija, na industrijsko območje, na območja, ki so namenjena poselitvi, in na
               območje, ki je bilo namenjeno razvoju turizma in tudi smučarskih prog. Edino, kar je
               bilo upoštevano, je bilo to zadnje in območje na katerem je bil predviden gospodarski
               razvoj, turistični razvoj, je bilo takrat res izvzeto. Mi smo v letu 2005 ponovno
               pisno naslovili svoje pripombe na ministrstvo, danes se piše iztek leta 2009, do
               danes nismo dobili odgovorov. Pa naj kdo reče, da to ni ignoranca! Ne gre samo za
               prejšnjo garnituro, tudi sedanja bi lahko že kaj odgovorila - ni odgovorila! Pisalo
               se je leto 2008, ko se je širilo območje. Takrat nas niso več pozivali, da bi dali
               kakšne pripombe, kakšne pomisleke, takrat so to kar naredili za našimi hrbti. In
               zanimivost, recimo, moje občine je: natančno tako, kot tečejo smučarske proge, so
               narisali širitev. In ni kakšnega instrumenta, da bi lahko mi temu oporekali, pa tudi
               če bi bil, najbrž oporekanja ne bi bila upoštevana.</p>
               <p>To je pomembno poudariti zavoljo tega, ker vse to, vse te širitve pomenijo nove
               celostne presoje vplivov na okolje, nova kartiranja, nove popise habitatorjev, nove
               revizije, veliko stroškov in časovne zamude, nekateri morebiti upajo, da bodo tako
               daleč zavlekli odločitve, da bo investitorje minila volja in da tam gospodarskega
               razvoja potem ne bo več. In če si dovolj trmast, in Pohorci smo takšni - pravijo -
               potem ti kljub temu uspe pridobiti vsa soglasja, tudi z ministrstva, tudi prostorski
               načrt ti potrdijo, vse strokovne institucije naredijo študije, ki opravičujejo naše
               posege, vendar je res nekoliko dražje in nekoliko dlje časa traja. In temu je treba
               narediti konec.</p>
            </sp>
            <sp xml:id="SDZ5-Redna-11-2009-11-18.sp192">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jožef Jerovšek, prosim.</p>
            </sp>
            <sp xml:id="SDZ5-Redna-11-2009-11-18.sp193">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Mislim, da razpravljamo o temi, ki nas pelje k nekemu konsenzu, da je na določenih
               območjih, ki spadajo v Naturo 2000, treba narediti nek trezen razmislek, da bi sicer
               pozitivna in plemenita namera ne pomenila razvojnega zaostanka te države, da je na
               vsak način treba najti neko sorazmerje, kohabitacijo med zgolj okoljskimi in
               razvojnimi vidiki te države. Vsi se verjetno strinjamo, da je bilo do tega odloka in
               sam odlok, ki je bil sprejet leta 2004 pod ministrom Kopačem, to narejeno malo
               brezglavo. Da se je, pač, minister Kopač takrat hotel prikupiti zgolj nekaterim
               civilnim gibanjem, ki pa tudi niso dovolj široko razmišljala, ampak so razmišljala
               morda malo enostransko in ozko, kar ni napačno in greh, kajti na drugi strani bi
               morala sedeti kompetentna politika. Pa ni bila dovolj kompetentna v tistem primeru.
               Kot se mi zdi, da tisti politik - zdaj, ko sem ga včeraj poslušal glede južnega toka
               - ,ni upošteval vseh vidikov, da tudi tista pogodba ni zgolj koristna za Slovenijo,
               čeprav jaz podpiram južni tok in energetsko oskrbo. Ampak, videl sem neke privatne
               interese in...</p>
            </sp>
            <sp xml:id="SDZ5-Redna-11-2009-11-18.sp194">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega Jerovšek. Južni tok bo lahko kdaj drugič, zdaj res govorimo o Naturi
               2000...</p>
            </sp>
            <sp xml:id="SDZ5-Redna-11-2009-11-18.sp195">

               <speaker>JOŽEF JEROVŠEK:</speaker>

               <p>Južni tok bo tudi šel čez Slovenijo, in če...</p>
            </sp>
            <sp xml:id="SDZ5-Redna-11-2009-11-18.sp196">

               <speaker>PREDSEDNIK DR. PAVEL GANTAR:</speaker>

               <p>Ja, tako piše v pogodbi, ampak zdaj zaenkrat ne razpravljamo o tem.</p>
            </sp>
            <sp xml:id="SDZ5-Redna-11-2009-11-18.sp197">

               <speaker>JOŽEF JEROVŠEK:</speaker>

               <p>Gospod predsednik, saj vem, da je gospod Kopač iz vaše stranke in...</p>
            </sp>
            <sp xml:id="SDZ5-Redna-11-2009-11-18.sp198">

               <speaker>PREDSEDNIK DR. PAVEL GANTAR:</speaker>

               <p>Ne gre za vprašanje, da je gospod Kopač iz naše stranke, moje, katerekoli, ali Vlade,
               gre za to, da se držimo teme in...</p>
            </sp>
            <sp xml:id="SDZ5-Redna-11-2009-11-18.sp199">

               <speaker>JOŽEF JEROVŠEK:</speaker>

               <p>Jaz se zgolj teme držim.</p>
            </sp>
            <sp xml:id="SDZ5-Redna-11-2009-11-18.sp200">

               <speaker>PREDSEDNIK DR. PAVEL GANTAR:</speaker>

               <p>Samo, vi ste prvi, ki ga je bilo treba danes opozoriti na to temo. Res. Mislim, da je
               razprava disciplinirana, v redu, znotraj teme, nisem načenjal drugih stvari in
               mislim, da bi bilo dobro, da se držimo te tradicije pri današnji razpravi.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-18.sp201">

               <speaker>JOŽEF JEROVŠEK:</speaker>

               <p>Jaz se držim tega, od kod izvira problem, ki ga danes obravnavamo.</p>
            </sp>
            <sp xml:id="SDZ5-Redna-11-2009-11-18.sp202">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim.</p>
            </sp>
            <sp xml:id="SDZ5-Redna-11-2009-11-18.sp203">

               <speaker>JOŽEF JEROVŠEK:</speaker>

               <p>In seveda, gospod predsednik, ste me zmotili v toku misli.</p>
               <p>Moram reči, da na vse to je treba opozoriti. Jaz sem samo rekel, gospod predsednik,
               da se gibljemo k nekem koherentnemu cilju, da ugotavljamo, da je treba nekaj
               korigirati.</p>
               <p>Glejte, sam trdim, da so naši predniki, kmetje, bili najboljši okoljevarstveniki,
               skozi stoletja. Če mi danes gledamo, kako racionalno so trošili prostor in kmetijsko
               zemljo, kako so varčevali pri tistem, kar je bilo za njihovo osebno rabo, in kako so
               namenjali vse prihodnosti in drugim rodovom in kako se je nekoč ta slovenski človek
               izognil gradnji na območjih stoletnih, tisočletnih poplav. Kako so, recimo,
               arhitekturno slemena streh obračali, da so ti rušilni vetrovi naredili čim manj
               škode. Potem pa je po drugi svetovni vojni prišlo obdobje, ko vse tisto, kar je bilo
               starega oziroma na podlagi neke tradicije, ni veljajo nič in je bilo treba vse
               zrušiti, vsa pravila in kriterije. In imamo zadnja leta, da veter razkrije novo šolo,
               so se gradile hiše v času prejšnjega sistema na območju poplav in tako naprej. In
               naši predniki so res imeli občutek za to, pa kljub temu da takrat nismo imeli ne
               okoljskega ministra, ne Krebsove, ne kmetijskega ministra Pogačnika in nikogar. Imeli
               pa so ljudje občutek in zdrav razum. Mislim, da je to tisto, da se je treba vrniti k
               občutku in zdravemu razumu in uporabiti stroko, ampak ne določen del stroke, ki
               navija zgolj za neke parcialne, ozke interese.</p>
               <p>Dejansko, kljub temu da ne moremo sprejeti sklepov, mislim, da bo šla iz te razprave
               jasna usmeritev ministrom te vlade, da morajo vzeti v roke tisto kmečko pamet in
               delati racionalno in v interesu prihodnjega razvoja Slovenije in ohranitve zdravega,
               naravnega okolja, naravne dediščine, kot so nam jo skozi stoletja ohranjali naši
               predniki. Hvala lepa.</p>
            </sp>
            <sp xml:id="SDZ5-Redna-11-2009-11-18.sp204">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Danijel Krivec.</p>
            </sp>
            <sp xml:id="SDZ5-Redna-11-2009-11-18.sp205">

               <speaker>DANIJEL KRIVEC:</speaker>

               <p>Hvala, še enkrat, za besedo. Pridružujem se vsem, ki ste razpravljali o tem, da je
               tema absolutno pomembna in da ima že "dolgo brado". Tudi moje izkušnje pri
               sprejemanju Nature iz preteklosti so podobne kot izkušnje ostalih, ki se ukvarjajo z
               lokalno samoupravo, in dejansko je v tem delu izvirni greh, zaradi katerega je tudi
               to vprašanje nastalo in zaradi katerega se tudi izvaja ta razprava. Dejansko so bile
               lokalne skupnosti v prvi fazi, če blago rečemo, izigrane.</p>
               <p>Tudi moja izkušnja na tem področju je bila taka, da smo, tako kot je bilo prej
               rečeno, v določenih postopkih sodelovali, ko se je pripravil ključni dokument, ki naj
               bi bil posredovan v Bruselj, so se tista območja, ki smo jih na nek način uskladili,
               ponovno znašla v dokumentu. In jaz sem imel srečo, da je bil državni sekretar toliko,
               bi rekel, prijazen, da me je poklical in rekel, ponovno so ti dali notri tisto, kar
               smo se dogovorili, da gre ven. Jaz sem to zadnji dan počistil, drugače se v tem
               trenutku ne bi pogovarjalo o nekem projektu, ki ga mi izvajamo, to je povezava
               smučišča na Kaninu. To območje bi bilo v Naturi. Ne glede na to, da je bil tam
               dokument še iz stare Jugoslavije, od leta 1972, ki je vse to območje opredelil za
               turistično infrastrukturo. Nekomu na ministrstvu se je to zdelo odveč in je narisal
               tudi čez to območje Naturo. Hvala bogu smo to rešili in mislim, da podobne izkušnje
               imajo tudi druge lokalne skupnosti, ki so sodelovale v tisti prvi fazi. To ne leti na
               sedanjega ministra, absolutno ne.</p>
               <p>Prej je bilo tudi dostikrat rečeno to je velika priložnost in tako naprej. Vendar, ko
               se mi pojavljamo na terenu in to ljudem razlagamo, tega ne razumejo, ker tega v
               oprijemljivi obliki do sedaj ni. Lahko da na ta račun Nature služijo določene
               inštitucije, pa univerze, pa raziskovalni inštituti, vendar konkretnih oprijemljivih
               projektov zaenkrat še ni bilo. In tudi, ko je govora o tem, da se to lahko porabi za
               razvoj kmetijstva in podobnih zadev. O svojem primeru bom povedal. Ko smo sprejemali
               OPN, je bil pogoj ministrstva za kmetijstvo, da celotno Posočje do Triglava ostne v
               prvem območju kmetijskih zemljišč. Vse lepo in prav. Ko pa prideš do ukrepov, pa
               nekdo reče, saj vi imate sama kmetijska zemljišča. Črpajte evropska sredstva na
               področju kmetijstva. Se pa ne zaveda, da to fizično ni izvedljivo, tudi če je v karti
               prvo območje kmetijskih zemljišč, tako da sami sebe na nek način "farbamo", kaj je
               mogoče in kaj ni mogoče. Ko pa nekdo reče, da bi na tem območju se šel nek turizem -
               a, to pa ne. To pa je v Naturi prepovedano, to je pa v naravnem parku prepovedano.
               Tako je direktiva zelo svobodno, kar se tiče razlage, kaj je mogoče in kaj ni mogoče.
               Težko verjamem, da ta Natura prinaša toliko dobrega, kajti v nasprotnem primeru bi se
               kakšni kazalci na teh območjih pokazali tudi, da so v porastu, od poselitve do bruto
               družbenega proizvoda in vseh teh kazalcev, ki so v porastu, bi rekel, v urbaniziranem
               delu, se pravi okoli Ljubljane in mest. Na teh območjih, ki smo jih razglasili za
               Naturo, so pa ti kazalci vedno slabši. To nekaj "ne štima". In tudi investicij na tem
               področju, razen v primeru, ko se zgodijo naravne nesreče, ni prav dosti. Težko
               prepričamo investitorje, da gredo v to območje, ker pričakujejo kakšno omejitev v
               primeru zakona ali Nature ali nekega drugega naravovarstvenega zakona, proti kateremu
               jaz nimam nič.</p>
               <p>Zato sem prej v zaključku tudi opozoril, da smo v bližnji prihodnosti spet pred nekim
               podobnim dejstvom, ko govorimo o spremembah in dopolnitvah Zakona o varstvu okolja.
               Pa si bom dovolil citirati samo dve stvari, tako da bodo tudi moji drugi kolegi malo
               bolj pozorni, ko bodo brali to gradivo. Pravi: temeljni cilj predlaganega zakona je
               prenos zahtev direktive in potem jih našteva, dve, tri. Poglavitne rešitve: v pravno
               sistemskem smislu predlog zakona ne spreminja temeljnega koncepta in rešitev
               obstoječega zakona. Berem samo koščke, samo za intermezzo. Podobno se je dogajalo
               tudi pri Naturi, zato je to nekako združljivo, ostalo si boste sami prebrali.</p>
               <p>Ocene finančnih posledic zakona na državni proračun in druga javna finančna sredstva.
               Predlog zakona ne predstavlja dodatnih finančnih obremenitev za proračun Republike
               Slovenije in ne presega njegovih obstoječih finančnih načrtov uporabe sredstev in pa
               potem razdela.</p>
               <p>Zdaj prihajam pa na ključno, kar bom prebral. Prikaz ureditev v drugih pravnih
               sistemih in prilagojenost ter in tako naprej. Prikaz ureditve v drugih državah
               članicah. To pa dobro poslušajte: "Po informacijah, ki jih ima predlagatelj, to je
               ministrstvo in Vlada, države članice Evropske unije navedenih direktiv pravnoveljavno
               še niso prenesle v svoj pravni red. Hvala za pozornost.</p>
               <p>Upam, da vam je to dober razmislek, ker enak problem bo nastal kot z Naturo. In to
               sprejemamo po skrajšanem postopku, brez da bi kdorkoli o tem na širši razpravi
               karkoli rekel. In potem si bomo pripravili spet podobno zanko, kot smo jo pri Naturi.
            </p>
            </sp>
            <sp xml:id="SDZ5-Redna-11-2009-11-18.sp206">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi besedo še minister za okolje in prostor, gospod Erjavec? Prosim.
            </p>
            </sp>
            <sp xml:id="SDZ5-Redna-11-2009-11-18.sp207">

               <speaker>KARL VIKTOR ERJAVEC:</speaker>

               <p>Hvala. Moram reči, da sem zelo zadovoljen z razpravo. Bila je zelo konstruktivna. Vsi
               se zavedamo pomembnosti Nature 2000. Vidimo, da so določene težave, treba je najti
               pravo ravnotežje nad razvojem in varstvom okolja, vendar sem prepričan, da Natura
               2000 prispeva k temu, da ohranjamo našo naravo, da ohranjamo za prihodnjo generacijo
               neokrnjeno naravo, kar je izjemnega pomena. Res je, da so določene težave, ko gre za
               umeščanje bolj zahtevnih projektov na ta območja, vendar izkušnje kažejo, da z dobro
               voljo vseh, županov, občinskih uprav, birokratov iz ministrstva za okolje in prostor
               in še kakšnih udeležencev, raznih zavodov, da je tudi v okviru Nature 2000 mogoče
               uresničevati ambicije, ki jih posamezniki imajo na teh območjih. Strinjam se, da bo
               treba imeti še kakšno takšno razpravo tudi širšo, ne samo znotraj parlamenta, in da
               bomo, razumeli naravo kot neko trajno vrednoto, s katero je treba skrbno ravnati.
               Mislim, da je bila danes ta razprava v tem smislu zelo koristna.</p>
            </sp>
            <sp xml:id="SDZ5-Redna-11-2009-11-18.sp208">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi besedo še predlagatelj, gospod Iztok Podkrižnik? Prosim, gospod
               Podkrižnik.</p>
            </sp>
            <sp xml:id="SDZ5-Redna-11-2009-11-18.sp209">

               <speaker>IZTOK PODKRIŽNIK:</speaker>

               <p>Hvala lepa za besedo. V prvi vrsti sem zadovoljen, da je prišlo do te razprave v
               Državnem zboru in se zahvaljujem vsem, ki ste podprli to.</p>
               <p>Iz razprave je bilo razvidno, se pravi, da je to področje problematično in da tako,
               kot je že minister rekel, bo treba še o tem marsikaj spregovoriti. Nova razvojna
               paradigma je zapisana v razvojni viziji, ki Slovenijo opredeljuje kot na znanju
               temelječo družbo z mednarodno konkurenčno ekonomijo ter trajnostno in regionalno
               uravnoteženim razvojem. Glede splošnih ciljev in vprašanj vizije naj bi se strategije
               gospodarskega razvoja Slovenije naslovila definicijo o človekovem razvoju. Se pravi
               ustvariti okolje, ki zagotavlja vsakemu posamezniku ustvarjalno življenje. To naj bi
               bilo vodilo in dolgoročni cilj razvoja družbe, tukaj se pa že odpirajo vprašanja. Se
               pravi, koliko novih delovnih mest in koliko je v Naturi 2000 do danes bilo te dodane
               vrednosti. Zaposlitev ali družbeni razvoj - zagotavlja zaposlovanje ali
               brezposelnost? Kultura ali razvoja - upošteva temeljne vrednote in kulturo konkretne
               družbe ali ne? Participacija - ali razvoj omogoča sodelovanje vseh članov družbe in
               ne le izbrane elite? Prihodnost - ali je razvoj trajnosten ali ne? Naša dolžnost je
               podpirati inovativno dejavnost ustvarjanja višje dodane vrednosti z namenom, da le-ta
               postane ena od osnovnih ne le podjetniških, temveč tudi splošnih, trajnostnih
               miselnih kultur prebivalstva Slovenije. Kar pa v operativnem smislu pomeni,
               neposredno nadaljnji razvoj podpornega okolja za gospodarstvo, dejavnost oziroma
               povečanja števila gospodarskih projektov ter njihove realizacije, hkrati pa tudi
               število ljudi, ki se ukvarjajo z inovacijsko dejavnostjo, s tem da ne izključujemo
               pomena ekologije pri zagotavljanju ciljev trajnostnega razvoja, ki je pogoj za
               konkurenčnejšo Slovenijo.</p>
               <p>Tu se mi zdi, da na samem področju Nature 2000 dejansko manjka ta razvojna
               komponenta. V več primerih v Sloveniji vidimo, ko so že, bom rekel, implementirana
               raznorazne družbene aktivnosti, se pravi tudi investicije tečejo že več desetletij.
               In danes ima to območje velik problem. Tu se soočamo z raznimi omejitvami. Če se
               nekdo ukvarja pri nas, da rečem, že 20, 30 let z neko dejavnostjo na tem območju, ki
               je sedaj omenjeno v Naturi 2000, se pravi, vemo, kaj spada v to območje. Ali je to
               sedaj smučišče, ali je to rekreacijski center, letni turizem ali karkoli, se pravi,
               to pomeni, da ta prometna infrastruktura tam mora funkcionirati in kar se tiče
               ostalih bivalnih kapacitet in tako dalje.</p>
               <p>Če imamo mi 36% zemljišč pod Naturo 2000, je to velika ovira. Mislim, da tu, ko
               pravijo, da nam je to naložila Evropa, mislim, da ne bi smelo biti tako. Če je tako,
               potem - ne vem. Se pravi, da bi tu morali iti postopoma v to zadevo. Se pravi, ne
               takoj s takšnim procentom, pač pa iti, kaj jaz vem, s 5%, 10%, 15%, postopoma iti v
               to. Enako gledam kot neko, da rečem, proizvodnjo, ker izhajam iz gospodarstva. Se
               pravi, ne mora nekdo danes sproducirati na milijone nekih produktov, ker jih še ni
               osvojil. Se pravi, tu je treba prej vse analize maksimalno razdelati, tudi ljudi, ki
               živijo na teh območjih jih seznaniti in ozavestiti, kaj bodo dejansko lahko v
               prihodnje počeli na tem območju. Zdi se mi, da država tu dela sama sebi velike ovire
               za prihodnje investicije. Mislim, da je to neke vrste nacionalna škoda, kar ni dobro
               za nikogar.</p>
               <p>V Sloveniji smo priča hitremu naraščanju novih cestnih povezav. S tega vidika Natura,
               tudi sam pravim, da je to dobro. Mora biti vse v mejah, ko lahko to prebivalstvo
               dejansko na tem območju nekaj postori. Mislim, da bi lahko za ekologijo bistveno več
               naredili, če bi več dali časa in namenili vsega prometni infrastrukturi.</p>
               <p>Zaradi geografske lege se je z vstopom v EU v naši državi povečal predvsem cestni
               tranzitni promet, kar je za okolje najmanj primerno. Promet na celotnem republiškem
               cestnem omrežju dnevno povzroča emisijo nad 40 ton ogljikovih oksidov, nad 20 ton
               ogljiko vodikov, nad 70 ton dušikovih oksidov, približno 100 kilogramov svinca in več
               kot 4 tone ogljikovega dioksida. Po podatkih EU je delež cestnega prometa glede na
               skupne emisije dušikovih oksidov približno 45%, v Sloveniji ta delež znaša 65%. Drugi
               promet prispeva še dodatno 3%. Mislim, da bi tu lahko veliko naredili na lokalnem
               nivoju. Se pravi, da bi znižali emisije CO2 in svinca, ki nastanejo zaradi samega
               prometa; zagotavljanje ločenih varnih stez za kolesarje v cestnem in medregionalnem
               prometu - se pravi poteh - posodobitev železniškega omrežja, preusmeritev daljinskega
               tovornega tranzita na železnico, posodobitev oziroma izgradnje mestnih in primestnih
               javnih prevoznih sredstev, na primer vožnje s tramvaji.</p>
               <p>Nacionalni program bi tudi lahko več poudarka dal vodi, se pravi politiki, ki bo
               usmerjala k večji uveljavitvi javnega transporta, pospeševanje regionalnega,
               lokalnega potniškega prometa in tudi samo umeščanje prometne infrastrukture. Tako je
               bilo danes že rečeno. Se pravi, zdaj v Naturi 2000 ni kaj veliko tega, je pa kar
               nekaj načrtov, da bi tudi ta prometna infrastruktura, se pravi, avtocestni promet in
               to, naj šlo po teh trasah in če ne bo, bo strošek ogromen.</p>
               <p>Zdaj, gospod minister je rekel, da smo mi v teh nekaj letih iz Nature 2000 nekako
               uspeli pridobiti približno 6 milijonov evrov. Mislim, da če s tem ne bomo umestili
               pravilno v prostor, te prometne infrastrukture, bomo plačali ogromen, ogromen znesek.
               Mislim, da iz Nature 2000 še sto let ne bomo tega denarja ven potegnili.</p>
               <p>Se pravi, politika je tista, ki ima škarje in platno. Tu se mora to zgoditi in
               dejansko bo Slovenija - bom čisto tako po domače rekel od komarjev in vsega ostalega
               težko preživela. In ljudje na tem območju od tega ne morejo živeti in mislim, da bo
               tu treba res še marsikaj narediti. Ne krivim ministra, ker pač ni dolgo časa na tem
               področju, je pa dejansko tako kar imamo danes, imamo. Se pravi, s tem odstotkom, ki
               ga imamo v Naturi, mislim, da res ni dober. In če gledamo konkurenco na področju
               turizma sosednjo Italijo, Avstrijo, je to normalno, je Evropa. Če pravite, da so
               rekli, da mi moramo imeti pod Naturo 2000 to zemljišče. Oni imajo izdelano
               infrastrukturo, imajo vse in se nam dejansko lahko danes smejijo, ker iz tega naslova
               oni vsako leto ogromno sredstev pridobijo v državno blagajno. Mi teh sredstev iz
               naslova turizma še dolgo, dolgo ne bomo imeli, če bomo tu obstali na mestu.</p>
               <p>Zdaj, turizem-a, toda koliko. Se pravi, tu bi pač ti dokumenti, osnovni dokumenti, ki
               usmerjajo delo, je načrt, upravljanje in je osnova za letne programe dela. Tu bi
               dejansko morali imeti neke dokumente bolj resno razdelane in tudi iz teh dokumentov,
               da bi se videlo, kaj dejansko lahko se upravlja v teh območjih. Ta dokument bi dajal
               konkretne odgovore na vprašanja o varstvenih in razvojnih usmeritvah, kot na primer:
               turizem - da, toda koliko, delovna mesta da, toda kje in kakšna; cesta - da, toda
               kako in kje; vodovod-da, toda kdaj, kmetijstvo - da, toda kakšno. Pri nas pokrivajo
               gozdovi 90% zemljišč Nature. 70% zemljišč, se pravi gozdov, je tu v privatni lastni.
               Če pogledamo, s čim se bodo ti ljudje ukvarjali. Mislim, da je pametno, da ti ljudje
               dejansko uporabijo to surovino, ki jo imajo na tem območju in da iz tega naredijo nek
               končni produkt in višjo dodano vrednost. Mislim, da tu naletijo ti ljudje na velike
               ovire, ker dejansko čakajo na prostorske plane, občinske in tako dalje in dejansko
               tudi je potrebnih veliko analiz in ekspertiz in mine tudi po nekaj let, da pridejo do
               nekega gradbenega dovoljenja, kar ni razvojno usmerjeno.</p>
               <p>Se pravi, ti načrti so neposredna podlaga za pripravo regionalnih razvojnih programov
               in s svojo prostorsko sestavino vstopajo v prostorske plane. Poleg tega so marsikje v
               tujini izdelali študije ovrednotenje Nature 2000, parkov in narave kot ekonomske
               kategorije. Nekaj takih študij imamo tudi v Sloveniji. Vsekakor pa je tema priložnost
               za ekonomiste, da se tem področjem res celoviteje posvetijo. Mislim, da tu z
               ekonomskega vidika smo premalo naredili, zato bi bilo treba res narediti dobro
               kalkulacijo in da vidimo, kaj dejansko nam lahko ta Natura 2000 prinese.</p>
               <p>Zdaj, nadgradnja te Nature 2000 je tudi širjenje teh regionalnih pa vseh ostalih
               parkov, nacionalnih in krajinskih. Tu zdaj vidim, jaz sam prihajam iz Zgornje
               Savinjske doline in sem bil nekaj časa nazaj obveščen, da se pripravlja tudi ta
               regijski park v Kamniško-Savinjskih Alpah. Tu ljudje, kar ne vedo, kaj bo s tem, ker
               prej so se že ustrašili Nature 2000, zdaj je še večja bojazen, kaj bo pa s tem, ko bo
               ta dokument sprejet. Se pravi, tu ljudje premalo vedo, kaj dejansko lahko ven iz tega
               naredijo. Mislim, da bi ti zavodi in vse ostale institucije morale bolj ozaveščati in
               obveščati ljudi na teh območij, kaj dejansko lahko iz tega ven naredijo.</p>
               <p>Kar se tiče promocije Nature 2000, mislim, da tu je bilo kar nekaj sredstev
               porabljenih za to zadevo. Zdaj je gospod minister rekel, da je kar veliko ljudi
               ozaveščenih pa vedo, kaj je Natura 2000. Jaz sem gledal te ankete tudi in dejansko
               25% ljudi v Sloveniji sploh ve, kaj je Natura 2000. Tako to ni dober podatek in tu
               mislim, da na tej promociji bi dejansko morali bistveno več narediti in tudi mogoče
               več sredstev za to zadevo nameniti.</p>
               <p>Vidim tu, da je stvar, ko bi lahko tudi na področju malih občin marsikaj naredili, se
               pravi, male občine imajo težave s prostorskimi načrti, pa tudi s to razpršeno
               gradnjo, ker jim to onemogoča ta Natura 2009.</p>
               <p>Imam predlog. Sam sem že 10, 20 let nazaj razmišljal, pa nisem bil tu v parlamentu,
               ko so se nekako v Sloveniji začele vzpostavljate te industrijsko-obrtne cone. In
               mislim, da smo tu naredili veliko napako. Če bi tu združevali te industrijsko-obrtne
               cone tudi na periferiji, zdaj ima vsaka mala občina, ki ima 2000 prebivalcev, svojo
               obrtno cono. To ni dobro. Zdaj, če bi to združevali, pa bi imeli v eni regiji eno
               močno industrijsko cono, pa tudi trgovske centre, zavode za zaposlovanje in še kaj bi
               se iz tega našlo, bi to res prispevalo, se pravi, bi bil rezultat tega boljša
               logistika, se pravi, bistveno manj bi bilo prevoza, javni promet bi tu funkcioniral
               tako, kot pri nas ta stvar ne gre nekako v pravo smer. In s tem bi manj emisij
               povzročili v samo okolje. Kar je pa najpomembnejše, pa je, da bi bila boljša bilanca
               kmetijskih zemljišč. Zdaj je tu kar velika stvar, kaj umestiti v prostor in česa ne,
               in mislim, da če bi takšne stvari združevali, ker sem mnenja, da vsaka mala občina ne
               more dobesedno imeti vsega. In tudi če bi te stvari boljše planirali, organizirali bi
               bilo to dobro.</p>
               <p>Kar se tiče nosilcev urejanja prostora, se mi zdi, da delujejo premalo usklajeno. Se
               pravi, tu obstajajo sodobne tehnologije, ki omogočajo bistveno boljšo povezavo. Ni
               prioritet, tu mislim, da bi bilo treba določiti prioritete in tudi načrte, kaj
               dejansko mi hočemo narediti s to Naturo 2000 in kaj lahko iz tega potegnemo. Mislim,
               da bi bilo dobro, da člani Odbora za okolje te ukrepe tudi tam sprožijo in da se o
               tem začne govoriti, ker mislim, da bi iz tega lahko naredili bistveno več. Prepričan
               sem, da se da boljše gospodariti in tudi s skupnimi močmi to dobesedno lahko
               naredimo.</p>
               <p>Bom pa vesel, če bodo glavni dosežki in rezultati ministrstev, ki so odgovorni za to,
               se pravi, najbolj Ministrstvo za okolje in prostor in Ministrstvo za kmetijstvo, da
               bo cilj in rezultat tega dosežka, kam drugo leto in razrešitev tega problema.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-18.sp210">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo.</p>
               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Želi. Odpiram čas
               za prijavo.</p>
               <p>Trije prijavljeni, po dogovoru vsak prijavljeni 5 minut. Je v redu? Gospod dr. Pavle
               Gantar, izvolite.</p>
            </sp>
            <sp xml:id="SDZ5-Redna-11-2009-11-18.sp211">

               <speaker>DR. PAVEL GANTAR:</speaker>

               <p>Hvala lepa.</p>
               <p>Moram povedati, da nisem glasoval za današnjo razpravo o odgovoru ministra Erjavca,
               čeprav sodim, da bi bila razprava o Naturi 2000, vendar podprta z materiali,
               predpripravo na matičnem delovnem telesu in podatki, dobrodošla in tudi na plenarni
               seji Državnega zbora, čeprav cenim vsako besedo, ki je bila danes tu izrečena. Ampak,
               vseeno bi rad opozoril na nekatere stvari in moja razprava bo izven toka večinske
               razprave, že moram poudariti.</p>
               <p>Prva zadeva je pokritost z Naturo 2000. Natura 2000 in odstotek pokritosti. To je po
               mojem mnenju najmanj pomemben ali najmanj relevanten problem v tej zgodbi. Tam, kjer
               nastajajo problemi, nastajajo na promilah pokritosti, kjer nastopajo konflikti med to
               rabo, torej humano ali človeško rabo, in med določenimi naravovarstvenimi zahtevami.
               Tudi če bi imeli bistveno manjšo pokritost, bi lahko imeli enake probleme na
               določenih zavarovanih območjih in na mejnih točkah, kjer režimi prihajajo v konflikt
               in se lahko prepletajo. Tipičen primer je lahko Ljubljansko barje ali kaj podobnega.
               Če imate 40% gorskega sveta, 60 do 70% gozdov, potem takšna stopnja pokritosti Nature
               ni nič posebnega, kvečjemu je lahko koristna. Zato že zdaj v Naturi imamo pravzaprav
               predvsem prebiralno sečnjo v gozdovih, saj že zdaj želimo uporabljati sonaravno
               urejanje in gospodarjenje z vodami in tako naprej. Že zdaj poskušamo uvajati ekološko
               kmetijstvo, čedalje bolj se uvaja ekološko kmetijstvo na gorska in hribovska
               področja, ne samo zato, ker smo tako prepričani o njemu, nismo tako veliki ekologi,
               ampak zato, ker domače maslo, sir in tako naprej doseže dosti višje cene in podobne
               stvari. Tako Natura 2000 kot koncept in izvedba ne bi smela biti ovira, pa je, se
               strinjam v tem. Vendar ne more biti samo izgovor, da se nič ne da. Prepričan sem, da
               se da! In prepričan sem, to pa morem reči, da marsikdo, po mojem mnenju, mogoče
               kakšne hitre rešitve, do katerih želi priti in ne pride, pokrije s problemom Nature
               2000. Ne rečem, da je vedno tako, ne rečem da bi komu tu to očital, ampak če bi imeli
               razpravo na odboru na osnovi dejstev in podatkov, bi kmalu videli, da mogoče problem
               širitve mest ni v Naturi 2000, ampak, recimo, v kmetijskih zemljiščih in tako naprej.
               Ne bom govoril o tem. Poglejte iz zraka, ko se peljete v Slovenijo, poglejte
               poselitev - razpršena, raztreščena poselitev, in vedeli boste, kje so naši problemi.
               Tudi tu ne morem govoriti naprej.</p>
               <p>Kar zadeva varovano in nevarovano. Mislim, da to, pa bom rekel Bovec ali Bohinj -
               Zakaj ljudje prihajajo na Bovško - zato, ker jih privlači atraktivnost narave in z
               njim povezane dejavnosti. Uničite te atraktivnosti narave in na Bovško ne bodo več
               prihajali, enako kot v Bohinj. In točno to je ta vidik. Jaz ne pravim, da to
               zagovarja moj kolega Krivic, seveda ne, ampak hočem povedati, da pomanjkanje neke
               vrednote občutimo šele takrat, ko je ni več, ne takrat, ko je. In tega se je treba
               zavedati.</p>
               <p>Zdaj pa bi rekel še nekaj drugega. Na žalost sem že doživel ta leta, da mi lahko ob
               rojstnem dnevu prijatelji podarijo knjigo z naslovom World without us - Svet brez
               nas, sem pač že toliko star. In v tej knjigi Svet brez nas je opisana situacija,
               kakšna bi bila spet narava, če bi človeška vrsta na hitro izginila. Bila bi zelo
               drugačna. In verjamem, da ne bi bila takšna, da bi jo naravovarstveniki zelo radi
               videli. Izginila bi cela vrsta biotske diverzitete - ne bom govoril več naprej. To
               pomeni, to naravo imamo tudi zato radi, ker je kultivirana, ker je plod posega
               človeške roke. In to dvoje moramo ponovno združiti v neki racionalni razpravo v
               Naturi 2000.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-18.sp212">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp xml:id="SDZ5-Redna-11-2009-11-18.sp213">

               <speaker>FRANCO JURI:</speaker>

               <p>Hvala, gospod podpredsednik. Tudi sam sem občutil, da ta razprava je verjetno
               koristna, ampak je zvenela kot sojenje Nature 2000 in tudi dela Vlade, ki skuša
               implementirati to, kar smo sprejeli ob vstopu v Evropsko komisijo. Natura 2000 ni
               nekaj, kar je nastalo kar tako, samo od sebe, ampak je nadgrajevanje nekaterih
               direktiv, ki slonijo na stalnem nadzorovanju, na monitoringu dejanskega krčenja
               naravnih habitatov v Evropi. Imamo nekaj direktiv, direktive o pticah, imamo
               direktive o habitatih iz različnih obdobij in imamo končno Naturo 2000, ki smo jo kot
               nova članica Evropske unije sprejeli tik pred zdajci, tik pred vstopom v Evropski
               uniji.</p>
               <p>Prihajam z Obale in vam lahko povem, da tam problem niso omejitve, ki izhajajo iz
               Nature 2000, ampak obratno. Najprej smo podvrženi močnim pritiskom divje pozidave,
               poskusom, da so nekatera mokrišča, ki so izjemnega pomena in so zaščitena v okviru
               Natura 2000, še vedno podvržena apetitom graditeljev in tako dalje. To se dogaja
               sedaj v Strunjanu. Dejstvo je, da v Evropi izginjajo endemične rastlinske vrste, več
               kot 64% endemičnih rastlin je izginilo, 38% avtohtonih ptic je izginilo in tako
               dalje. Ta pritisk obstaja.</p>
               <p>Vsi se zavedamo, da omejitve, ki izhajajo iz odgovornega ravnanja do okolja, so
               včasih moteče, so nebodigatreba za marsikoga. Razumem župane, ko bi si želeli proste
               roke pri načrtovanju in naletijo večkrat ne te omejitve. Ampak je bilo večkrat
               izpostavljeno, tako od kolege Gantarja kot kolegice Pečanove prej, da je treba
               poiskati točke, kjer se bo razvojna naravnanost naše družbe ujela s potrebami, ki
               izhajajo iz teh omejitev. Prepričan sem, da razvoj ni nujno v konfliktu z ohranitvijo
               naravnih habitatov in tudi biotske in biološke raznolikosti.</p>
               <p>Prej je bilo rečeno na primer, zakaj ne bi bolj racionalno načrtovali obrtne cone.
               Jaz se s tem razmišljanjem strinjam, včasih dejansko delujemo tako stihijsko, da
               morda prav zaradi okvirov, ki jih ponuja Natura 2000, bomo prisiljeni ravnati bolj
               gospodarno in tudi bolj racionalno z razvojnimi načrti. Torej, ne iščimo konflikta,
               ne iščimo neusklajenosti, ampak skušajmo delovati v smislu varovanja okolja na eni
               strani ob polnem zavedanju, da je Slovenija verjetno ena najbolj zglednih držav v tej
               luči. Poglejte samo gozdne površine! Mi smo primerljivi s Finsko in to nam priznajo
               vsi. Jutri, ko bodo spet, že danes so naravni ponori za CO2 pomembni, to je izjemno
               zanimiv in dober podatek za naš in tudi za prihodnje rodove.</p>
               <p>Torej, naj zveni ta razprava predvsem kot spodbuda k razmišljanju o tem, kako bi
               uskladili razvoj in kako bi ga usmerili k spoštovanju in upoštevanju teh danosti, ki
               jih Slovenija ima, in zato je ena najbolj zanimivih držav v Evropski uniji.
               Hvala.</p>
            </sp>
            <sp xml:id="SDZ5-Redna-11-2009-11-18.sp214">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Danijel Krivec.</p>
            </sp>
            <sp xml:id="SDZ5-Redna-11-2009-11-18.sp215">

               <speaker>DANIJEL KRIVEC:</speaker>

               <p>Hvala še enkrat za besedo. Lep pozdrav vsem! Saj se s svojim predgovornikoma precej
               strinjam, predvsem s kolegom Gantarjem, vendar je ravno v teh detajlih problem. Ni
               res, da imamo zelo veliko površino v tej Naturi in da so obrobni problemi tisti, ki
               nam to zadevo povzročajo. Ravno zato bi morali mi doseči, in to bo moj predlog za
               zaključek te razprave, da se ministrstvo ali Vlada na nek način dogovori, da lahko
               vsaj zamenjujemo kakšno zemljišče, ki je znotraj Nature z nekim drugim zemljiščem, pa
               mogoče rešimo kakšne obrobne, robne spore, ker s tem se strinjam z vami, ni večina
               problematična. In tudi to je res, da v glavnem vsi podpiramo obe direktivi, vendar so
               tisti manjši problemi povzročili to, da je veliko nesoglasja in tudi ta neusklajenost
               pri prvem sprejemanju, ko se je nekako zaobšlo ravno te robne probleme, so zdaj
               povzročili to, da je nasprotovanje, ne pa generalno. Tukaj se z vami absolutno
               strinjam. In na osnovi teh manjših sporov nastajajo, to kar ni običajno drugod, tudi
               določene civilne iniciative, ki se postavljajo nad ministrstva, nad stroko in
               povzročajo še dodatne težave v tem uveljavljanju določenih območij. Tako bi šel moj
               predlog v to smer: če se že ne da zmanjšati teh 36%,v kar pa tudi dvomim, če se da
               dodajati verjetno se da tudi neke stvari zmanjševati. Ampak pustimo to, ampak to bi
               bil predlog, da ministrstvo na nek način to razišče.</p>
               <p>Druga rešitev, ki jo predlagam, je da si ministrstvo poskuša izbojevati ali
               izposlovati od Komisije, da lahko v določenem primeru še vedno v globalu ostanemo na
               tistih odstotkih, ki jih direktiva oziroma uredba, ki smo jo sprejeli, predvideva,
               vendar v tem primeru lahko nekatera zemljišča izvzamemo, nekatera dodamo. To bi bil
               smiseln, praktičen predlog, ker največkrat gre za zelo majhna območja, ki povzročajo
               težave. To bi bil praktičen zaključek današnje debate in bi bil koristen, da bi se
               taka zamenjava dala izposlovati s Komisijo. Po moje, glede na to, da smo, kar se tiče
               zaščitenj, zaščitili največ območja v Evropski uniji bi se to dalo.</p>
               <p>Ko sem pa prej zelo hudomušno bral določene zadeve iz Zakona o varstvu okolja, sem
               pozabil pa prebrati zadnjo alinejo, in bi s tem zaključil svoj razpravo, kjer piše:
               "Predlog zakona ne bo imel posledic." Tudi to je dobro, ko sprejemamo naslednjo
               zakonodajo, da si dobro preberemo. Tako piše. To je enako, kot je pisalo pri Naturi;
               ne bo imel posledic, potem pa se nekaj let ukvarjamo s tem, kako to implementirati.
               Zakon o varstvu okolja na enak način peljemo. In spet bi želeli biti prvi v Evropski
               Uniji, ki implementiramo določene direktive. Sam bom to razpravo o tem zakonu zelo
               pozorno spremljal.</p>
            </sp>
            <sp xml:id="SDZ5-Redna-11-2009-11-18.sp216">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>S tem zaključujem to točko dnevnega reda.</p>
               <p>Prekinjam 11. sejo Državnega zbora, ki jo bomo nadaljevali jutri ob 9. uri. Hvala
               lepa. <stage>(SEJA JE BILA PREKINJENA 18. NOVEMBRA 2009 OB 17.25.)</stage>
               </p>
            </sp>
         </div>
      </body>
   </text>
</TEI>
