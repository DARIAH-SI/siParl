<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-05-2009-04-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B640DA7B16B93369C12575CB004044AA</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=B640DA7B16B93369C12575CB004044AA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-05-2009-04-23.DZ" n="05">
               <name>Redna</name>
               <date when="2009-04-23"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-05-2009-04-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 5. seje</stage>
            <stage type="date">(23. april 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10.00.</stage>


            <sp xml:id="SDZ5-Redna-05-2009-04-23.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice poslanke in kolegi poslanci, gospe in gospodje! Pričenjam z
               nadaljevanjem 5. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: Zmago
               Jelinčič Plemeniti, Vili Rezman, Joško Godec, Matjaž Zanoškar, Marijan Pojbič in
               Danijel Krivec. Vse prisotne lepo pozdravljam.</p>
               <p>Prehajamo na <title>12. TOČKO DNEVNEGA REDA - TO JE NA OBRAVNAVO PROBLEMATIKE
                  PODFINANCIRANOSTI RTV SLOVENIJA IN KULTURNIH VSEBIN NA JAVNI RTV TER POROČILA O
                  DELU NADZORNEGA SVETA RTV SLOVENIJA V LETU 2008. </title>Gradivo problematike
               podfinanciranosti RTV Slovenija in kulturnih vsebin na javni RTV je v obravnavo zboru
               predložil Odbor za kulturo, šolstvo, šport in mladino, Poročilo o delu nadzornega
               sveta RTV v letu 2008 pa Nadzorni svet RTV Slovenija. Besedo dajem predsednici odbora
               mag. Majda Potrata za dopolnilno obrazložitev gradiva. Prosim.</p>
            </sp>
            <sp xml:id="SDZ5-Redna-05-2009-04-23.sp2">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana gospa ministrica, spoštovani
               predstavnik nadzornega sveta. Poslanke in poslanci.</p>
               <p>V teh petih minutah bi vam morala predstaviti dve poročili, zato dovolite, da se
               samo bežno sprehodim skozi obe, saj ju imate v natisnjeni obliki in morebiti še
               kakšno stvar dodatno pojasnim. Odbor za kulturo, šolstvo, šport in mladino je na 4.
               redni seji 24. februarja 2009 obravnaval gradivo z naslovom Obravnava problematiko
               podfinanciranosti RTV Slovenija in kulturnih vsebin na javni RTV, ki ga je na podlagi
               drugega odstavka 17. člena Zakona o uresničevanju javnega interesa za kulturo v
               obravnavo predložil Nacionalni svet za kulturo. Vabljeni na sejo odbora so bili vsi,
               ki jih je k tej točki povabil tudi Nacionalni svet za kulturo.</p>
               <p>Odbor je najprej prisluhnil poročevalcu Mitji Čandru, ki je v imenu Nacionalnega
               sveta za kulturo povedal, da so že večkrat posvetili posebno pozornost kulturi
               znotraj televizijskih in radijskih programov. Po ugotovitvah Nacionalnega sveta za
               kulturo, pa je osnovni problem iz katerega izhajajo težave, tako finančne kot
               konceptualne narave, odločitev, da je RTV prispevek ves čas nominalno enak. Po
               njegovem mnenju poteze, s katerimi je vodstvo RTV reagiralo na težave v zvezi s
               podfinanciranostjo, niso bile primerne. Posledice teh so marginalizacija oddaj o
               kulturi in posredovanje uspešnih komercialnih oddaj v tako imenovanem "prime-timeu".
               Javna radiotelevizija pa ne more tekmovati s komercialnimi televizijami na njihovem
               terenu na tak način, da se z njimi spusti v neko brezobzirno tekmo za gledalce.
               Nacionalni svet za kulturo želi, da bi se kultura čim bolj integrirala v vse sfere
               televizijskih programov, saj je slednja lahko generator razvoja neke družbe. Svoje
               stališče do te teme je povedala tudi ministrica za kulturo. Samo za sklep, glede
               sredstev, ki jih RTV Slovenija prejme iz RTV prispevka, je pojasnila, da
               predstavljajo kar 67% celotnega proračuna RTV, z rebalansom proračuna pa naj bi se
               prispevek povečal za en evro. Opozorila je, da je ta evro nujen za boljše poslovanje
               javnega zavoda in za sanacijo trenutnega stanja.</p>
               <p>V razpravi so člani in članice Odbora največ pozornosti namenili prisotnosti
               kulturnih vsebin na javni RTV, napovedanemu povišanju RTV prispevka, nenamenski
               porabi namenskih sredstev za digitalizacijo, komercializaciji RTV Slovenija, javnemu
               interesu RTV in racionalizaciji programskega sveta RTV.</p>
               <p>Odbor je tudi sprejel dva sklepa. V enem od njih predlaga Državnemu zboru, da opravi
               razpravo. Predvidena je bila za 25. marca 2009, to se pravi, da bi bila še pred
               obravnavo rebalansa, zato je odbor tudi predlagal, da Državni zbor sprejme sklep, za
               katerega pa ste v gradivu k tej točki že dobili tudi predlog amandmaja. Amandma je
               odgovor na pozno obravnavo te točke, ker sta rebalans in ZIPRO že sprejeta.</p>
               <p>V nadaljevanju je Odbor na 5. seji 7. aprila in prvem nadaljevanju 9. aprila
               obravnaval tudi Poročilo o delu nadzornega sveta RTV Slovenija v letu 2009, ki ga je
               na podlagi 27. člena Zakona o Radioteleviziji Slovenija v obravnavo predložil
               Nadzorni svet RTV Slovenija. Pri delu Odbora so sodelovali predstavnik predlagatelja
               namestnik predsednika nadzornega sveta Tomaž Glažar, ministrica in vodstvo RTV-ja. V
               poročilu imate tudi zapisano kakšna predloga sklepov; prvotno jih je bilo pet;
               predloga tretjega in četrtega sklepa sta povzročila obstrukcijo opozicije in ob
               obstrukciji poslank in poslancev SDS, SLS in SNS so bili sprejeti štirje sklepi, od
               katerih je za to obravnavo pomemben četrti. Imate tudi revizijsko poročilo in to
               poročilo Nadzornega sveta je tudi del točke, o kateri danes razpravljamo. Hvala lepa.
           </p>
            </sp>
            <sp xml:id="SDZ5-Redna-05-2009-04-23.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem predsedniku Nadzornega sveta RTV Slovenija gospodu Francu
               Orešniku, za dopolnilno obrazložitev Poročila o delu Nadzornega sveta RTV Slovenija v
               letu 2008. Prosim.</p>
            </sp>
            <sp xml:id="SDZ5-Redna-05-2009-04-23.sp4">

               <speaker>FRANC OREŠNIK:</speaker>

               <p>Spoštovani! Najprej lep in prijazen pozdrav v imenu Nadzornega sveta Javnega zavoda
               RTV Slovenija.</p>
               <p>V času, ki mi je odmerjen, vam želim v nekaj osnovnih obrisih podati nekatere
               ključne poudarke našega delovanja v preteklem letu. Najprej želim in moram posebej
               izpostaviti, da je bilo naše delo vseskozi usmerjeno v spoštovanje in sledenje
               veljavni zakonodaji. Delali smo v skladu z načeli in pristojnostmi, ki so opredeljene
               v statutu, in smo o svojem delu redno in sproti obveščali pristojne institucije. Naše
               delo je bilo proaktivno, naše delo je bilo neodvisno, naše delo je bilo strokovno in
               ažurno, skratka, z eno besedo, odgovorno, kot se to zahteva od delovanja nadzornih
               svetov, še zlasti v teh kriznih situacijah.</p>
               <p>Nadzorni svet ugotavlja, da je bilo finančno poslovanje javnega zavoda v preteklem
               letu pozitivno. Pozitivno pa je finančno poslovanje tudi v prvem trimesečju
               letošnjega leta. Javni zavod je v obdobje krize, ki je konec lanskega leta zajela
               svetovno gospodarstvo, vstopil v likvidnem stanju in finančno močan, in to kljub
               dejstvu in potrebi po pokrivanju povečanega deleža stroškov dela zaradi prenove
               plačnega sistema. Za dosego pozitivnega rezultata je zavod izvedel številne
               varčevalne ukrepe v obliki nižanja stroškov, predvsem poslovnih stroškov, in iskanja
               načinov za povečanje prihodkov. Da so računovodski izkazi resničen in pošten prikaz
               finančnega položaja in stanja zavoda, potrjuje tudi opravljeno revizijsko poročilo;
               to poročilo pa je bilo opravljeno v skladu z mednarodnimi standardi o revidiranju.</p>
               <p>Nadzorni svet je pregledal vsa področja delovanja in poslovanja javnega zavoda, na
               katere je opozarjalo tako Računsko sodišče, revizijske hiše in tudi Odbor za kulturo,
               šolstvo, šport in mladino Državnega zbora in zahteval ukrepanje vodstva. Določene
               pomanjkljivosti so že bile opravljene, določene pa so še v fazi izvajanja, kajti za
               njihovo realizacijo je potrebno daljše časovno obdobje. Pozornost nadzora in
               ukrepanja je bila usmerjena tudi v izpolnjevanje zakonske zahteve po ločeni in
               transparentni porabi javnih sredstev za potrebe izvajanja javne službe in tudi za
               področje kadrovske politike, še zlasti tematiki zaposlovanja honorarnih sodelavcev,
               ker smo prav tako sprejeli številne ukrepe, ki pa so in pa sklepe, ki so v fazi
               realizacije. Posebej pa je bilo naše delo usmerjeno v nadzor nad porabo razvojnih
               sredstev, ki so vezana v delnicah Eutelsat in obveznicah Republike Slovenije in to v
               skladu s triletnim načrtom in merilih za porabo. Poudarjam, da smo porabo teh
               sredstev potrjevali na predlog vodstva za razvojne projekte, za programske projekte
               pa smo pridobili soglasje Programskega sveta. V primeru, da smo ugotovili odstopanja
               od zastavljenih ciljev, smo zahtevali ukrepanje odgovornih, in to v smislu omejitve
               porabe sredstev, njihove prerazporeditve ali pa celo vrnitve nazaj v sklad razvojnih
               sredstev.</p>
               <p>Nadalje želim na tem mestu posebej poudariti, da do zdaj ni bila prodana nobena
               delnica Eutelsata. Njihova tržna vrednost konec lanskega leta, je znašala cca. 42
               milijonov evrov. Res pa je, da je bilo v letu 2008 prodanih za 4,2 milijona obveznic
               Republike Slovenije. Dosedanji razvojni projekti so bili pretežno financirani iz
               donosov vezanih sredstev v obveznicah in delnicah ali pa iz sredstev tekočega
               poslovanja javnega zavoda, kar pomeni, da sedanja skupna vrednost razvojnih sredstev
               povsem zadošča za dokončanje projekta digitalizacije in ostaja temu tudi namenjena.</p>
               <p>Da zaključim; ne glede na velikost javnega zavoda in razpršenost njegove dejavnosti
               ocenjujem, da je Nadzorni svet s svojimi aktivnostmi delovanja dosegal visoke
               standarde nadzora, ki jih izpolnjuje malo nadzornih svetov in sem prepričan, da lahko
               te standarde samo še nadgradimo, vendar zgolj in s podporo vseh nas, ne glede na
               politično pripadnost, kajti Slovenija potrebuje javno nacionalno televizijo. Hvala
               lepa.</p>
            </sp>
            <sp xml:id="SDZ5-Redna-05-2009-04-23.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem predstavnici Vlade za uvodno obrazložitev mnenja. Besedo ima
               gospa Majda Širca Ravnikar, ministrica za kulturo.</p>
            </sp>
            <sp xml:id="SDZ5-Redna-05-2009-04-23.sp6">

               <speaker>MAJDA ŠIRCA RAVNIKAR:</speaker>

               <p>Spoštovani. "Samo 7 tisoč evrov stane boljša kamera od te, ki jo imam," je včeraj
               dejal neki snemalec, ki se je mučil z neko staro kamero: "Prenova vstopne avle RTV
               Slovenija pa je stala 750 tisoč evrov," je rekel. Zanimiva, zelo povedna parabola na
               stanje v RTV Slovenija. Zanima nas, če kdo meni, da je bila ta prenova potrebna
               oziroma nepotrebna. Zanimati pa nas mora, ali je bila na smotrn način odločena torej
               tudi ali je prav, da je bila plačana iz sredstev, ki so namenjena za razvojne
               programe, torej iz rezervacij, ki so prihranjene za posodobitev, za digitalizacijo,
               za tehnološko prenovo. RTV jo namreč mora zaključiti čez par let. Iz te RTV-jevske
               srebrnine se je namreč z željami Programskega sveta, vodstva in s potrditvijo
               Nadzornega sveta financiralo mnogo takih zadev: telenovela Strasti, za 1,3%,
               nanizanka Brat bratu, parlamentarni program, plače, projekt izboljšanja odnosov z
               javnostmi, nakup prostorov na Komenskega za 4 milijone, itd.</p>
               <p>O vsem tem ste na Odboru za kulturo spraševali nadzornike in vodstvo RTV Slovenija.
               Torej, zakaj so v času, ko so na RTV dokazovali, da je, zaradi štiri leta
               zamrznjenega prispevka in novega plačnega sistema hiša v finančnih težavah, vlagali v
               projekte, ki so finančne težave zaostrovali, kulturne in podobne vsebine pa
               zapostavljali?</p>
               <p>Drago Jančar je lani na Nacionalnem svetu za kulturo ugotavljal, da bi moral postati
               Radio Slovenija kulturna institucija "par excellence". Rekel je: "Kot smo ugotavljali
               že na razpravi o kulturi po programih Televizija Slovenija, je mogoče tudi v
               radijskih programih opaziti, da kultura izginja iz osrednjih informativnih oddaj."
               Tako je dejal. Povedano je bilo, da je bila razprava na Odboru za kulturo v Državnem
               zboru pred kratkim politični linč javnega zavoda. Toda ne politika, temveč avtoriteta
               s področja kulture so v okviru NSK-ja že pred časom opozorile na marginalizacijo
               oddaj o kulturi, na krčenje izvirne lastne produkcije in na širjenje vprašljivih
               komercialnih vsebin. Opozarjali so, "da bi si morala javna televizija prizadevati za
               gledalca na kulturen način in da ga ne bi smela podcenjevati in poniževati s
               populizmom." In še naprej citiram: "RTV je izgubila bitko s komercialnimi
               televizijami. Morali bi jo razbremeniti nekaterih vidikov komercializacije," so
               zapisali v odprtem pismu celo člani Programskega sveta RTV Slovenija z gospodom
               Grando, Štuhecem, Kosom, Grillom in drugimi na čelu.</p>
               <p>Ko je prišlo do zamenjave oblasti, je prišlo do odmrznitve RTV prispevka, ki ga
               politični diktat vlade Janeza Janše vse od referenduma dalje ni želel spremeniti.
               Prispevek smo oziroma ste vi ob rebalansu odmrznili zato, da bi se zavod obrnil k
               tistim načelom, zaradi katerih je RTV v interesu celotne javnosti. Hoteli smo, hoteli
               ste, ustaviti trend izčrpavanja tistih rezerv, ki bi jih morala RTV vlagati v razvoj.
               Želeli smo, želeli ste zaustaviti trend, kjer je denar za licenčne oddaje, kot je
               Piramida, šel iz razvojnih sredstev, kjer je lastna produkcija avdiovizualnih del
               neodvisnih producentov, ki jo zahteva edina direktiva na področju kulture, še danes
               ostala nedosežena. Mnogo argumentov je bilo za višji prispevek, tudi ta, da se
               kultivira program. Mogoče smo, mogoče ste s povišanjem prispevka pogasili le del
               ognja, mogoče, ognja je namreč še preveč in o njem je treba spregovoriti. Tudi zato,
               da bo iz tega dialoga nastal boljši zakon, kot ga imamo zdaj, in ga pripravljamo.</p>
               <p>Vodstvo RTV meni, da je bila razprava na odboru brez argumentov. Toda pozor, vsak
               zapisnik Nadzornega sveta je poln argumentov; več jih je tam kot v naročeni hišni
               reviziji, kjer se revizorji na koncu distancirajo od lastnega revizorskega dela. In
               zapisniki Programskega sveta so tudi polni argumentov in pomenljivih razprav, od
               tega, da v oddaji HriBar ne ločijo med duhovitostjo in vulgarnostjo, do tega, kdo naj
               bi nastopal na Emi.</p>
               <p>Računsko sodišče nas je včeraj seznanilo z nesmotrnim razdeljevanjem proračunskega
               denarja iz tako imenovanega sklada za pluralizacijo medijev. Potrdili so očitke
               kritikov tega sklada, kritikov, ki so jim v prejšnji vladi pripisovali politično
               noto. Enako je danes, ko na televiziji in v opoziciji menijo, da je vsak dvom že
               političen oportunizem. Zato je treba vedeti nekaj: ko pristojne institucije...</p>
            </sp>
            <sp xml:id="SDZ5-Redna-05-2009-04-23.sp7">

               <speaker>PREDSEDNIK DR. PAVEL GANTAR:</speaker>

               <p>Gospa ministrica, čas se je iztekel. Zaključite misel, prosim.</p>
            </sp>
            <sp xml:id="SDZ5-Redna-05-2009-04-23.sp8">

               <speaker>MAJDA ŠIRCA:</speaker>

               <p>... stopijo v drobovje računskih bilanc, jim je treba verjeti. In o tem boste
               glasovali.</p>
            </sp>
            <sp xml:id="SDZ5-Redna-05-2009-04-23.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Besedo ima gospod Ljubo Germič v imenu Poslanskega kluba Liberalne demokracije
               Slovenije.</p>
            </sp>
            <sp xml:id="SDZ5-Redna-05-2009-04-23.sp10">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovana gospa ministrica, predsednik
               Nadzornega sveta RTV Slovenija, spoštovane kolegice in kolegi.</p>
               <p>Nacionalni svet za kulturo je v preteklih letih večkrat obravnaval problematiko
               podfinanciranosti RTV Slovenija in kulturnih vsebin na javni RTV. O pobudi, da o
               navedeni problematiki razpravlja tudi Odbor za kulturo, šolstvo, šport in mladino je
               posredoval tudi gradivo, v katerem predstavlja ugotovitve in sprejete sklepe. Tako je
               med drugim sprejel tudi ugotovitev oziroma sklep, da je RTV Slovenija, kot javni
               zavod posebnega pomena, dolžna izvajati vrsto funkcij, ki jih predpisuje Zakon o RTV.
               Nekajletno neusklajevanje prispevka za program RTV Slovenija z inflacijo je
               povzročilo podfinanciranost zavoda ter posledično pešanje izvajanja posameznih
               funkcij, tudi takšnih, ki se nanašajo na produkcijo kulturnih vsebin na nacionalnem
               zavodu. Učinek Zakona o RTV Slovenija, ki ga je sprejela prejšnja koalicija je tako
               več kot očiten. Janšina vladajoča koalicija ga je na referendumu septembra 2005
               propagirala z gesli: "Za boljši program RTV in za nižji RTV prispevek." Obljubljali
               so torej nižji prispevek ob boljšem programu, a to se ni zgodilo. Nerealne obljube so
               terjale svoj davek. Na podfinanciranost se je vodstvo odzvalo s komercializacijo,
               kupovanjem licenčnih oddaj in financiranjem denarja iz obveznic in delnic v
               komercialne projekte. Dane so bile obljube, da ne bo ponovitev, zdaj pa je ponovitev
               toliko, da boli glava. Sedaj in že kar nekaj časa se soočamo z negativnimi učinki
               tega zakona. Soočamo se s komercializacijo, politizacijo in finančnimi problemi RTV
               Slovenija. Na to nas posebej opozarja odprto pismo nekaterih članov Programskega
               sveta RTV Slovenija, ki ga lahko razumemo kot nekako izraženo nezaupnico sebi, saj so
               imeli ves ta čas škarje in platno v svojih rokah. Z izraženim pogledom, tako pišejo,
               na RTV Slovenija, ki naj bi bila s svojim delovanjem zgled za kulturo naših
               medčloveških odnosov, kulturo družbenega in družabnega sobivanja ljudi, kulturno
               obravnavanje naše narave in zgodovinske dediščine, torej naravne in zgodovinske
               dediščine in za kulturo civiliziranega in demokratičnega dialoga, političnega
               dialoga, nam sporočajo tudi, da je treba v duhu teh pričakovanj RTV Slovenijo
               razbremeniti nekulturne komercializacije, v kateri so reklame le vrh ledene gore -
               torej, ponavljam, reklame le vrh ledene gore -, in da naj RTV Slovenija, kot pišejo,
               beri, postane tisti medij - torej ni -, na katerega objektivno presojo dogajanj in
               pojavov v naši nacionalni skupnosti ne bodo oziroma ne bodo mogli vplivati razni
               kapitalsko politični pritiski. Pravzaprav sodimo, da nam po štirih letih svojega
               delovanja, ko bi morali preprečiti vse negativne pojave in delovanja, sporočajo, da
               so soočeni s komercializacijo, politizacijo in s potrebo po sredstvih iz proračuna
               Republike Slovenije.</p>
               <p>Ob vseh teh opozorilih o problemih, s katerimi se ubada javna RTV Slovenija, se je
               treba vprašati po razlogih za takšno stanje. Po mnenju Poslanskega kluba LDS imajo te
               svoje korenine že v samem načinu sprejemanja in v vsebini Zakona o RTV Slovenija, kar
               je posledično vplivalo tudi na kasnejše negativne pojave komercializacije in
               politizacije, kar je vodilo k zmanjšanju zastopanosti vsebin v javnem interesu.
               Pravzaprav je zelo težko izbrati najboljšega med dokazi za to, na kakšen način se je
               politika vmešavala v delo javnega zavoda RTV Slovenija, bodisi neposredno bodisi
               posredno. Poglavitni razlog je že dejstvo, da je Zakon o RTV spisal poslanec, svojega
               avtorstva pa dolgo ne prizna. Spoštovani kolega Branko Grims je skupaj z nekdanjim
               ministrom za kulturo dr. Vaskom Simonitijem dve leti zavajal vso javnost v Sloveniji
               s trditvijo, da so zakon napisali ugledni domači in tuji strokovnjaki. Toda, glejte,
               avtor Zakona o RTV je on osebno. O tem se je sam pohvalil debelo leto po referendumu
               ob interpelaciji dr. Simonitija, oktobra 2006. Citiram: "Avtor ni Klemen Jaklič, sem
               edini avtor zakona od prvega do zadnjega stavka, vključno s tiskovnimi napakami." Kar
               naenkrat ni več govora o medijskih strokovnjakih. Poslanec Grims, ki slovi po svoji
               demagoški retoriki, ki spada v stranko, ki slovi po političnem izključevanju, ki je
               avtor zakona, na vse kriplje zatrjuje, da bo Zakon o RTV nepolitičen. Kdo je lahko
               verjel v tako pravljico? Žal so ljudje na referendumu o Zakonu o RTV v to verjeli.
               Danes pa se soočamo s problemi podfinanciranosti in razpravo o problemih, ali javni
               zavod uresničuje svoje poslanstvo.</p>
               <p>Opozoril bi tudi na vrsto nerazumnih dejanj v Javnem zavodu RTV Slovenija, ki bi jih
               lahko povezali s politizacijo. Navedena dejanja so se kazala skozi različne kršitve
               novinarskih in profesionalnih standardov, ki vsebujejo v glavnem primere delovnih
               suspenzov, šikaniranj, političnih pritiskov, pristranskosti, posege v programsko
               vsebino. Naj navedem le nekatere. Suspenz Vide Petrovčič, netoleranco v oddaji
               Piramida, delovnem suspenzu novinarja radia Slovenije Roberta Škerjanca, zaradi
               poročanja o aferi Sova, odstavljanju urednika Studia ob 17. Sandija Freliha,
               potiskanje oddaje HriBar v pozni čas in še bi lahko naštevali. Kot najeklatantnejši
               primer, primer Vide Petrovčič, ki je odlična gospodarska komentatorka, kot izgleda
               zdaj je za večno presedlala med voditeljice v omizju, jogi in kulinariki. To je še
               danes. In kaj je bil njen greh? Le to, da se je zamerila bivšemu Ministrstvu za
               finance. Po zameri je odgovorni urednik TV Slovenija Rajko Gerič nenadoma ugotavljal,
               da je delovno nesposobno, neizkušena, tako rekoč lena. Direktor TV Slovenija Jože
               Možina pa nenadoma začne po predvajanju oddaje Utrip 7. 10. 2006, ko je ministru
               zastavila domnevno neprijetno vprašanje, ugotavljati enako. V povezavi s finančnim
               poslovanjem RTV Slovenija pa je treba reči, da smo se s strani vodstva RTV najprej
               poslušali govorjenje o pomanjkanju sredstev, enaka opozorila je bilo moč slišati v
               povezavi s podfinanciranostjo RTV Slovenija in tudi kulturnih vsebin s strani
               Nacionalnega sveta za kulturo. Nato pa smo prejeli izjavo tega istega vodstva z dne
               9. 4. 2009, kako je ravnalo kot dober gospodar, da je po dolgih letih zavod posloval
               brez izgube, s prihodki nad odhodki pa je pokrival izgubo iz preteklih let. Zato se
               utemeljeno postavlja vprašanje, ali je bilo potrebno povečati prispevek za RTV
               naročnino za en evro? S spreminjanjem mnenj sedanjega vodstva, pa smo bili priča tudi
               ob razpravi ob poročilu o delu Nadzornega sveta RTV Slovenija za leto 2008 ter ob
               obravnavi gradiva, ki ga je na matično delovno telo posredovalo vodstvo RTV
               Slovenija. Tako generalni direktor gospod Anton Guzej v dopisu Odboru za kulturo,
               šolstvo in šport, ter mladino z dne 17. 3. 2009 z naslovom Obravnava problematike
               podfinanciranosti RTV Slovenija in kulturnih vsebin pa javni RTV in nadaljevanje, na
               peti strani piše, citiram, "Ni odveč zapisati, da zavod doslej ni predal nobene
               delnice Eutelsata", na naslednji 6. strani pa zapiše, kar ponovno citiram, "Za
               potrebe modernizacije in digitalizacije tehnoloških postopkov, digitalizacije arhivov
               in urejanje prostorske problematike RTV centrov smo na RTV Slovenija poleg rednih
               investicij izvajali več razvojnih projektov, ki so financirani iz dividend in prodaje
               delnic Eutelsata." Treba je pošteno priznati, da je v razpravi gospod Guzej jasno
               zatrdil, da ni bila prodana nobena delnica Eutelsata in da gre za napako. A je precej
               nenavadno, da je tudi v poročilu Nadzornega sveta Radiotelevizije Slovenija posebno
               poglavje z oznako 2.6 z naslovom "Sredstva iz delnic Eutelsata". Zelo neprepričljiva
               je bila razlaga, da gre le za sredstva iz dividendnih delnic. Ali gre vedno le za
               napake in zmote? Kako se potem nadzornemu svetu zapiše v sklep na svoji 27. redni
               seji 24. julija 2008, da soglaša s predlogom Odbora za nadzor ekonomike poslovanja,
               da se za leto 2008 izvede revizija vseh projektov, ki so financirani iz naslova
               koriščenja sredstev obveznic RS in delnic Eutelsata? Tukaj bo zanimiv tudi podatek,
               koliko je bilo zbranih teh sredstev, teh ni bilo na razpolago glede na višini
               dividend in na višino investicij iz tega naslova. Nadzorni svet ni v celoti opravil
               svoje naloge, priznati pa je treba, da je opravil kar veliko dela. Torej, sam
               ugotavlja v sklepu ob obravnavi Poročila o uporabi razvojnih sredstev leta 2007 na
               22. seji 28. februarja, saj tekom poslovnega leta ni zagotovil pravočasnega in
               tekočega obveščanja s strani vodstva RTV o uporabi razvojnih sredstev po posameznih
               projektih. Na pomanjkljivosti pri delu nadzornega sveta je mogoče sklepati tudi ob
               spremljanju odprave napak in nepravilnosti iz revizijskih poročil. Ob tem ni bilo
               podanega odgovora, ali je bilo uresničeno njihovo naročilo, torej naročilo
               generalnemu direktorju, da naj imenuje projektno skupino za odpravo pomanjkljivosti.
               Še vedno so odprta vprašanja o namenski porabi razvojnih sredstev, izvajanja projekta
               digitalizacije oziroma v nenamensko koriščenje razvojnih sredstev. Še vedno je v
               zraku odprta dilema dnevne nadaljevanke Strasti in vedno je še odprto vprašanje, ali
               in zakaj so se razvojna sredstva namenjala tudi za nakup nepremičnin.</p>
               <p>Čeprav je vodstvo RTV posredovalo revizijsko poročilo o poslovanju javnega zavoda
               RTV Slovenija za leto 2008 s strani revizijske družbe ABC revizija, le-ta v svojih
               zaključkih ne daje nobenih zagotovil. Potrebno je ponovno poudariti, ta revizijska
               ocena v zaključkih ne daje nobenih zagotovil za ravnanje zavoda v zvezi z razvojnimi
               projekti, javnimi naročili, avtorskimi in izvajalskimi pravicami, produkcijami in
               koprodukcijami ter tožbenimi zahtevki. Zato v Poslanskem klubu LDS podpiramo sklep
               matičnega delovnega telesa, da revizijo poslovanja RTV Slovenija opravi tudi Računsko
               sodišče. Seveda nas k temu, v podporo temu sklepu nas prepričuje tudi dopis, ki smo
               ga prejeli nedavno, to je s strani Sindikata novinarjev Slovenije, ki govori o
               nezakonitem ravnanju in spornim ravnanjem v odnosu do vseh delavcev, honorarnih
               delavcev zaposlenih na RTV Slovenija, kjer nas tudi opozarjajo, da se opozorila
               Računskega sodišča, ki je opravilo revizijo v letu 2004, s poročilom v letu 2006, da
               se ugotovljene nepravilnosti niso sanirane, in da se takšno stanje v hiši RTV
               Slovenija še nadaljuje.</p>
               <p>V poslanskem klubu LDS bomo podprli tudi sklep koalicijskih poslanskih skupin.
               Utemeljeno namreč pričakujemo, da bo javna RTV sledila uresničevanju temeljnega
               poslanstva kot avtonomne institucije nacionalnega pomena, kar pa je bilo ogroženo
               zaradi neusklajevanja RTV prispevka z inflacijo in posledične podfinanciranosti
               javnega zavoda. Ob zaključni misli bi dejal, da so zagovorniki Grimsovega zakona z
               desantom na RTV Slovenija ustvarili mediji, ki jim je in jim še vedno pomaga
               proizvajati ustrezno obarvano podobo realnosti a jim prej ali slej pomaga tudi
               pozabiti na realnost sploh. Zaradi vsega tega bremena je smiseln razmislek po novem
               Zakonu o RTV, ki ne bo utemeljen na izključno politični, temveč na analitično
               strokovni podlagi z zagotovljenim uresničevanjem javnega interesa v okviru temeljnega
               poslanstva javnega zavoda RTV Slovenija, kot zavoda posebnega kulturnega in
               nacionalnega pomena. Hvala lepa.</p>
            </sp>
            <sp xml:id="SDZ5-Redna-05-2009-04-23.sp11">

               <speaker>PODPREDSEDNIK DR. PAVEL GANTAR:</speaker>

               <p>Hvala lepa. Proceduralno. Preden dam proceduralno, naj samo pojasnim, da
               predstavitev stališč poslanskih skupin praviloma ne prekinjam in ne opozarjam
               predstaviteljev. Vsi, ki ste bili omenjeni, ali boste še omenjeni, ali se boste
               počutili prizadete, boste imeli v razpravi več kot dovolj časa in možnosti, da
               odgovorite na to. Proceduralno prosim, gospod Jožef Jerovšek.</p>
            </sp>
            <sp xml:id="SDZ5-Redna-05-2009-04-23.sp12">

               <speaker>JOŽEF JEROVŠEK:</speaker>

               <p>Ja, gospod predsednik, nadaljevanje tega kar ste začeli sami, zavedate se,
               da ste kršili poslovnik...</p>
            </sp>
            <sp xml:id="SDZ5-Redna-05-2009-04-23.sp13">

               <speaker>PODPREDSEDNIK DR. PAVEL GANTAR:</speaker>

               <p>Seveda ne, gospod Jerovšek, nasprotno...</p>
            </sp>
            <sp xml:id="SDZ5-Redna-05-2009-04-23.sp14">

               <speaker>JOŽEV JEROVŠEK:</speaker>

               <p>...poslanec, ki je v imenu poslanske skupine predstavljal stališče je polemiziral s
               konkretnim poslancem. To je velika kršitev Poslovnika, ampak jaz se zavedam, da je
               ministrica iz vaše stranke, in da je že ministričin nastop bil pamflet...</p>
            </sp>
            <sp xml:id="SDZ5-Redna-05-2009-04-23.sp15">

               <speaker>PREDSEDNIK DR. PAVEL GANTAR:</speaker>

               <p>Proceduralno, prosim. Proceduralni predlog, prosim.</p>
            </sp>
            <sp xml:id="SDZ5-Redna-05-2009-04-23.sp16">

               <speaker>JOŽEF JEROVŠEK:</speaker>

               <p>.... bom proceduralni predlog predstavil na koncu. Že ministričin nastop je bil
               tipičen pamflet. Sedanji nastop je bil prav tako "pamfletaški". Vi bi ga morali
               opozoriti, ker kolega Germič ima dovolj prostora in časa, da bo svoja stališča, tudi
               napade, predstavil kot posameznik. Takrat ne bom protestiral...</p>
            </sp>
            <sp xml:id="SDZ5-Redna-05-2009-04-23.sp17">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Jerovšek, vi zdaj polemizirate, razpravljate in ste prekinil
               predstavitev stališč poslanskih skupin. Prosim, da se omejite...</p>
            </sp>
            <sp xml:id="SDZ5-Redna-05-2009-04-23.sp18">

               <speaker>JOŽEF JEROVŠEK:</speaker>

               <p>.... dovolite mi, da podam proceduralni predlog. Ker je šlo za kršitev pravilnika,
               ker delate to zaradi tega, ker cilj povečuje sredstev. Cilj je v tem mandatu narediti
               državno televizijo in je dovoljeno čisto vse.</p>
               <p>Gospod predsednik, če ne zmorete moči, zaradi tega, ker je ministrica iz vaše
               stranke, pa bi lahko to sejo, to točko vodili profesionalno in v skladu s Poslovnikom
               in v skladu z dostojanstvom Državnega zbora in dostojanstvom Državnega zbora, če ste
               pod hudim pritiskom, potem odstopite predsedovanju podpredsedniku. Hvala lepa.</p>
            </sp>
            <sp xml:id="SDZ5-Redna-05-2009-04-23.sp19">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Jerovšek, eklatantno ste kršil Poslovnik. Razlago Poslovnika med
               potekom same seje, seveda, uporablja predsedujoči, to tudi počnem. Svoja stališča sem
               jasno pojasnil in zavračam vsa vaša stališča. Seveda vašega predloga ne morem dati na
               nikakršno glasovanje, ker tudi ni oblikovan tako.</p>
               <p>Nadaljujemo s predstavitvijo poslanskih skupin. Besedo ima gospod László Göncz,
               Poslanska skupina italijanske in madžarske narodne skupnosti. <title>LÁSZLÓ GÖNCZ:
              </title> Hvala lepa za besedo, gospod predsednik. Spoštovana gospa ministrica,
               spoštovani gospod predsednik Nadzornega sveta. Današnjo predstavitev bom opravil
               izključno z vidika narodnostnih RTV programov, da ne bo kakršnekoli pomote. V primeru
               narodnostnih RTV programov je bilo v letu 2008 precej narejenega, kar velja tako v
               količinskem smislu izvajanja dejavnosti, kot tudi v kvalitativnem smislu narodnostnih
               radijskih in televizijskih programov. Kakovostni premik v pozitivnem smislu je bilo
               zaslediti tudi na področju programov, ki se vsebinsko uvrščajo v obseg programskih
               sklopov kulturnega značaja. V letu 2008 je prišlo do zagotovila dodatnih finančnih
               sredstev, kar je bilo potrebno za izvajanje prednje dejavnosti na ravni, ki
               zagotavlja vsaj do neke mere normalno realizacijo narodnostih RTV programov. Seveda
               ostajajo kljub temu še nerešena vprašanja v zvezi s programi obeh avtohtonih narodnih
               skupnosti. V primeru programov madžarske narodne skupnosti je sicer ostalo še nekaj
               odprtih vprašanj, predvsem kar se tiče ustvarjanja boljših pogojev za izvajanje
               strokovne dejavnosti, pa tudi predvajalni čas TV programov ne ustreza pričakovanju
               skupnosti, vendar reševanje omenjenih težav poskušamo izvajati načrtno. Težave želimo
               reševati dosledno in sproti na osnovi jasnih strokovnih kriterijev in stališč. Pri
               tem ne želimo, da prihaja do nepotrebnih konfliktov na relaciji narodnosti mediji -
               država in madžarska narodna skupnost - italijanska narodna skupnost. Pri slednjem je
               še posebej pomembno, da zunanji dejavniki ne povzročajo nepotrebnih trenj med
               skupnostma, ki imata tudi v okviru svojih programov veliko specifičnih lastnosti,
               zato ne vztrajamo pri iskanju skupnih imenovalcev za vsako ceno tam, kjer je to
               praktično nemogoče. Da pa se v okviru madžarske skupnosti, ki je na tem področju v
               precej slabšem položaju, zgledujemo po uspešnejšemu delu na obali, ki se je
               izoblikovalo na osnovi zgodovinsko pogojenih dejstev pa, po moji oceni, ni nič
               napačnega, vendar morajo biti pri tem zadostna mera strpnosti, treznosti, sodelovanja
               in razumevanja.</p>
               <p>V okviru zakonodaje so se lani ustvarili pogoji tudi za reševanje dvojezičnega
               dodatka. Žal pa se to v praksi do danes ne uresničuje, ker finančnih sredstev, kljub
               nedvoumni zakonski določbi, vse do danes ni na razpolago. Ko govorimo o finančni
               podhranjenosti RTV Slovenija, pa čeprav se je to zgodilo že v tem letu, moram
               omeniti, da žal trenutno niso zagotovljeni pogoji izvajanja osnovne dejavnosti
               narodnostnih programov na lanski ravni, ker so bili naši predlogi pri sprejemanju
               rebalansa proračuna zavrnjeni. Vlada sicer obljublja, da bo poskusila nastalo
               situacijo vsaj delno reševati, vendar se to do zdaj še ni zgodilo. Splošna finančna
               podhranjenost RTV Slovenija se je torej odražala tudi na področju priprave programov
               za madžarsko in italijansko narodno skupnost, zato upamo, da se bo stanje z zvišanjem
               RTV naročnine tudi na tem področju nekoliko popravilo. Žal pa v primeru RTV programov
               narodnih skupnosti niti v letu 2008 in niti pozneje ni prišlo do konkretnega dogovora
               med državo oziroma Vlado in vodstvom RTV o financiranju deleža narodnostnih programov
               iz državnih proračunskih sredstev. Smatramo, in to izhaja tudi iz poročilo Odbora za
               kulturo, šolstvo, šport in mladino, da je zdaj ob povišanju naročnine ponovno
               primeren čas za dogovor med Vlado, pristojnimi narodnostnimi organi in vodstvom RTV
               za določitev konkretnih deležev.</p>
               <p>Tudi mi podpiramo, da Računsko sodišče oceni stanje v RTV in le na osnovi konkretnih
               ocen o delu vodstva RTV in nadzornega sveta oziroma o njihovem vplivu želimo
               izoblikovati jasna stališča.</p>
               <p>Na koncu bi rad še poudaril, da se nam zdi predlagani amandma k predlogu prvotnega
               sklepa Odbora za kulturo, šolstvo, šport in mladino sprejemljiv, vsaj zame, in v taki
               obliki ga bom tudi podprl. Hvala lepa.</p>
            </sp>
            <sp xml:id="SDZ5-Redna-05-2009-04-23.sp20">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Majda Potrata, v imenu Poslanske skupine Socialnih
               demokratov. Prosim.</p>
            </sp>
            <sp xml:id="SDZ5-Redna-05-2009-04-23.sp21">

               <speaker>MAG. MAJDA POTRATA:</speaker>

               <p>Še enkrat hvala za besedo, gospod predsednik. Spoštovana gospa ministrica, predsednik
               Nadzornega sveta, poslanke in poslanci! Predstavitev stališča Poslanske skupine
               Socialnih demokratov bom uvedla s tremi citati. Prvi dokument, iz katerega bom
               navajala, je Resolucija o nacionalnem programu za kulturo 2008-2011, ki je bila
               sprejeta na 37. redni seji 2. aprila lanskega leta, in sicer bom prebrala samo tri
               drobne odlomke iz tega dela, ki govorijo o skrbi za navzočnost kulturnih vsebin v
               medijih: "Kulturna politika bo spodbujala medije k ustvarjanju in razširjanju
               kulturnih vsebin, ki so v javnem interesu, obenem pa bo spoštovala njihovo
               neodvisnost." Izpuščam del teksta in grem naprej: "V informacijski družbi se kulturi
               in umetnosti odpirajo nove kreativne in komunikacijske možnosti, zato si splošnega
               razvoja brez kulture in umetnosti v javnosti, se pravi, v središču refleksije o
               človeku in svetu, ni mogoče predstavljati." In sklene se ta del s temi besedami:
               "Kulturna politika naj stremi k temu, da bodo mediji na Slovenskem postajali in
               postali razgibana žarišča kulturnih idej, novih debat in umetnosti, vendar naj pri
               tem dosledno spoštujejo njihovo uredniško neodvisnost." S stališča teh treh odlomkov
               in umeščenosti kulturnih vsebin v medije se Poslanski skupini Socialnih demokratov
               zdi smiselno razpravljati o prisotnosti kulturnih vsebin na javni RTV. Verjetno se je
               veliki večini takrat tako zdelo, saj je bila resolucija brez glasu proti, z 52
               glasovi sprejeta.</p>
               <p>Socialni demokrati smo svoja stališča o kulturi, o medijih povedali tudi v svojih
               programskih dokumentih. Samo kratek citat iz alternativnega vladnega programa: "Za
               socialne demokrate sta dva temeljna pogoja za svobodo in avtonomijo medijev:
               neodvisnost in profesionalna kompetentnost novinarjev in urednikov, na osnovi
               urejenega socialnega statusa, in močna civilna družba, ki mora imeti odločen vpliv na
               programske vsebine javnih medijev." In tukaj smo že pri civilni družbi in pri
               neodvisni inštituciji, ki se imenuje Nacionalni svet za kulturo. Po zakonskih
               določbah je Odbor kot matično delovno telo dolžan obravnavati v 60-ih dneh zahtevo
               Nacionalnega sveta. In Odbor je to storil. Med tem časom smo pa dobili poslanke in
               poslanci tudi pismo 13-ih članov programskega sveta, ki so očitno glede na
               zastopanost kulturnih vsebin začutili stisko in se s pismom obrnili na Državni zbor,
               Državni svet in Vlado ter na vso slovensko javnost in opozarjali na komercializacijo,
               na nemožnost tekme javne televizije s komercialnimi programi. V četrtem odstavku so
               zapisali: "RTV Slovenija je treba v duhu teh pričakovanj razbremeniti nekulturne
               komercializacije, v kateri so reklame samo vrh leden gore, in sicer tako, da preide
               njeno financiranje na skrb državnega proračuna neodvisno od te ali one vladajoče
               politične garniture." Ob tem pomisleku se odpre tudi vprašanje o financiranju
               programov javne RTV. V razpravi na 4. redni seji Odbora za kulturo, šolstvo, šport in
               mladino je Mitja Čander v imenu Nacionalnega sveta za kulturo opozoril na temeljne
               programske zadrege, na umeščenost programskih vsebin, na upadanje gledalcev in seveda
               tudi na to, da je vodstvo RTV skušalo odgovoriti na težavo, namreč na tekmo s
               komercialnimi postajami s podfinanciranostjo - s to konceptualno rešitvijo, ki je v
               tem smislu, da je bila določena mera komercializacije programa, kupovanje licenčnih
               oddaj, investiranje denarja iz obveznic v komercialne projekte, recimo v strasti, s
               čimer se je verjetno skušalo nadoknaditi finančni primanjkljaj, pač neustrezna
               konceptualna rešitev. Povabljeni strokovnjak, profesor s FDV-ja, je med drugim
               komentiral podatke. Če ste natančno pogledali podatke, potem ste lahko videli, da je
               gledanost nekaterih kulturnih oddaj kot so Peti element, Pisave, Podoba podobe in
               tako naprej, v zadnjih nekaj letih, torej od zamenjave vodstva, padla tudi za 80%.
               Ali gre res samo za nezanimanje za te vsebine ali pa kaže iskati razlog tudi v
               spremembi termina, v katerem so te oddaje predvajanje? Čeprav smo bili v razpravi
               obdolženi, da brez dokazil razpravljamo o stvareh, naj navedem besede urednika Janija
               Virka, odgovornega urednika umetniške in produkcijske enote kulturni in umetniški
               program: "Dolga leta nazaj smo imeli na javni televiziji en igralni kos na mesec, smo
               imeli scenske, baletne, izvirne postavitve, česar zdaj že zdavnaj ne zmoremo več, smo
               imeli otroški progam, ki je, kot je bilo prej omenjeno, javna televizija je edini
               domicil otroških filmov, nadaljevank. Še je bilo govora o konkretnih številkah, ki
               onemogoča večjo zastopanost kulturnih vsebin na televiziji. Kajti ostane samo dobre
               štiri milijone za ves izvirni dokumentarni, otroški, mladinski, izobraževalni, verski
               program, oddaje o kulturi in glasbeni program. Zadrege so torej konkretne, so
               navedene tudi z dokazili ali z mnenji ljudi, ki so za program odgovorni, tako da je
               težko sprejeti očitke, da niso bili pomisleki in vprašanja, ki so se nam zastavljala,
               dovolj argumentirani. Podobno bi bilo mogoče navajati tudi vse tisto, kar je povezano
               s porabo razvojnih sredstev. Nadzorni svet je dovolil uporabo razvojnih sredstev za
               nadaljevanko Strasti v višini 1,5 milijonov evrov, torej se je to financiralo iz
               razvojnih sredstev. Tudi po besedah generalnega direktorja, da zavod ni prodal nobene
               delnice, je bilo že citirano na šesti strani poročila, da so bile prodane delnice
               oziroma obveznice. Če neka hiša sama pošlje iz svojih vrst dokument, pod katerega se
               je podpisal generalni direktor, je verjetno to že nekaj, na kar se poslanci lahko
               sklicujemo in upiramo svoja vprašanja. Ob razvojnih sredstvih se zastavlja vprašanje,
               kakšna so merila za uporabo razvojnih sredstev. Ali je mogoče tudi investicije, tudi
               celo vrsto drugih stvari, nenazadnje tudi avtomobilski vozni park, šteti za ustrezno
               porabo razvojnih sredstev.</p>
               <p>Drugi sklop vprašanj, na katera bi se dalo odgovoriti, je bilo vprašanje, kaj se
               dogaja z zaposlenimi na RTV. Nenazadnje je poročilo Računskega sodišča iz leta 2004
               na ta problem posebej opozarjalo. Nismo dobili natančnega odgovora o tem, kolikšno je
               število, kakšna je stopnja zadovoljstva zaposlenih s plačami, od kod zdaj kar na
               enkrat tožbe, da ne govorimo o tem, da so bili tudi podatki o stroških dela zelo
               različni. Enkrat je bilo rečeno, da znašajo stroški dela kar 60% odhodkov RTV, drugič
               je bilo rečeno, da predstavljajo 47% odhodkov. Posebno poglavje, poudarjam, so
               honorarni sodelavci na RTV-ju; o tem nas prepričuje tudi pismo društva novinarjev, ki
               smo ga dobili; in težave s katerimi se srečujejo, kako ob dolgotrajni zaposlitvi na
               RTV za določen čas ne morejo dobiti tudi redne zaposlitve.</p>
               <p>Nismo samo tisti iz koalicijskih strank iskali argumente za podhranjenost kulturnih
               vsebin v programih, čeprav nam je vodstvo dokazovalo, da to ni res, pa je verjetno
               43% manj od 45%. 43% jih je v letu 2008 - 45 v letu 2009. Tudi Drago Jančar je v
               svojem razmišljanju opozarjal na problem, o katerem danes razpravljamo. Zato je
               seveda treba znova poudariti, da je treba sredstva, ki so javna sredstva, črpati in
               uporabljati v skladu z namembnostjo in z načeli dobrega gospodarja. Sklicevanje na
               revizijsko poročilo, za katerega je bilo celo v medijih povedano, da ga odbor ni
               obravnaval zaradi tega, ker je pozitivno, pa revizijsko porolčilo sploh ni bilo
               odboru na ustrezen način posredovano. Naj povem, da je v zaključku revizijskega
               poročila pač zapisano, da to revizijsko poročilo ni pripravljeno v skladu s 24.
               členom Zakona o revidiranju. In da tudi tega poročila ni mogoče šteti ne za revizijo
               ne za preiskavo v skladu z mednarodnimi standardi revidiranja, ki jih je izdalo
               Mednarodno združenje računovodskih strokovnjakov. Zato s tem poročilom revizija ne
               daje nikakršnega zagotovila o ravnanju zavoda v zvezi z razvojnimi projekti, javnimi
               naročili, avtorskimi in izvajalskimi pravicami, produkcijami in koprodukcijami ter
               tožbenimi zahtevki. Zato Poslanska skupina Socialnih demokratov soglaša s sklepom, ki
               ga je sprejel odbor, da naj Računsko sodišče pregleda poslovanje RTV od leta 2005 do
               2009, kar bi pomagalo odgovoriti na vprašanja, ki so se nam zastavljala. Hkrati bo
               Poslanska skupina Socialnih demokratov podprla tudi amandma štirih koalicijskih
               strank k predlaganemu sklepu, ki govori ravno o tem, da je treba sredstva, ki so
               namenjena bodisi iz prispevka RTV, zdaj še povečanega za en evro, ali iz proračuna
               usmerjati tako, da bo mogoče za njih reči, da so bila porabljena namensko, gospodarno
               in učinkovito. Hvala.</p>
            </sp>
            <sp xml:id="SDZ5-Redna-05-2009-04-23.sp22">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Aleksander Zorn, v imenu Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-05-2009-04-23.sp23">

               <speaker>ALEKSANDER ZORN:</speaker>

               <p>Spoštovani predsednik, spoštovani zbor, primerno spoštovana gospa ministrica!
               Današnja točka ima amandma, ki ima dva dela so sta pravzaprav oba dela in vsa točka
               močno benevolentni, tako rekoč zlahka se je z njima strinjati. Kaj torej skrivata, da
               je treba imeti 6 ur in 5 minut razprave o tem. Kaj skriva poročilo? In kaj pomeni
               poziv, da naj bo več kulturnih vsebin?</p>
               <p>Zadeva ima burno zgodovino, ima vsaj dve seji Odbora za kulturo, izobraževanje in
               mladino, in obe sta močno različni. Na prvi smo sprejeli povišanje naročnine za 1
               evro, kar je, mimogrede, 10%, in priporočilo, da naj televizija RTV Slovenija
               upošteva več kulturnih vsebin. To priporočilo je tako rekoč enako nič. 200 let se v
               Sloveniji poziva naj bo več kulture. Več kulture je tako rekoč kot dobro jutro, ne
               pomeni nič. Kaj se torej skriva za tem? To se je razkrilo na 2. seji, ki je bila prav
               tako močno običajno in nedolžno začeta. To je bilo poročilo Nadzornega sveta za
               televizijo in za preteklo leto 2008. V sami razpravi sodelujoči o tem poročilu niso
               imeli nikakršnih posebnih pripomb, razen nekaj pripomb ministrice. Še enkrat
               ponavljam, ni bilo bistvenih pripomb. Poročilo je pokazalo, da je zavod posloval
               transparentno, da je bil njegov izkupiček pozitiven, da je izboljšal dolgoletni trend
               finančne podhranjenosti in z vsemi možnimi podatki, da ni prodajal tistih delnic, ni
               prerazporejal sredstev na tak način, kakor se to ne sme. Skratka, vse te zadeve je
               poročilo jasno povedalo in tudi na vprašanja poslancev zagovarjalo. Zapletlo pa se je
               potem s sklepi, ki so prišli na mizo. Ti sklepi so bili namreč povsem drugačni od
               razprave, povsem drugačni od ugotovitev nas sodelujočih na tej razpravi. Naj vam
               preberem dve vrstici iz vsakega inkriminiranega sklepa. Tretji: "S svojimi
               odločitvami je Nadzorni svet RTV Slovenija dopuščal, da javni zavod RTV Slovenija ni
               izpolnjeval svojega poslanstva in dejavnosti opravljanja javne službe, kar je
               vplivalo na poslabšanje kakovosti in univerzalnosti vsebin." O tem nismo razpravljali
               in to na seji preprosto ni bilo resnično. Četrti sklep: "Nadzorni svet RTV Slovenija
               ni zadovoljivo opravljal svojih nalog in ni ustrezno nadziral poslovanja RTV
               Slovenija, zlasti njegovo zakonitost, skrbnost in gospodarnost ter finančno
               poslovanje nasploh." Tudi te besede so bile, ob pravi osuplosti vseh, tako rekoč
               izrečene in zapisane povsem na novo. O tem nismo razpravljali in tega poročilo ni
               izkazovalo. Kaj to pomeni? Če premislimo, kaj pomeni zapisano, potem vemo, da so ti
               sklepi skušali inkriminalizirati sam Nadzorni svet, ki bi potem odstopil, kakor je
               napovedal tudi predsednik Nadzornega sveta. Torej, načrt je bil jasen. Obglavljanje
               Nadzornega sveta in kasneje tudi vodstva. Da pa bi bila zadeva nekoliko bolj komična
               in zanimiva se je izkazalo, da nihče noče priznati, kdo je zapisal te sklepe, to je
               za odbor, delovno telo Državnega zbora na moč nenavadno, kajti poslanske skupine tako
               rekoč tekmujejo, da bi bili njihovi sklepi sprejeti. Bojujejo se za to in s tem se
               tudi pohvalijo. Čemu bi potem skrivali, kdo je pisec teh sklepov. Ko smo o tem
               vprašali predsednico Odbora za kulturo, nam je odvrnila, da je Poslovnik ne napotuje
               k temu, da bi izdala pisca teh sklepov. Ker smo ugotavljali, da tudi ona ni pisec teh
               sklepov, kar je zanikala, se je javil poslanec Zaresa in seveda v skladu s svojo
               karitativno miselnostjo povedal, da bo rešil položaj tako, da izjavlja, da je kar on
               napisal te sklepe. Nekako smo mu razložili, da to ne gre, da bi potvarjal pisanje
               nekoga drugega in ga dajal samemu sebi in je potem od tega odstopil.</p>
               <p>Zdaj se vprašamo, čemu bi kakšna poslanska skupina ali celo predsednica skrivala,
               kdo je napisal sklepe. Odgovor je jasen in razjasnil se je dokončno kasneje v pismu
               gospoda Grande. Sklepe je napisala ministrica sama. To seveda pomeni kršitev, kajti
               izvršna oblast diktira sklepe zakonodajni oblasti. To je seveda v nasprotju z
               delovanjem Državnega zbora in je povsem nehigienično.</p>
               <p>Kasneje smo seveda na podlagi vsega tega, ko smo poskušali te sklepe odpraviti,
               sklenili v poslanski skupini, da se tega sklepanja ne udeležimo in smo se odločili za
               obstrukcijo. Ta obstrukcija ni bila sama in samotna, udeležili so se je t udi
               poslanci Nacionalne stranke, poslanci Ljudske stranke in oba poslanca manjšin. Stvar
               je bila nekoliko nerodna. Zato smo skrbno poslušali nadaljnje dogajanje in ugotovili,
               da je celo predlagatelj neznani - znani predlagatelj ugotovil, da so šle stvari
               predaleč in je potem pri samem glasovanju ta sklep odklonil. Pa vendarle, sprašujem
               se, kaj bi bilo, če bi šlo glasovanje normalno brez naše obstrukcije naprej. Ali bi
               bila tudi ta dva sklepa sprejeta? Bila bi. Prepričan sem o tem, kar pomeni, da bi bil
               Nadzorni svet odstopil in vodstvo bi bilo zelo kmalu obglavljeno. To je bil načrt, ki
               se je izjalovil. Zato protestiram, da se zlorablja delovno telo Državnega zbora za
               to, da se obračunava z vodstvom televizije, ki pač ministrstvu ni po godu. Naj se
               obračunava čisto, naj bo ta čistka čista. Naj se jih pač zmeče iz položajev, pri tem
               pa se naj ne uporablja Odbor za kulturo. Toliko.</p>
               <p>Obstaja pa tudi še kaj drugega. Slišali smo celo vrsto argumentov. Tukaj nismo
               slišali druge strani, kajti mnogo je takšnih, o katerih lahko kompetentno odgovarja
               samo televizija sama. Vse o podhranjenosti vsebin smo dobili na mizo iz analize
               televizije, kjer natančno piše, da niti do sekunde televizijska politika ni
               podhranila kulturne vsebine. Vsi si želimo več kulture, tudi sam. Vsi si želimo več
               kulture v primetimu, ampak podhranjenosti kulture ni bilo. In to so dokazali. Seveda
               je bilo slišati, da je ta dokaz šibek in da ga je analitik naredil tako, da ni pravi.
               Ampak pustimo te manjše zadrege pri miru, isto se dogaja s financami. Vse očitke je
               Nadzorni svet in tudi direktor zavoda zavrnil. Kljub temu niso bili upoštevani in so
               bili danes ponovljeni in nihče kompetentno nanje ne more odgovarjati, kajti direktor
               zavoda ni povabljen na to sejo.</p>
               <p>Kaj lahko iz vsega tega sklepamo? Prvič, to je linč televizijskega vodstva znotraj
               Državnega zbora, ki ni potreben na tak način in naj se dogaja tam, kjer se pač želi
               dogajati. Državni zbor naj se pri tem ne udeležuje tega linča in zato bo naša
               poslanska skupina glasovala proti tem sklepom. Hvala lepa.</p>
            </sp>
            <sp xml:id="SDZ5-Redna-05-2009-04-23.sp24">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franco Juri, v imenu Poslanske skupine Zares.
               Prosim.</p>
            </sp>
            <sp xml:id="SDZ5-Redna-05-2009-04-23.sp25">

               <speaker>FRANCO JURI:</speaker>

               <p>Hvala, gospod predsednik. Gospod predsednik nadzornega sveta, gospa ministrica,
               kolegice in kolegi! Cenjenemu kolegu Zornu sem hvaležen za to, da nam je v bistvu
               predaval o historiatu tistih dveh znamenitih sej odbora. Odlično je nastopil kot
               odvetnik ožjega vodstva RTV, in to je bilo pričakovati. Malo nedosledno pa zveni, da
               član SDS poziva Državni zbor, naj se ne vtika v vprašanja, ki zadevajo Javni zavod
               RTV, potem ko je ta ista stranka sproducirala tisti znameniti Zakon o RTV, ki podreja
               zavod RTV Državnemu zboru, politiki in Vladi. Če smo dosledni, bi morali biti
               dosledni tudi pred tremi leti; takrat pa ste bili veliki zagovorniki ingerence
               Državnega zbora v javne medije.</p>
               <p>Pa gremo naprej. Najprej bi vprašal, da se izognemo nadaljnjim nesporazumom, gospoda
               Orešnika, ali je imel v mislih, ko je govoril o revizijskem poročilu, ta dokument, ki
               smo ga dobili, to je Revizorjevo poročilo o ugotovitvah dovoljenih postopkov, 3.
               aprila 2009? Ali je to to?</p>
            </sp>
            <sp xml:id="SDZ5-Redna-05-2009-04-23.sp26">

               <speaker>PREDSEDNIK DR. PAVEL GANTAR:</speaker>

               <p>Gospod Orešnik ne more odgovarjati, nima za to prijavljenega časa, žal.</p>
            </sp>
            <sp xml:id="SDZ5-Redna-05-2009-04-23.sp27">

               <speaker>FRANCO JURI:</speaker>

               <p>To sprašujem, ker je to edini dokument, ki smo ga dobili in ki ga zdaj imenujemo
               Revizorjevo poročilo. Berem iz dokumenta z naslovom "Obravnava problematike
               podfinanciranosti..." Vem, da vas moti, gospodje iz SDS, ampak malo, malo tolerance.
               Torej berem iz tega dokumenta, ki se imenuje "Obravnava problematike
               podfinanciranosti RTV Slovenija in kulturnih vsebin na javni RTV", ki ga je podpisal
               generalni direktor gospod Anton Guzej. Na tretji strani piše: "Ni odveč še enkrat
               zapisati, da zavod doslej ni prodal nobene delnice Eutelsat Communication, prodali pa
               smo obveznice Republike Slovenije v vrednosti 4,2 milijona evrov. Le-te so bile
               porabljene za investicijske projekte." Na šesti strani, torej na naslednji strani
               istega dokumenta pa piše: "Za potrebe modernizacije in digitalizacije tehnoloških
               postopkov smo na RTV Slovenija poleg rednih investicij izvajali več razvojnih
               projektov, ki so financirani iz dividend in prodaje delnic Eutelsat oziroma obresti
               in prodaje obveznic Republike Slovenije." Roko na srce, je treba biti korekten, tako
               kot je bil gospod Germič, in povedati, da je generalni direktor gospod Guzej na
               matičnem odboru na izpostavljeno protislovje, ki izhaja iz dokumenta, vsaj trikrat
               priznal, da je to bila napaka in da RTV Slovenija ni prodala nobenih delnic. Napaka!
               Napaka! Lahko morda, najbrž, verjetno, lahko verjamemo generalnemu direktorju in
               nadzornemu svetu in kupimo tezo, da ni bilo prodanih delnic. Pa vendar, v dokumentu,
               ki nam je bil posredovan kot dokazilo o odličnosti ravnanja RTV Slovenija, je napaka,
               ki botruje dvomu o zanesljivosti očitno površno pripravljenega dokumenta. Še posebej
               zanimivo pa je, da se podobna napaka pojavlja tudi v poročilu nadzornega sveta.</p>
               <p>Spoštovani zbor, cenjeni kolegi! Začnimo torej pri vprašanjih zanesljivosti
               argumentov, ki jih vehementno in s celo zbirko političnih pamfletov in dopisov
               sedanje ožje vodstvo RTV Slovenija pošilja na vse naslove in zavaja medije in
               javnost, da bi zameglilo pravo stanje v zavodu RTV Slovenija. Še malo o zanesljivosti
               oziroma nezanesljivosti. Na prvi strani že navedenega dokumenta s podpisom Antona
               Guzeja lahko beremo: "Zadnja štiri leta smo v zavodu poslovali pozitivno, čeprav
               nismo povišali RTV-prispevka, saj je le ta nominalno padal. Kljub temu smo vsem
               vsebinam namenjali veliko pozornost, posebej tistim, ki izhajajo iz
               kulturno-umetniških programov. Zanimivo! Če sledimo logiki in sporočilu tega
               odstavka, je sklep lahko le eden: v zavodu RTV ni problemov in kulturne vsebine ne
               trpijo zaradi pomanjkanja denarja. Lepo. Prav. Neverjetno, skoraj surrealistično.
               Čemu sploh potrebujemo to razpravo?! Zaposleni v zavodu, od koder prihajajo pozivi k
               spremembam, pri tem seveda niso pomembni. Zanesljivi so le gospodje Guzej, gospod
               Možina, gospod Vasle, gospod Granda, gospod Orešnik in še kdo. Oni se pač oglašajo,
               in to zelo glasno. Pa res ne razumemo, čemu bi sploh povišali naročnino. Te pozive
               smo dobili po volitvah, po imenovanju nove Vlade, slišali, smo da moramo povišati
               naročnino, če ne bo RTV tako rekoč propadla. In zakaj bi povišali to naročnino in
               kršili politično obljubo in zavezo, ki so jo snovalci zakona o RTV in nekdanji
               premier in znani spoštovani kolega iz desnih vrst dali naročnikom RTV, da bodo
               plačali manj in dobili več kvalitetnih programov. Še pomnite tovariši! Obljube. To so
               obljube. S temi obljubami ste celo za las dobili referendum o novem zakonu, ki je
               zavod RTV podredil volji vladajoče politike in omogočil sistem vladanja RTV, ki sloni
               na znanem triumviratu: ožje vodstvo RTV, programski svet in nadzorni svet. Govorim o
               večini članov teh teles. No, ne o vseh. Ker je večina članov politično zelo
               zanesljiva, v vseh treh členih triumvirata je večina preverjenih kadrov, ki skrbi za
               to, da umazanije ne pridejo na dan. Jasno! A to počnejo zelo zelo nerodno. Ko
               razkrivamo njihove prste namazane z marmelado, se jezijo in začnejo pisati protestna
               pisma, ogorčene pozive, pihajo na dušo našemu predsedniku Vlade, ker menijo, da je to
               šibki člen nove vlade in da jih bo zaščitil.</p>
               <p>Pa pojdimo naprej. Ostali smo pri ugotovitvi vodstva RTV Slovenija, da so se
               programi kljub zmanjšanju sredstev izboljšali in da vsebujejo vse več kulturnih
               vsebin. V redu. 28. januarja 2009 je tudi Državni zbor dobil odprto pismo z 12
               podpisi, ki se začenja z naslednjim zelo dramatičnim odstavkom: "RTV Slovenija
               izgublja bitko s komercialnimi hišami, ker z vrednotami, h katerim jo zavezuje njen
               nacionalni značaj, ne more dobičkonosno konkurirati njihovim tržno naravnanim
               projektov, ki nimajo takšnih omejitev." In nato še naprej: "RTV Slovenijo je treba v
               duhu teh pričakovanj razbremeniti nekulturne komercializacije." To priznanje, da
               zavodu RTV grozi padec kulturnih in vzpon komercialnih vsebin in ki demantira Guzejev
               slavospev dosežkom zavoda, so podpisali jasno znani, ne vem, recimo jim levičarski
               intelektualci, med njimi dr. Stane Granda, dr. Janez Grill, dr. Ivan Štuhec, dr.
               Huber Požarnik in drugi. Nato smo iz medijev izvedeli, da nas gospod Guzej obtožuje,
               češ, da je Odbor za šolstvo, kulturo, šport in mladino na svoji seji deloval do njih
               nesramno, nedemokratično in kot zgledno izpostavil ravnanje poslancev, ki so izvedli
               obstrukcijo. Vse lepo in prav, politična pravica posameznikov in politično jasno
               opredeljenega ožjega vodstva RTV Slovenija. Vendar gospod Guzej je prišel na sejo z
               dokumentom, ki ga je nato medijem predstavil kot nekakšen krovni dokaz o
               brezmadežnosti poslovanja zavoda. Povedal je, da ga odbor, ni želel upoštevati.
               Medijem je to predstavil kot revizorsko poročilo o poslovanju. Berem iz STA, 9.
               aprila, ki citira generalnega direktorja: "Revizijsko poročilo poslovanja RTV
               Slovenija dokazuje, da je RTV v letu 2008 poslovala pozitivno, sredstva pa so bila
               namensko uporabljena." In za kaj gre v resnici? Zdaj pa prihajamo k trditvi gospoda
               Orešnika. Berem iz točke 3, mislim, da je na peti strani revizorskega poročila, o
               ugotovitvah dogovorjenih postopkov, to je tako imenovani zaključek tega dokumenta:
               "Postopki, ki smo jih izvedeli, niso niti revizija, niti preiskava v skladu z
               mednarodnimi standardi revidiranja, ki jih je izdalo mednarodno združenje
               računovodskih strokovnjakov. Zato s tem poročilom ne dajemo nikakršnega zagotovila o
               ravnanju zavoda v zvezi z razvojnimi projekti, javnimi naročili, avtorskimi in
               izvajalskimi pravicami, produkcijami in koprodukcijami ter tožbenimi zahtevki."</p>
               <p>Tako smo spet tam v nevidnem polju gibanj, domnev, špekulacij in seveda potrebe po
               resni reviziji poslovanja, ki jo lahko resno zagotovi le Računsko sodišče Republike
               Slovenije. Poročilo nadzornega sveta je zaenkrat zanesljivo, kolikor so zanesljivi
               dokumenti, ki smo jih prejeli od vodstva zavoda RTV, vključno s tistim, kjer je
               priznana napaka o prodaji delnic Eutelsat. Kako naj kupimo z mirno vestjo prikaz
               podatkov in dejstev, ki jih na to praksa in druga dejstva sproti demantirajo. Govoril
               sem prej o dobro načrtovanem sistemu, ki spominja na trdnjavo. Ker se različni členi
               med seboj ščitijo.</p>
               <p>Za nameček bi lahko omenil še delo in poročilo Sveta za radiodifuzijo, nekakšnega
               medijskega politkomisarja iz prejšnjega mandata, jasno, o stanju v slovenskem
               medijskem prostoru. To poročilo smo zaradi nespodobnosti in ideološkega obračunavanja
               z novinarji umaknili z dnevnega reda. Predlagam, da ga katerikoli od slovenskih
               medijev objavi v celoti, da bomo dobro razumeli, za kakšen ideološki konstrukt gre
               pri implementaciji zakona o RTV prek trdnjave oziroma triumvirata zavoda. Navsezadnje
               je o odnosu prejšnje oblasti do medijev in do svobode misli in govora priča tudi
               tožba gospoda Janeza Janše zoper kolumnista Vlada Miheljaka. O tem lahko preberete v
               današnjih medijih. Vprašati bi morali večino zaposlenih v zavodu, sindikat
               novinarjev, od katerega smo dobili pet strani dolgo pismo in ga lahko tudi sami
               preberete. Tam so navedeni konkretni podatki, konkretne številke, ki, upam, bodo
               upoštevane tudi s strani Računskega sodišča. Vprašati bi morali večino zaposlenih na
               RTV, kaj se dogaja s honorarji, z zunanjimi sodelavci, z uredniki, ki so zapustili
               ali so bili primorani zapustiti RTV, ali tiste, ki niso imeli možnosti zaposlitve,
               ker niso bili politično primerni ali ki so imeli, citiram gospoda Guzeja: "...
               napačen politični pedigree". Vprašati bi se morali, kaj se je dogajalo pri nakupu
               filmov in oddaj na trgu, če so se cene od leta 2007 do letošnjega leta podvojile.
               Odločitve o nakupih so bile sprejete mimo pristojnih uredništev. Podatke o tem imamo.
               Pogodbe so bile za zavod skrajno neugodne. Vprašati bi se morali, kaj je z
               izpolnjevanjem obveznosti do slušno prizadetih. Zveza društev gluhih in naglušnih
               Slovenije ugotavlja, da so programi za gluhe in naglušne na RTV Slovenija skoraj
               postali nedostopni. Vprašati bi se morali, kaj je s poskusom tako imenovanega
               dvopolnega dogovora s komercialno televizijo. Gre za dogovore o oddajanju digitalnih
               programov na prvem multipleksu, tako imenovanem MUX-A, kjer RTV Slovenija kljub
               opozorilom APEK-a želela oddati kapacitete konkurenčni komercialni televiziji na
               način, ki bi zaradi datumske neusklajenosti s pričetkom delovanja drugega
               komercialnega ponudnika multipleksa MUX-B lahko ogrozil vstop na trg slednjega. Javni
               zavod je interes pluralnosti trga zapostavil za ceno kratkoročne kupčije s
               konkurenčno televizijo. Vprašali bi se, kaj se dogaja zaradi neizpolnjevanja
               pogodbenih zahtev in zavez zaupnikov oglasnega časa. Predlagamo, da Računsko sodišče
               ob pregledu posebej pozorno pregleda razmerje bruto in neto cen oglasnega prostora,
               vprašanja tako imenovanih super rabatov in vloge posrednikov pri zakupu oglasnih
               terminov med športnimi prenosi.</p>
               <p>Poslanci in poslanke, za nami je štiriletno obdobje slabega, izredno slabega in
               politično vodenega upravljanja z javnim zavodom, ki se danes na eni strani hvali z
               domnevnimi poslovnimi in programski uspehi, po drugi pa stremi po povišanju naročnine
               in novem proračunskem denarju, pri tem pa se sklicuje na potrebe, ki jih veleva Zakon
               o javnih uslužbencih, ki je nastal v času prejšnje vlade, tiste, ki ni dovolila
               povišanja naročnine vsaj do volitev. Še tako pomembna finančna revizija in tako
               podrobna revizija in debata o tehnološki platformi, kjer ni dvoma, da je prišlo do
               nekaterih pomembnih premikov, vprašanje je, koliko je tehnološka platforma potem
               smiselno uporabljena pri razvoju programov. Te razprave seveda ne morejo nadomestiti
               vsebinske razprave o tem, kako je mogoče, da so se v zadnjih nekaj letih tako
               katastrofalno znižali avdiovizualni, kreativni, estetski in ne nazadnje etični
               standardi nacionalne televizije. Še kolegu Zornu. Jaz nisem demantiral avtorstva
               tistih sklepov. Iz magnetograma to ne izhaja. Si lahko ogledate magnetogram in jaz
               tega umika oziroma neavtorstva nisem priznal. Po vsem tem dogajanju in po tej
               politični aferi, ki je nastala z dopisovanjem ožjega vodstva gospoda Guzeja, gospoda
               Možine in gospoda Grande, kjer je jasno, da gre za zaključeni sistem, ki se ščiti za
               trdnjavo, sem prepričan, da so tistih sklepi še bolj utemeljeni. Zelo pošteno bi bilo
               od tega ožjega vodstva, da bi se zavedalo tega katastrofalnega upravljanja zadnjih
               let in samo ponudilo odstop.</p>
               <p>Poslanska skupina Zares bo amandma podprla.</p>
            </sp>
            <sp xml:id="SDZ5-Redna-05-2009-04-23.sp28">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Proceduralno, gospod Grims.</p>
            </sp>
            <sp xml:id="SDZ5-Redna-05-2009-04-23.sp29">

               <speaker>MAG. BRANKO GRIMS:</speaker>

               <p>Glejte, na koncu bom predlagal dva konkretna sklepa, ki se dotikata časa in pa tega,
               kdo ima pravico nastopati na seji, kar je skladno s poslovnikom. O tem lahko v
               določenih primerih namreč odloči Državni zbor. Pred tem pa želim to podrobneje
               utemeljiti.</p>
               <p>Prav vsak od članov, čemur rečemo tranzicijska levica, ki je danes spregovoril, je
               bodisi grobo žalil ljudi, ki jih danes ni tu, bodisi sprevračal besede...</p>
            </sp>
            <sp xml:id="SDZ5-Redna-05-2009-04-23.sp30">

               <speaker>PREDSEDNIK DR. PAVEL GANTAR:</speaker>

               <p>Gospod Grims, prosim, da odpoveste kakršnimkoli vrednostnim kvalifikacijam...</p>
            </sp>
            <sp xml:id="SDZ5-Redna-05-2009-04-23.sp31">

               <speaker>MAG. BRANKO GRIMS:</speaker>

               <p>Saj to delam, gospod predsednik. Dajte se umiriti, no.</p>
            </sp>
            <sp xml:id="SDZ5-Redna-05-2009-04-23.sp32">

               <speaker>PREDSEDNIK DR. PAVEL GANTAR:</speaker>

               <p>In prosim, da tega ne počenjate...</p>
            </sp>
            <sp xml:id="SDZ5-Redna-05-2009-04-23.sp33">

               <speaker>MAG. BRANKO GRIMS:</speaker>

               <p>Gospod predsednik, jaz razumem, da želite pristransko voditi v korist...</p>
            </sp>
            <sp xml:id="SDZ5-Redna-05-2009-04-23.sp34">

               <speaker>PREDSEDNIK DR. PAVEL GANTAR:</speaker>

               <p>... v okviru svojega proceduralnega nastopa. Prosim!</p>
            </sp>
            <sp xml:id="SDZ5-Redna-05-2009-04-23.sp35">

               <speaker>MAG. BRANKO GRIMS:</speaker>

               <p>... v korist ministrice, ki je članica vaše stranke. Dajte, prosim, počakati, da
               utemeljim svoj predlog.</p>
            </sp>
            <sp xml:id="SDZ5-Redna-05-2009-04-23.sp36">

               <speaker>PREDSEDNIK DR. PAVEL GANTAR:</speaker>

               <p>To je prvi opomin.</p>
            </sp>
            <sp xml:id="SDZ5-Redna-05-2009-04-23.sp37">

               <speaker>MAG. BRANKO GRIMS:</speaker>

               <p>Ta logika, najprej diskreditacija, potem likvidacija, po potrebi tudi fizična, ki je
               danes ves čas tu prisotna in izhaja iz vseh besed, je nekaj, za kar smo vsi morda
               mislili, da je nekaj novega, ampak ko smo gledali film Sovjetska zgodba, se izkaže,
               da je to 70 let stara stvar, še iz časov, ko so se tisti pod rdečo zvezdo in oni pod
               kljukastim križem objemali pa radi imeli, le da njihovi politični nasledniki to še
               danes izvajajo. Vendar nekateri, ki ste to počeli tudi danes tukaj in ste se dušili v
               besu, ker še obstaja nek medij, ki vam ni popolnoma podrejen, ki je avtonomen in
               skozi katerega vsaj pri neposrednih prenosih ljudje lahko vidijo, kdo je kdo, ste pač
               v tem šli resnično predaleč. In ste govorili o ljudeh, ki jih ni tukaj, jih grobo
               diskvalificirali, obenem polemizirali s predstavnikom nadzornega odbora, ki po
               časovnem razporedu zdaj nima sploh več možnosti kakorkoli odgovarjati. In zaradi tega
               predlagam dvoje. Prvič, da se dodeli dodatnih 60 minut predstavnikom RTV Slovenija,
               da bo v tem času vsaj gospod Orešnik lahko odgovarjal na tovrstne žalitve,
               insinuacije in preobračanje besed, kot smo mu bili ravnokar priče. In drugič, da se
               potem, ko bo ta sklep sprejet, seja za pol ure prekine in se v tem času omogoči tudi
               preostalim, ki jih stalno naslavljate in diskreditirate osebno, torej članom vodstva
               RTV, da se seje udeležijo in da se tudi njim dodeli beseda. Veste, da se v Državnem
               zboru na osnovi poslovnika lahko dodeli dodatni čas in se da beseda tudi tistim, ki
               na sejo izrecno do tistega trenutka niso bili vabljeni. To je stvar politične
               kulture. Jaz upam, da boste vsi izkazali svojo politično kulturo vsaj v tej meri, da
               boste s svojim glasovanjem sedaj za ta dva sklepa omogočili ljudem, ki jih grobo
               diskvalificirate, ki jih napadate, ki jih javno žalite, da pridejo in vam
               argumentirano odgovorijo, saj to je vendar vloga parlamenta.</p>
            </sp>
            <sp xml:id="SDZ5-Redna-05-2009-04-23.sp38">

               <speaker>PREDSEDNIK DR. PAVEL GANTAR:</speaker>

               <p>Teh dveh sklepov seveda ne bom dal na glasovanje. Ta dva sklepa nista v skladu s
               poslovnikom. Hkrati povem, da je čas določil za to sejo Kolegij na svoji seji in
               zaradi tega tega predloga ne bom dal na glasovanje. Prosim. Ni več proceduralno.
               Prosim, gospod Kek.</p>
            </sp>
            <sp xml:id="SDZ5-Redna-05-2009-04-23.sp39">

               <speaker>FRANCI KEK:</speaker>

               <p> Sicer ste že odgovorili na vprašanje, čeprav se mi je zdel...</p>
            </sp>
            <sp xml:id="SDZ5-Redna-05-2009-04-23.sp40">

               <speaker>PREDSEDNIK DR. PAVEL GANTAR:</speaker>

               <p>Gospod Kek, ni razprave. Imate proceduralni predlog.</p>
            </sp>
            <sp xml:id="SDZ5-Redna-05-2009-04-23.sp41">

               <speaker>FRANCI KEK:</speaker>

               <p> Proceduralni predlog je bil, da prvi predlog predstavnika tranzicijske desnice se
               mi zdi dosti smiseln, ampak če ni.</p>
            </sp>
            <sp xml:id="SDZ5-Redna-05-2009-04-23.sp42">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Kek. Proceduralno. Mag. Majda Potrata.</p>
            </sp>
            <sp xml:id="SDZ5-Redna-05-2009-04-23.sp43">

               <speaker>MAG. MAJDA POTRATA:</speaker>

               <p>Hvala, gospod predsednik. Postopkovno bi v tem primeru seveda edini, ki bi imel
               pravico do podaljšanja časa, bil odbor, ki je bil predlagatelj te točke dnevnega
               reda. Odbor ima zelo disperzno razporejene poglede na obravnavano točko. Obžalujem,
               da odbor nima možnosti, tudi če je poročevalka predsednica tega odbora, več časa
               odgovarjati na res številne diskvalifikacije, ki jih ni mogoče utrditi s tistim, kar
               se najde v magnetogramih.</p>
               <p>Zakaj kdo lahko ali ne more govoriti, je poseben problem. Ampak poudarjam, ta točka
               je oblikovana tako, da je njen predlagatelj odbor in ne morejo biti tukaj sogovorniki
               drugi. Kako se pa o drugih ljudeh govori, bi pa kazalo razmišljati tudi takrat, kadar
               predlagatelj takega predloga govori. Jaz ne vem, v čem je bila moja beseda, ko sem
               govorila v imenu poslanske skupine, žaljiva do kogarkoli, pa sem bila uvrščena med
               tiste, ki so grobo žalili in širili sovražni govor. Jaz ugotavljam, da tega nisem
               delala. Hvala lepa.</p>
            </sp>
            <sp xml:id="SDZ5-Redna-05-2009-04-23.sp44">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ne bom vam dal več možnosti za proceduralno vprašanje oziroma predlog,
               ker ste ga že imeli. Časovni potek te točke dnevnega reda, ki ima 6 ur in 5 minut, ne
               5 minut, ampak 6 ur in 5 minut, je določil Kolegij predsednika Državnega zbora.
               Določil je tudi časovne okvire in razporeditev časa za vse akterje, vse tiste, ki
               lahko in ki so izrazili pripravljenost ter željo, da nastopijo znotraj te razprave.
               Zato o tem razprave več ne bom dopustil.</p>
               <p>Nadaljujemo s predstavitvijo stališč poslanskih skupin. Besedo ima gospod mag. Vasja
               Klavora v imenu Poslanske skupine DeSUS.</p>
            </sp>
            <sp xml:id="SDZ5-Redna-05-2009-04-23.sp45">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani predsednik nadzornega sveta, spoštovane
               poslanke in poslanci! Po vsem tem, kar je bilo do sedaj rečeno v tem zboru pri
               predstavitvi stališč, in pri vseh pobudah, ki so bile dane, je pravzaprav težko
               podati stališče poslanske skupine. Upam, da v svojem kratkem nagovoru in predstavitvi
               stališč ne bom nikogar žalil, ampak se bom res poskušal dotakniti v kratkem tistega,
               kar mi mislimo o tej točki.</p>
               <p>V poslanski skupini podpiramo predloge sklepov, ki jih je pri obeh aktih sprejelo
               matično delovno telo, med drugim tudi sklep, ki se dotika znižanja sejnin članom
               Nadzornega sveta RTV, predvsem z vidika finančne in gospodarske krize. Konkretno:</p>
               <p>Poslanci naše poslanske skupine bomo kot sopredlagatelji podprli amandma za
               spremembo sklepa, v katerem Državni zbor poziva vodstvo RTV Slovenija, da glede na
               nedavno zvišanje RTV prispevka posebno pozornost nameni produkciji in predvajanju
               vsebin v javnem interesu ter za to zagotovi primerne kadrovske, finančne in tehnične
               vire. Ko navajam to troje, kadrovske, finančne in tehnične vire, imam pri kadrovskih
               kup pomislekov, s katerimi sem bil seznanjen tudi s pismom novinarjev, ki govorijo o
               honorarnem delu na RTV; vsekakor eden od problemov.</p>
               <p>Glede finančnih, prav bi bilo, da ne govorim in ne širim svoje diskusije, da bi
               prišli do sklepa, da Računsko sodišče pregleda, kakšno je bilo poslovanje RTV zavoda.
               Da enkrat opravimo z vsemi dilemami, ali je bilo pravilno ali ni bilo pravilno. Ali
               je denar, ki je bil namenjen za tehnično oplemenitenje zavoda, ali če sem konkreten,
               za izvedbo projekta digitalizacije, ali je bil porabljen tudi za plače ali ne? Ne
               moremo se tukaj prerekati eden z drugim, če imamo enkrat tako informacijo, potem pa
               drugačno. Tisti, ki je za to primeren, je Računsko sodišče, zato naj o tem pove svoje
               mnenje. Tako mnenje od takega organa lahko tudi sprejmemo.</p>
               <p>Ena od bistvenih nalog tega javnega zavoda je poleg zagotavljanja kadrovskih in
               finančnih virov tudi nadaljevanje že začetka projekta digitalizacije. Mislim, da je
               to projekt, ki terja vso našo pozornost, kajti to je tisto, o čemer govorimo, kaj bo
               jutri, ne samo projekt digitalizacije, ampak tudi povečanje prostorskih objektov
               javnega zavoda Radiotelevizije. Mislim, da je to nujno in da je ta projekt do sedaj
               lepo potekal, poteka naprej, seveda pozorni moramo biti tudi na precejšnja finančna
               sredstva, ki so v večini zagotovljena iz razvojnih sredstev za ta projekt.</p>
               <p>Glede na podatke, ki izhajajo v poročilu o poteku tega projekta, sklepamo, da so
               očitki nenamerni, sklepamo, da očitki o nenamerni porabi sredstev za plače namesto za
               projekt digitalizacije niso upravičeni. To je naše mnenje. Prepričani smo, da bo
               digitalizacija končana v roku in izvedena v okviru sredstev, ki so predvidena za to
               investicijo.</p>
               <p>Prepričani smo tudi, da bo dvig RTV prispevka pripomogel k vsebinsko boljši
               programski shemi, saj je bil za kulturni program, ne govorim sedaj, da je potrebna
               kultura, kot je bilo tudi prej omenjeno, ampak da je potrebno za kulturni program, v
               katerega spadajo oddaje o kulturi, igrani in dokumentarni program, izobraževalni,
               otroški, mladinski ter drugi programi, in je bil za to vrsto let namenjen nominalno
               isti znesek, stroški pa so se večali skladno z infalcijo, mislim, da lahko
               programskih svet z vsemi svojimi pooblastili, dober programski svet, to izjemno težko
               nalogo kljub temu kvalitetno opravi. Želimo si, da bi višji RTV prispevek olajšal
               delo, da se lahko nadejamo kakšnih vsebinskih dopolnitev v ponudbi ter še več dobrih
               izobraževalnih in dokumentarnih oddaj.</p>
               <p>Veliko je bilo danes rečenega v tej razpravi, še več bo rečenega v razpravi, ki bo
               sledila. V naši poslanski skupini pa si želimo dobro javno televizijo Slovenije.
               Hvala.</p>
            </sp>
            <sp xml:id="SDZ5-Redna-05-2009-04-23.sp46">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Miran Györek, v imenu Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-05-2009-04-23.sp47">

               <speaker>MIRAN GYÖREK:</speaker>

               <p>Hvala za besedo. Spoštovani gospod predsednik, kolegice in kolegi! Dovolite mi, da
               vam predstavim stališče Slovenske nacionalne stranke v zvezi s problematiko
               podfinanciranosti RTV Slovenija in problematiko kulturnih vsebin na javni RTV.</p>
               <p>Sama problematika je dokaj kompleksna zadeva in jo je težko predstaviti, glede na
               časovno omejitev, podrobno razčlenjeno. Poleg tega sem skušal spraviti na skupni
               imenovalec raznovrstna stališča cenjenih kolegov v Poslanski skupini Slovenske
               nacionalne stranke.</p>
               <p>Če torej začnem z vprašanjem podfinanciranosti, torej s finančno platjo, ki je
               vsekakor najaktualnejša zadeva, mi dovolite, da uvodoma naštejem nekaj dejstev.</p>
               <p>RTV prispevek se do leta 2009 ni spreminjal. V začetku uveljavitve zakona je to
               imelo pozitiven učinek, izvajala se je racionalizacija poslovanja in pri tem je
               odigral pomembno vlogo nadzorni svet z intenzivnim nadzorom nad porabo sredstev. Vse
               to je zadovoljivo utemeljeno s predloženimi poročili in drugo dokumentacijo. V letu
               2008 se je elastika nategnila do konca, zaradi novih zakonskih programskih obvez,
               recimo, parlamentarni program, program za Rome in tako dalje, zaradi potrebnih
               investicij - sem namreč ne sodi samo digitalizacija - zaradi spremembe plačnega
               sistema. Za leto 2008 je bilo od Vlade obljubljenih 3,5 milijona evrov, vendar samo
               obljubljeno, nikoli prispevano. Zaradi upada prihodkov od oglaševanja zaradi
               recesije, gre za 2,4 milijona evrov manj od načrtovanih, načrtovanih je bilo 22,3
               milijona evrov, vendar je realiziranih 19,9 milijona evrov. Kljub temu je pa RTV
               Slovenija v letu 2008 še poslovala z minimalnim dobičkom. RTV Slovenija je prišla v
               čas svetovne krize brez kreditov in z rednim odplačilom dolgov. Iz poročila
               nadzornega sveta se vidi njegovo prizadevanje za nadzor nad razumno porabo sredstev
               in je s tem nadzorni svet prispeval k redu poslovanja javnega zavoda in v lanskem
               letu ni bilo pod vprašajem izvajanje javne službe. RTV Slovenija je dejansko več kot
               zadovoljivo opravljala svoje naloge in ustrezno nadzirala poslovanje, zakonitost
               njenega poslovanja, gospodarnost in finančno poslovanje nasploh. Kdor trdi drugače,
               govori neresnico in ne pozna dela nadzornega sveta. Tudi pri porabi razvojnih
               sredstev je nadzorni svet skrbno spremljal porabo sredstev, ki jih je RTV Slovenija
               pridobila s prodajo deleža v družbi Eutelsat leta 2005. Samo toliko za vašo
               informiranost, kolegice in kolegi.</p>
               <p>Zadeva je povsem transparenta. Vrednost prodaje je leta 2005 znašala 41,8 milijona
               evrov. Priliv od prodaje 2005 je znašal 36,9 milijone evrov, 13,8 milijonov evrov je
               bilo za pokritje kreditov in tekočo uporabo, 23 milijonov evrov za obveznice RS,
               nakup delnic nove družbe EUTELSAT Communication 4,9 milijona evrov. Sedanje stanje pa
               je sledeče: obveznice 18,9 milijona evrov, lani je bilo namreč prodanih za 4,1
               milijona evrov obveznic, delnice, njihova tržna vrednost cirka 42 milijonov evrov.
               Dosedanja poraba znaša 10,7 milijona evrov, to je 6,6 milijonov evrov iz donosa
               delnic in obresti od obveznic, 4,1 milijona evrov od prodaje obveznic. Pri tem je
               potrebno ponovno izpostaviti pozitivno vlogo nadzornega sveta, ki je sprejel posebna
               merila za odobritev in uporabo teh sredstev. Sprejet je bil triletni plan porabe za
               obdobje 2007-2010. Investicije znašajo 22 milijonov evrov, organizacijski kadrovski
               in programski projekti pa 15 milijonov evrov. Toliko o številkah.</p>
               <p>Glede na zgoraj izkazana dejstva poslanska skupina Slovenske nacionalne stranke
               ocenjuje, da je bilo delo nadzornega sveta RTV Slovenije v letu 2008 dobro, da je
               dosegel vse strokovne standarde nadzorovanja finančnega poslovanja in zakonitosti
               poslovanja RTV Slovenija in da je bilo generalno poslovanje RTV Slovenija zadovoljivo
               in zakonito.</p>
               <p>Dovolite mi pa, da se dotaknem drugega področja, to je, financiranje uredniško
               producentskih enot, predvsem pa kulturnih vsebin. Največ sredstev na RTV Slovenija je
               namenjenih uredniško-producentski enoti kulturni in umetniški program. To je 10,5
               milijona evrov. Za UPE - Informativni program je namenjeno 7,7 milijone evrov, za UPE
               - Razvedrilni program 4,5 milijone evrov, za UPE - Športni program 4,7 milijona
               evrov, za TV SLO3 - Regionalni program Koper in Maribor vsak po cirka 1,4 milijona
               evrov. Toliko, da vemo, sedaj za kakšne cifre gre. Zavedati se moramo dejstva, da
               poslanstvo javne službe RTV Slovenija ni samo kulturni program, temveč so pomembne
               tudi druge programske zvrsti, recimo, informativni program, katerega pomembnost in
               vloga nas je lahko prepričala leta 1991 v osamosvojitveni vojni. Ne smemo pozabiti
               tudi gledanosti, saj je le-ta pomembna za vse vsebine in bi bilo treba planirati
               gledanost za vsako oddajo. Potem bi se lahko ugotavljalo, ali je vsebina pritegnila
               tiste poslušalce in gledalce, ki jim je bila namenjena. Ustvarjanje programa, ki ga
               nihče ne posluša in gleda, dejansko nima smisla.</p>
               <p>To je samo nekaj stališč, ki smo jih v SNS uspeli spraviti na skupni imenovalec. Smo
               pa obdelali tudi nekaj drugih vidikov, ki predstavljajo mnenja in stališča Slovenske
               nacionalne stranke.</p>
               <p>V različnih medijih se v zadnjih letih pojavlja vse več kritičnih pogledov na
               nacionalno hišo RTV. Ne moremo se znebiti občutka, da gre morda za načrtno rušenje
               ugleda in za negativen odnos do vsega, kar se v tej hiši ustvarja; morda je to komu
               voda na svoj mlin. V vsej zgodovini RTV Slovenija smo priče širjenju in povečevanju
               obsega programov, ki so financirani od prihodkov RTV prispevka, nekdanje naročnine.
               Glede na celotno ponudbo programov bi se morali vprašati, koliko programov pravzaprav
               potrebuje slovenski prostor. Je res potrebno, da se vse te vsebine financirajo iz
               prispevka? Ali to dejansko sploh zmoremo? Resnici na ljubo, TV nima denarja in ne
               zmogljivosti za kvalitetno ponudbo programa SLO 2, ki je sicer v razvidu medijev še
               vedno vpisan z 18-urnim predvajanjem na dan. Ob zadnjem popravku Zakona o RTV
               Slovenija se je v njem znašel tudi Radio RSi, radio za tujo javnost. Zakaj RSi ne bi
               delal pod okriljem Turistične zveze Slovenije? Gre za program, ki je namenjen tuji
               javnosti, tujim delavcem, ki delajo pri nas, turistom, pa tudi domači, predvsem
               mlajši populaciji, ki želi poslušati kvalitetnejšo, zabavno in podobno glasbo.</p>
               <p>S stališča Slovenske nacionalne stranke bi bilo resnično treba pretehtati, kaj v tem
               prostoru dejansko potrebujemo. Izvzeti moramo programe, ki jih moramo zagotoviti
               glede na meddržavne sporazume z Republiko Madžarsko in Italijo. V kakšnem obsegu, pa
               je stvar resne presoje na najvišji ravni, ne samo želje posameznikov ali skupine, ki
               te vsebine ustvarjajo, ali na drugi strani avditorija.</p>
               <p>Velik zalogaj so tudi orkestri. Zaradi pomanjkanja denarja je vse manj sredstev za
               arhivska snemanja. Posnetki koncertov pa se ne morejo enačiti z arhivskimi posnetki
               in lahko le občasno najdejo pot do poslušalcev. Seveda pa je koncertirati prijetneje,
               kot pa se ukvarjati z dolgočasnimi arhivskimi snemanji, predvsem za glasbenike.
               Glasbeni korpusi bi morali skrbeti predvsem za posnetke slovenskega glasbenega
               ustvarjanja. Saj, na primer, dela skladateljev, kot so Mozart, Mahler in tako dalje,
               lahko kupimo na trgu veliko ceneje in v mnogo boljših izvedbah najbolj priznanih
               izvajalcev na svetu. Veliko več denarja bi morali nameniti za naročanje slovenskim
               avtorjem, tudi za priredbe bogate zakladnice naših ljudskih napevov in avtorjev
               polpretekle zgodovine. Koncertno dejavnost izvaja tudi Slovenska filharmonija in
               večkrat je čutiti nekakšno tekmovalnost s simfoničnim orkestrom. Je to res potrebno?
               V člankih medijev se pravilno ocenjuje, da vsebine in informativnih oddaj niso
               nevtralne, in jim tudi po tej plati pada verodostojnost. Poleg tega moramo vedeti, da
               danes lahko pride do informacij vsak in je vprašanje, če je potrebno toliko
               ponudnikov info-programov in oddaj. Prenosi športnih dogodkov si lahko privoščimo, če
               imamo denar. Nihče pa ne bo namesto nas ustvarjal vsebin, ki so izjemnega pomena za
               našo identiteto, kulturo. Sem sodijo dokumentarne oddaje, izobraževalne, glasbene. Ne
               nazadnje skrb za slovenski jezik. Pretirana komercializacija nas lahko pripelje do
               dvomov o upravičenosti do finančnih sredstev, ki jih prispevajo naši gledalci in
               poslušalci. V zadnjem obdobju smo priča zelo plehkim poizkusom pridobiti čim več
               gledalcev, kar ste že predhodniki navedli. Torej ponovno: kaj je naše poslanstvo in v
               kakšnem obsegu?</p>
               <p>Ob zadnji prošnji za povečanje prispevka in s tem finančne injekcije RTV je gospod
               Pahor obljubil, da bo poskušal najti pravno utemeljeno rešitev kljub zakonski
               omejitvi, vendar pa je hkrati od generalnega direktorja zahteval tudi
               racionalizacijo. Pri tem je potrebno vedeti, da je nasilna ali celo navidezna
               racionalizacija z odpuščanji in upokojevanji kadrov za zavod lahko tudi zelo
               škodljiva. Na nekaterih segmentih se to že krepko pozna. Včasih je res kriva slaba
               notranja organizacija, na nekaterih oddelkih pa dejansko že hodijo po skrajnem robu.
               Po drugi strani pa morajo krpati pomanjkanje kadrov s honorarnimi delavci, ki pa
               mnogokrat nimajo ne znanja ne izkušenj. Tisti, ki pa so zares dobri in jih
               potrebujejo, si pa zaslužijo, da jih redno zaposlijo.</p>
               <p>Za konec še tole. Kaj če bi programe, ki jih vidi in posluša le primorska in
               štajerska regija, tudi financirali regijsko? In le tisto, kar bi potrebovali v
               nacionalnih programih, recimo dva televizijska in trije radijski, financirali iz
               skupnih sredstev od prispevka. Gorenjska in dolenjska regija od programske ponudbe
               ... praktično nima nič. Tudi v prihodnje ne bo nič bolje, saj bo pokrivanje v
               digitalnem omrežju tudi regijsko. Kaj pa, če bi obe, torej Gorenjska in Dolenjska
               regija zahtevali ustanovitev svojih regionalnih centrov TV in radijskim regijskim
               programom. Kdo bi jih financiral? Vprašanj je še veliko, na katera bi bilo treba
               odgovoriti. Tega, kar se je pa dogajalo na matičnem delovnem telesu, ne bom
               komentiral, ker smo to komentirali že takrat z našo obstrukcijo, pa predhodniki ste
               to... Seveda so mnenja polarizirana. Kaj k temu reči? Žalostno je, da je prišlo do
               tega. Več bi se morali ukvarjati dejansko s tem, kar sem vam sedaj prebral, s
               problemi v zvezi z RTV Slovenija.</p>
               <p>Za konec bi želel izraziti samo še željo mojih cenjenih kolegov iz stranke. Zakaj
               RTV Slovenija enkrat ne predvaja filma Lordana Zafranovića Jasenovac, ki je zelo
               poučen zgodovinski film, da boste razumeli včasih stališča Slovenske nacionalne
               stranke glede Hrvatov in problematike širše in tudi naših stališč glede druženja s
               Hrvati?</p>
            </sp>
            <sp xml:id="SDZ5-Redna-05-2009-04-23.sp48">

               <speaker>PREDSEDNIK DR. PAVEL GANTAR:</speaker>

               <p>Gospod Györek, prosim, Hrvaška ni na dnevnem redu.</p>
            </sp>
            <sp xml:id="SDZ5-Redna-05-2009-04-23.sp49">

               <speaker>MIRAN GYÖREK:</speaker>

               <p>O.k., ampak je pa program, film....</p>
            </sp>
            <sp xml:id="SDZ5-Redna-05-2009-04-23.sp50">

               <speaker>PREDSEDNIK DR. PAVEL GANTAR:</speaker>

               <p>Program ni na dnevnem redu. Na dnevnem redu ni program RTV Slovenija, ne radijski,
               ne televizijski, ne katerikoli drug.</p>
            </sp>
            <sp xml:id="SDZ5-Redna-05-2009-04-23.sp51">

               <speaker>MIRAN GYÖREK:</speaker>

               <p>Gospod predsednik, hvala, ker ste me prekinili....</p>
            </sp>
            <sp xml:id="SDZ5-Redna-05-2009-04-23.sp52">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Janez Ribič v imenu Poslanske skupine Slovenske
               ljudske stranke. Gospod Ribič samo trenutek. Proceduralno, gospod Srečko
               Prijatelj.</p>
            </sp>
            <sp xml:id="SDZ5-Redna-05-2009-04-23.sp53">

               <speaker>SREČKO PRIJATELJ:</speaker>

               <p>Spoštovani gospod predsednik! To, kar delate, ni prav. Čas, ki ste ga vzeli
               poslanski skupini, vaša osebna presoja, da lahko posegate v besedo kadarkoli, to je
               čuden način vodenja te seje. Prosil bi, da imate do vseh enake vatle. Ko so govorili
               vaši predstavniki političnih opcij, konkretno gospod Juri, je tvezil vse, samo tega
               ne, kar je predmet te debate. Niste pustili mojemu poslanskemu kolegu, da dokonča
               misel. Zakaj imate to voljo, da posegate v besedo vedno, kadar se vam zdi to
               potrebno? In to samo, kadar govori opozicija. Jaz predlagam, če ste živčni, da
               prepustite vodenje komu drugemu. Danes niste kos tej svoji nalogi, oprostite.</p>
            </sp>
            <sp xml:id="SDZ5-Redna-05-2009-04-23.sp54">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Jaz bi rad zelo jasno poudaril, da vedno posežem v besedo, kadar menim,
               da moram poseči in da so določena stališča, izjave, nastop šli preko tistega okvira,
               ki je danes v predstavitvi stališč razmeroma široko zastavljen. Vprašanje o Hrvaški
               ne sodi tu notri, zato menim, da sem upravičeno opozoril, ne prekinil, opozoril
               predlagatelja oziroma govorca, tako da mislim, da sem ravnal prav. Je pa ta presoja
               presoja vseh vas, spoštovane kolegice poslanke in poslanci, v takšnih zadevah se sam
               zavedam, da nikoli ne bom požel odobravanja tistih, ki so prizadeti s takšnim mojim
               nastopom. Se opravičujem. Gospod Janez Ribič v imenu Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ5-Redna-05-2009-04-23.sp55">

               <speaker>JANEZ RIBIČ:</speaker>

               <p>Hvala za besedo, spoštovani gospod predsednik Državnega zbora. Spoštovana gospa
               ministrica, drage poslanke in poslanci!</p>
               <p>Podfinanciranost RTV Slovenija, poročilo nadzornega sveta RTV Slovenija. Poslanska
               skupina Slovenske ljudske stranke je sicer sejo Odbora za kulturo, šolstvo in šport,
               mladino v tej točki obstruirala, ker smo mnenja, da kar tako pavšalno res ne gre
               kriminalizirati delovanja nekega zavoda nadzornega sveta ali sploh kogarkoli. Mi smo
               želeli sodelovati pri neutemeljenih in nedokazanih obtožbah o nenamenski in
               negospodarni porabi razvojnih sredstev, saj je razprava mejila že na tako imenovani
               hitri proces brez dokazov, brez zagovora. Javni zavod RTV je pomemben zavod in igra
               pomembno vlogo, ki pa je hkrati zaradi zakonskih omejitev in načina financiranja
               nekoliko omejen in zato v specifičnem položaju. Zato po našem mnenju še toliko bolj
               potrebuje skrbno spremljanje ustanoviteljev in lastnikov zavoda. Pri tem ima nadzorni
               svet pomembno in odgovorno vlogo, saj bi lahko rekli, da odloča tako rekoč o usodi in
               uspešnosti zavoda. Strinjamo se z ugotovitvami nadzornega sveta, ki opozarja, da je
               treba sprejeti dolgoročno vizijo razvoja, vloge in načina financiranja tega zavoda,
               ki je vsekakor potreben tehnološke posodobitve. Iz poročila lahko sklepamo, da
               nadzorni svet skrbno spremlja poslovanje in izvajanje začrtanih programskih shem in
               financiranje zavoda. Zato v Poslanski skupini Slovenske ljudske stranke podpiramo to
               držo nadzornega sveta RTV. O programskih vsebinah in kadrih RTV sicer lahko vedno
               razpravljamo. Ocene bi bile pozitivne in negativne. Meni je lahko všeč ena oddaja,
               nekomu drugemu druga, nekdo ima raje športne vsebine, drugi pa kulturne in tako
               dalje. V Poslanski skupini Slovenske ljudske stranke menimo, da mora javna RTV
               ponuditi za vsakogar nekaj, predvsem pa mora graditi na kvaliteti programa. Vsakemu
               povprečnemu gledalcu je sicer jasno, da so določene odločitve o programu res zgrešene
               in upamo, da bo tega v prihodnje mnogo manj. Velikokrat so bile omenjene Strasti,
               tako imenovana slovenska telenovela, za katero je bilo menda porabljenih 700 tisoč
               evrov. Samo preudarnosti nadzornega sveta gre zasluga, da se je ta nadaljevanka
               nehala snemati in da se je preostalih 1,1 milijona evrov namenilo v druge namen. Prav
               tako se omenja milijon evrov, ki je bil namenjen za dokumentarec o Angeli Vode. Če bi
               spoštovana gospa ministrica uredila zadeve na Filmskem skladu Republike Slovenije, bi
               RTV tudi ta denar lahko porabil za druge namene.</p>
               <p>Javna RTV ima seveda komercialno konkurenco, pa vendar menimo, da se ne more
               spuščati na nivo le-te. Zagotovo bi morali novinarji na nacionalki uporabljati
               pravilen govor oziroma kultura govora na javni RTV bi morala biti na mnogo višjem
               nivoju, kot je to na komercialnih televizijah in radijskih postajah. Je pa
               razveseljivo dejstvo, ki smo ga zasledili iz poročila, da se je gledanost prvega
               programa v letu 2008 povečala v primerjavi z letom 2007. Prepričani smo lahko, da se
               bo tudi gledanost drugega programa izboljšala, če bodo prenosi športnih dogodkov
               aktualni in kvalitetni. Pričakujemo več odkupov pravic za pomembne dogodke, digitalni
               prenos, boljša vidnost je priporočljiva. Ravno pri zadnjih prenosih smučarskih
               dogodkov oziroma vseh zadnjih športnih dogodkov, smo raje preklapljali na sosednje
               države ali postaje, kjer je bila digitalna slika bolj jasna.</p>
               <p>Kar se tiče kadrov vemo, da je v vsaki ustanovi ali organizaciji zelo pomembno
               zadovoljstvo zaposlenih, pri naravi tega zavoda po našem mnenju še toliko bolj.
               Korektno, ažurno poročanje in informiranje javnosti je ključno v demokraciji. Prav
               tako je ključnega pomena novinarska svoboda. Pomembno za uspeh zavoda je tudi, da so
               zaposleni pripravljeni sodelovati na organih zavoda ter na sejah nadzornega sveta.
               Zanimivo pa se nam zdi, da je na RTV odsotnost redno zaposlenih zaradi bolezni večja,
               kot je slovensko povprečje. So tukaj krivi odnosi znotraj zavoda ali zgolj narava
               dela, ki je za delavce gotovo stresno?</p>
               <p>Če se vrnemo k financam RTV oziroma k tako imenovani podfinanciranosti, vidimo, da
               revizijsko poročilo o poslovanju RTV dokazuje, da je zavod v letu 2008 posloval
               pozitivno, sredstva pa so bila namensko porabljena. RTV naj bi za investicije namenil
               15,5 milijona evrov, in sicer v RTV centrih, v Kopru, Lendavi in Ljubljani.
               Digitalizacija poteka na treh ravneh: na radiu pri tehnični produkciji je bila
               končana v lanskem letu, zdaj poteka pomembna digitalizacija glasbenih in govornih
               arhivov, digitalizacija tehnologije na televiziji gre proti koncu, ostaja le še
               pomemben del digitalizacije oddajnikov in zvez, ki poteka po načrtih in bo zaključena
               v zakonitem roku. Razumemo, da je v času krize težko govoriti o obnavljanju
               tehnologije. Po drugi strani pa gre za gledanost, ki bo padla, če se ne bo RTV
               posodobila. Generalni direktor RTV Slovenija kot dokaz likvidnega in transparentnega
               poslovanja navaja tudi zmanjševanje stroškov na vseh ravneh, ki je doseglo raven 10
               milijonov evrov letno. Kolikor vemo, je temu direktorju uspelo doseči tudi to, da
               danes RTV posluje pozitivno brez najetih kreditov. Pred njegovim prihodom je RTV
               posloval s 5-imi milijoni kreditov. Danes naj bi vodstvo RTV predstavilo varčevalne
               ukrepe, ki bodo šli v smeri še večje racionalizacije.</p>
               <p>V Poslanski skupini Slovenske ljudske stranke to podpiramo. Upamo, da na račun teh
               varčevalnih ukrepov ne bodo okrnjene programske vsebine, da pa se bodo znižali
               stroški, kot so denimo precej visoki honorarji posameznikom in podobno. In ko smo že
               pri honorarju zaposlenih, le zakaj tudi RTV Slovenija ne uvede sistema, po katerem bi
               honorarno zaposleni bili tako imenovani samostojni podjetniki, s.p.-ji.</p>
               <p>Na koncu naj povem le še to, da v Poslanski skupini Slovenske ljudske stranke
               pričakujemo, da se bo na RTV izboljšala zastopanost programskih vsebin, ki so v
               javnem interesu. Poleg tega pa menimo, da današnja razprava s strani nekaterih
               pravzaprav škoduje ugledu in gledanosti javne RTV ter zmanjšuje število naročnikov.
               Veliko bolj preudarno bi bilo, če bi se ta razprava opravila v kontekstu sprejemanja
               novega zakona o RTV, pri čemer bi bili pa zelo veseli, če bi spoštovana gospa
               ministrica povedala, v kakšni fazi priprave je. Hvala.</p>
            </sp>
            <sp xml:id="SDZ5-Redna-05-2009-04-23.sp56">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev o predloženem gradivu. Za besedo se je javila
               ministrica Majda Širca Ravnikar. Prosim.</p>
            </sp>
            <sp xml:id="SDZ5-Redna-05-2009-04-23.sp57">

               <speaker>MAJDA ŠIRCA RAVNIKAR:</speaker>

               <p>Hvala lepa. Mislim, da je pomembno, preden se nadaljuje diskusija, povedati
               naslednje.</p>
               <p>Nadzorni svet, ki je na zadnji seji Odbora za kulturo ob argumentirani diskusiji in
               ob dejstvu, ko se je soočal z nekaterimi predlogi sklepov, celo predlagal odstop,
               vendarle v svojem mandatu zelo skrbno prisluhnil določenim razpravam. In tisto, kar
               mene veseli, je to, da je prisluhnil razpravam, ki so se dogajale prav v okviru
               Odbora za kulturo, šolstvo, šport in mladino Državnega zbora. Če boste spremljali
               dinamiko svojih razprav v nadzornem svetu, so vedno sledile tistim pobudam, ki so
               bile dane na Odboru za šolstvo, bodisi v tem bodisi v prejšnjem mandatu. In to je
               dobro. To da celo slutiti, da je bil Odbor za šolstvo in kulturo v tem primeru tudi
               oplemeniten z razmišljanji NSK, Nacionalnega sveta za kulturo, konstruktiven element
               ne pri nadzorovanju, ampak pri razumevanju programskih in razvojnih politik RTV
               Slovenija. In če tega razumevanja ne bi bilo, potem bi bilo razlogov za odstop mogoče
               še bistveno več danes, kot jih je. V tem smislu je prišlo do prekinitve določene
               nanizanke, do vprašanja tudi, ali je ta prekinitev določeno tveganje in je pustila
               določene posledice. V tem smislu je prišlo tudi do skrbnega nadzorovanja trošenja ali
               porabe sredstev iz delnic oziroma obveznic Eutelsata. In na tej točki moram povedati
               nekaj. Te delnice, te obveznice in te obresti so del lastnine Republike Slovenije.
               Državni zbor in Vlada upravlja oziroma izvaja pravice ustanovitelja v RTV Slovenija.
               Ampak izvaja lahko tudi nadzor, ker je dala nekoč v preteklosti soglasje za nakup
               vseh delnic in s tem je tudi na nek način knjižila svojo vrednost. In prav je, da
               Državni zbor in v tem primeru tudi Vlada je tenkočutna do tega, kam se ta sredstva
               vlagajo. So načrtovana pravilno? Je vsa poraba znotraj načrta, ki je bil od leta 2008
               do leta 2013 in vemo, da je v razhajanju z izvajanjem? Zakaj so ta sredstva enormno
               povišana pri uporabi v letu 2008? Zakaj puščajo določen izpad, nevaren izpad za
               prihodnost? Tudi nadzorni svet namreč ugotavlja in opozarja in tudi je nezadovoljen,
               da mora izvrševati navodila programskega sveta in tudi samega vodstva pri porabi teh
               sredstev in se mogoče tudi ne strinja z njimi. To je treba poudariti in tudi vedeti,
               da ta sredstva, ki na videz, ne samo na videz, so porabljena korektno. Oni zmeraj
               glasujejo, kam gredo. Ali gre v Strasti, v Piramido, v licenco, v piar ali gredo v
               digitalizacijo, v kamere ali kam drugam, v multimedijski center. Zmeraj se s tem
               strinjajo. Ampak stališča o tem so vendarle na nek način spodmaknjena. Nekoč v
               preteklosti se je dajalo, jaz ji pravim srebrnina, vendarle je namenjena temu, kar
               čaka razvojni zavod v smislu prehoda na digitalizacijo s katerim se mora ta država
               soočiti do leta 2012. Ampak jaz vem, kaj se dogaja. Sedaj ko zaradi zamrznitve
               prispevka, zaradi podhranjenosti zavoda in zaradi trošenja takega in drugačnega
               zavoda je prišlo do razmišljanja, da digitalizacija bo mogoče enkrat, ko bo, rečem
               temu kriza, vendarle poravnana iz državnega proračuna, ker zakon to omogoča, ampak
               sedaj pa preživimo in odnesimo celo kožo in financirajmo tudi telenovele. V tem
               smislu se mi zdi, kdor je pozorno spremljal delovanje tega nadzornega sveta, njihovo
               razmišljanje, vaša razmišljanja o tem, da se je treba strezniti, pomembno. In mogoče
               tudi razmišljanje, da če se niste dovolj streznili in ponudite odstop, tudi na nek
               način skrb za to, kaj bo z javnim zavodom v prihodnje. In če ni bilo dovolj
               argumentov, danes je bilo podano nekaj iztočnic, vendarle je potrebno s strani
               spoštovanja zakonodaje in načel, ki so bila sprejeta s strani Vlade, povedati nekaj,
               kar pove tudi nadzorni svet v svojih zapisnikih. Pove namreč nekaj, kar je
               zaskrbljujoče in je tudi v kontekstu tistih diskusij, ki so jih opravili člani
               nacionalnega sveta za kulturo, ko so skrbeli za podhranjenost določenih
               izobraževalnih, kulturnih in ostalih vsebin, za katere je javni zavod, za razliko od
               komercialnih, zadolžen, obvezen in tudi ustanovljen. In tisto, kar je zaskrbljujoče,
               je, kaj ugotavljajo na zadnjih sejah nadzornega sveta. Ugotavljajo, da RTV Slovenija
               ne dosega kvote del neodvisnih producentov iz naslova avdiovizualne produkcije. To
               ugotavlja sam direktor RTV zavoda, in to potrjujejo tudi nadzorniki. Zakaj to
               poudarjam in zakaj recimo tukaj lahko celo ne bom, ampak bi lahko stopila v dialog z
               zadnjo predstavitvijo poslanske skupine, stališč poslanske skupine? Zaradi tega, ker
               gre za izvajanje edine direktive na področju kulture in medijev, predvsem pa kulture,
               ki nam jo je Evropa naložila na ramena in na dolžnost. To se pravi to, da se zaradi
               demonopolizacije RTV Slovenije morajo vključiti v program tudi neodvisni producenti s
               svojo lastno produkcijo in s tem, to je ta pluralizacija filmske produkcije,
               avdiovizualne produkcije, dobro, elektronske produkcije, ki mora razpršiti ta, kot
               pravim, neko samo produkcijo znotraj RTV-ja, ki itak na tem področju ni dovolj
               bogata. In to je zaskrbljujoče, na to Nadzorni svet opozarja. Ampak, tudi za to, da
               je sploh začel razmišljati o lastni produkciji, ni zaslužen sam, ampak je zaslužena
               strokovna javnost in zaslužen Odbor za kulturo, je zaslužen Nacionalni svet za
               kulturo, deloma tudi strokovni krogi, ki so opozorili na to pomanjkljivosti in na
               kršitev in ta kršitev je. To je dovolj, recimo, mogoče za razmislek o lastni
               odgovornosti. Zanimivo je tudi, da v rezervacijah proračuna, mimogrede letošnji
               proračun, finančni načrt oziroma finančni plan za leto 2009, ste nadzorniki sprejeli
               - kako? Preden ste vi tukaj v Državnem zboru izglasovali povišanje RTV prispevka.
               Izglasovali ste proračun, ki je bil fiktiven. Če bi se vi tukaj odločili, da RTV
               prispevka znotraj Zakona o izvrševanju proračuna, ki je bil pred meseci na mizi in ki
               je predvideval to povišanje za skoraj 1 evro, če ga takrat ne bi izglasovali, kaj,
               kaj bi rekli nadzorniki? Smo mislili, da bodo v Državnem zboru izglasovali. Skratka,
               očitno sporno glasovanje, ampak vendarle se je pokrilo na koncu, v praksi se je
               nekako pokrilo s temi vašimi odločitvami. Ampak, vendarle v tem proračunu ima
               televizija 6 milijonov evrov rezerviranih sredstev za sodne poravnane. Ali ima kakšen
               javni zavod recimo na področju kulture takšno vsoto v svoji, pa ne govorimo o vsoti
               kot o veličini, ampak o dejstvu, da je na RTV Slovenija ogromno sporov, ogromno tožb,
               400 jih je bilo vloženih samo na račun prevedbe plačnega sistema, za katerega vemo,
               da obsega približno 2000 zaposlenih. In ne govorim zaradi tega, da je škoda denarja,
               govorim, da je legalno porabljen denar upravičen, ampak govorim o tem, da so nastali
               zelo hudi kratki stiki, več kot kratki stiki pri prevedbi plač, nezadovoljstva. In
               govorim tudi s tega vidika, ker na Ministrstvu za kulturo tako rekoč vsak dan trkajo
               z željami, da bi se predstavnik ustanovitelja ubadal s problemi, ki so problemi hiše,
               problemi nadzornikov in programskega sveta. Ljudje so nesrečni.</p>
               <p>In če povzamem na koncu še eno razmišljanje, ki je bilo narejeno na analizo
               delovanja javnega zavoda RTV in sem ga prebrala v medijih, gre pa za ocenjevalce
               programskih strokovnjakov iz BBC-ja, ki so prišli v Ljubljano in očitno tudi na
               prošnjo ocenili delovanje javnega zavoda. Kaj so rekli? Kaj dela RTV Slovenija?
               Dejali so, citiram: "da nezadostno dolgoročno načrtuje, da napačno deli na dva
               informativna programa, da izkazuje slabo kakovost izvedbe, pomanjkanje uredniškega
               vodenja, tekmovanje RTV javnega zavoda s komercialno televizijo, da v RTV zavodu
               obstaja in se nahaja strah pred osebjem, strah pred politiki in pred upravo. Zunanji
               ocenjevalci so se menda tudi zgražali nad slabo organizacijo delovnih in drugih
               procesov v hiši.</p>
            </sp>
            <sp xml:id="SDZ5-Redna-05-2009-04-23.sp58">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Andreja Rihter. Prosim.</p>
            </sp>
            <sp xml:id="SDZ5-Redna-05-2009-04-23.sp59">

               <speaker>MAG. ANDREJA RIHTER:</speaker>

               <p>Hvala lepa. Spoštovani podpredsednik, spoštovana ministrica, kolegice in kolegi,
               dober dan voščim.</p>
               <p>Svet Evrope je prejšnji mesec razpravljal o delu in poslanstvu nacionalnih
               radiotelevizij oziroma razpravljal o spremenjenem okolju in pogojih njihovega
               delovanja. Namreč velika pojavnost komercialnost televizij in izjemen porast razvoja
               novih medijev sta prinesla tekmovanje za medijski trg, zelo se je spremenila tudi
               medijska krajina. Ampak s tem se je ponovno odprla debata, politična debata, v
               nacionalnih okoljih. Zato me je tudi zadnjič na sestanku našega odbora zelo
               presenetilo dejanje, da ste kolegi iz opozicije obstruirali razpravo o naši javni
               televiziji na našem odboru. Namreč, tovrstna debata, aktualna razprava poteka v
               večini članicah Evropske unije in še posebej v članicah Sveta Evrope. Naslednji teden
               bo namreč že Svet Evrope v Strasbourgu sprejemal posebno priporočilo z naslovom
               financiranje javnih televizij, ki ga bodo ministri, vsi odgovorni za medije, v mesecu
               maju v Reykjaviku najverjetneje tudi potrdili. In s tem, kaj želimo lepšega kot ne
               nazadnje opraviti in se pogovoriti o tem, kaj v slovenskem prostoru tudi imamo. In
               seveda, s tem, ko pa se vprašamo, ali je javna televizija res državna televizija ali
               je to samo odmev politične volje; gospod Zorn je prej dejal, da politična volja kot
               taka ni; pa naj mi bo dovoljeno, ker je gospod Miro Petek zdaj poslanec zraven, da je
               bilo rečeno na prvi obravnavi Zakona o RTV: "Nehajmo se slepiti, javna
               radiotelevizija je povsod po svetu podvržena političnim pritiskom, komercialna
               televizija pa ekonomskim pritiskom." Mogoče je takšno razmišljanje nekoč. Jaz upam,
               da se je danes mnenje, kolega Petek, kaj spremenilo.</p>
               <p>Omenjeno priporočilo Sveta Evrope temelji na resoluciji iz leta 1994, še sprejetega
               v Pragi, ki definira, da so televizije javne ustanove, ki morajo izpolnjevati
               univerzalnost vsebin in njihovo kakovost oziroma vrhunskost. Univerzalnost vsebin pa
               pomeni, da javna radiotelevizija ponuja najrazličnejše vsebine, vključno s tistimi,
               ki jih komercialni mediji pač ne ponujajo, ampak so to tudi vsebine, ki so
               univerzalno dostopne ob vsakem času, ob najrazličnejših možnih terminih. Kakovost pa
               je glavni razlog zaradi katere javne televizije prejemajo ne nazadnje tudi
               pristojbino. Pri nas je pač to naročnina od vsakega državljana, ki ima električni
               priključek. In kakovost, ki je ključen argument in kriterij, naj bi vključevala
               inovativnost, drznost, pogum programa, ki nam ga RTV ponuja. Ta bi seveda moral biti
               drugačen, od tistega, ki ga ponujajo na komercialnih televizijah. Kako presojajo
               slovenski uporabniki, za katere upam, da danes ne gledajo ali tudi gledajo, presojajo
               sami, ki ne nazadnje s svojim prispevkom, evrom, krijejo naročnino in jo plačujejo
               vsak mesec.</p>
               <p>Raziskava o ugledu in verodostojnosti Radiotelevizije Slovenije, ki jo je vodstvo
               tudi naročilo in je bila izvedena letos januarja, govori o tem, da bi seveda tovrstna
               praksa o gledanosti in uporabnosti televizije morala biti redna praksa dela vodstva
               in s tem pokazana tudi velika transparentnost razpolaganja z javnimi sredstvi.
               Raziskava, ki je bila opravljena med gledalci pove, da so ti največkrat željni
               dokumentarnih, poljudnoznanstvenih in izobraževalnih oddaj. Sledijo seveda zabava,
               filmi, šport. Raziskava tudi pove, da je program zadovoljiv. Nekje na sredini med 1
               in 6, okrog 3,5 dobi odstotek gledanosti pozitivno. Podatek, ki pa se meni zdi zelo
               zanimiv in mislim, da je prav tako to tudi vodilo današnjemu vodstvu televizije, da
               pri ukrepih racionalizacije poslovanja, pripravi dopolnitve poslovnega načrta za
               uporabo novih sredstev iz naslova povišane naročnine pa je ukinitev tretjega
               parlamentarnega programa, za katerega ni zanimanja, saj ga ne gleda skoraj nihče,
               gledanost ni niti 1%.</p>
               <p>Zakon o RTV-ju, ki ste ga spoštovani kolegi v opoziciji nedavno tudi sprejemali, je
               takrat razdelil slovensko javnost. Vaš cilj je bil, in bil je v polnem nasprotju s
               poslanstvi in deklaracijo gotovosti, neodvisnosti javnih televizij, ki so jo sprejeli
               ministri septembra 2006. Posledica tega zakona je bila tudi sprememba statuta na
               Radioteleviziji Slovenija in seveda tudi kadrovske zamenjave. O izvajanju pritiskov
               na novinarje so se novinarji sami izrazili, in o tem je spregovoril že kolega Germič,
               pa da se ne bi ponavljala, na to tudi ne bi posebej opozarjala in citirala. In ko
               danes govorimo in razpravljamo o poročilu Nadzornega sveta in gradivu vodstva o
               podfinanciranosti radiotelevizijskih programov, ki naj bi delovali v smeri
               racionalnosti uporabe javnih sredstev ali tudi prevetritvi izvajanja delovnega
               procesa, sama v dokumentih težko najdem tovrstne vsebine. Namreč, pri vodstvu
               televizije ostajajo zadeve kar se tiče financ in nagrad nespremenjene. Plača gospoda
               generalnega direktorja je med desetimi najbolje plačanimi direktorji javnih zavodov,
               6.389 evrov. Če primerjam plačo ministrice, ki ima 5.874 evrov lahko presojate sami.
               Ne nazadnje, s proračunom, s katerim razpolaga Ministrstvo za kulturo, 215 milijonov
               evrov in proračunom 130 milijonov evrov, ki ga ima televizija je spet odgovornost
               tistega, ki mora ne nazadnje skrbeti za vsa ta javna sredstva.</p>
               <p>Že na odboru sem omenila, da so seje ali sejnine nadzornemu svetu za lansko leto
               prinesle v povprečju okoli 4.800 evrov za 44 ur prisotnosti na delu. Ali so to
               resnično racionalni ukrepi, ne vem, mene je težko prepričati. Sodijo naj tisti, ki
               plačajo prispevek, gledalci. Sredstva za plače pomenijo v proračunu celotne RTV tudi
               vedno različne odstotek. Gospod generalni direktor enkrat pravi, da je to 47%
               celotnih sredstev, po drugih smo nazadnje slišali, da je to 60% delež. To se pravi,
               informacije v vodstvu radiotelevizije včasih zorijo in se medijo glede na splošno
               klimo. O različnosti informacij v pisnih dokumentih in poročilih Nadzornega sveta pa
               smo prav tako že danes slišali, da ne bi ponavljala, ali smo ali nismo, kdaj smo,
               kako smo, na kakšen način smo prodajali, nismo prodajali delnice Eutelsata.</p>
               <p>Mene je pri pregledovanju literature in poročil tudi za nazaj zelo zmotil, ali
               pozitivno sem bila presenečena, da je radiotelevizija iz preteklosti, na primer v
               letu 2003, zaposlovala 748 redno zaposlenih in 384 stalnih sodelavcev, ampak ti so
               skupaj ustvarili 14.310 ur programa. V lanskem letu pa je televizija, za 2005, z
               zaposlenimi ustvarila 12.347 ur programa. Pa spet poglejte, kako so si ta razmerja
               zaposleni-sredstva in produkcija primerljivi ali racionalni. Eno izmed dejstev, zakaj
               produkcija programa tudi pada, sem si znala razlagati s tem, da je nezadovoljstvo pri
               samih zaposlenih lahko kriterij. 816 pritožb je prejela Komisija za pritožbe, ki se
               tudi še danes rešujejo. Polovico od teh, smo prej slišali ministrico, je dejala, da
               je bila pač posledica nepravilne ali pravilne, nimamo še do danes vseh rezultatov,
               prevedb v nov plačni sistem. Pri tem podatek ne govori o neki pozitivni energiji ali
               delovnem elanu, ki bi resničnosti racionalne naložbe javnih sredstev na Televiziji
               izboljšal situacijo. Pri tem se tudi zamislim nad poizkusi racionalizacije dela in
               upravičenosti odobrenih sredstev. Če k temu dodam posamezne poteze vodstva, ki zaupa
               in plača zunanje podjetje, da uredi notranjo komunikacijo, se tudi vprašam, v kakšni
               meri je vodstvo usposobljeno in kakšna so bila merila in kriteriji, ki so prepričala
               odločujoče, da so izbrali, kakor so. O neracionalnosti dela vodstva se prepričamo
               tudi takrat, ko spregovorimo o zakupnikih oglasnega prostora in izpolnjevanju
               njihovih pogodbenih dolžnosti. To so pa verjetno tudi že zgodbe, ki jih bodo dobili v
               roke revizorji in mislim, da bomo dobili tudi kakšno, možno politično, novo zgodbo.</p>
               <p>Po podatkih, ki sem jih tudi videla, smo danes slišali, da naj bi gledanost
               televizije naraščala. Moji podatki kažejo drugače, gledanost upada, odvisno s
               katerega zornega kota gledaš, koliko generacij pri tem prisodiš oziroma kakšne
               kriterije si postaviš. Mislim, da to dobro pozna vodstvo radiotelevizije, saj so ti
               podatki večinoma bolj tajni kakor javni. Upad gledanosti pa ni nič presenetljivega.
               Namreč, če samo gledalci gledajo in dajejo razliko med programsko shemo
               informativnega programa poročil ob 19. ali kontaktne oddaje ali ne nazadnje isti
               politiki, iste sheme, ki se ponavljajo tako na komercialni kakor na nacionalni
               televiziji. Ali se mogoče spomnite, vsaj nekateri se, kako je v lanskem letu tekla
               vroča debata, ko so se starši s peticijo na spletu borili za večerne risanke v
               tradicionalnem terminu? Peticijo je moralo podpisati 2154 ljudi in obsodilo
               komercializacijo javne televizije, ki je povpraševanje po upravičenosti porabe
               javnega denarja. Res je, baje Strasti pritegne veliko več gledalcev naenkrat, ampak
               kje je tukaj poslanstvo in posebnost raznolikosti za vse generacije? Danes mene
               veseli, da lahko gledajo otroci tudi veliko risanega programa na komercialnih
               televizijah. Toda kriterij gledanosti je samo eden izmed stalnih vzporednikov dela in
               ne odloča in moral bi biti kriterij za upravičenosti uporabe javnih sredstev. Zato pa
               je Svet Evrope oživil debato o standardih javnega medijskega servisa in z resolucijo
               iz leta 2008, ki govori tudi o indikatorjih za medije v demokratični družbi in v
               letošnjih priporočilih, ki sem jih omenila tudi na začetku. Zato naj omenim, da se v
               evropskem prostoru trenutno odvija razprava o ponovnem prepoznavanju poslanstev,
               vlogi in odgovornosti javnih servisov nacionalnih televizij. Pri tem pa je vzporedno
               izhodišče razprav zagotoviti neodvisno uredniško politiko v katero politika nima
               vstopa. In zato bi vodstvo naše televizije mogoče le prepoznalo, da je najpomembnejši
               kriterij njihovega dela verodostojnost in objektivnost in ne senzacionalnost in
               provokativnost. Hvala lepa.</p>
            </sp>
            <sp xml:id="SDZ5-Redna-05-2009-04-23.sp60">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Petek. Replika.</p>
            </sp>
            <sp xml:id="SDZ5-Redna-05-2009-04-23.sp61">

               <speaker>MIRO PETEK:</speaker>

               <p>Hvala lepa. Ker sem bil omenjen. .../Nemir v dvorani./ Bil sem omenjen. Predsedujoči
               mi je dal besedo.</p>
            </sp>
            <sp xml:id="SDZ5-Redna-05-2009-04-23.sp62">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, naredil sem napako. Niste razpravljali, ne morete še imeti replike. Prav
               tako... .../Glas iz ozadja./... Ali lahko prosim povem! Po Poslovniku vam ne morem
               dati replike, ker niste še razpravljal. V izvajanju gospe Rihterjeve, lahko dobim
               besedo, v izvajanju gospe Rihterjeve sta bila dva omenjena, gospod Zorn in gospod
               Petek. Nobeden od njih še ni bil v razpravi, zato prosim, upoštevajte navodila
               Poslovnika. Jaz bi vam dal rad besedo, vendar se bom držal Poslovnika.</p>
               <p>Besedo ima gospod Vito Rožej.</p>
            </sp>
            <sp xml:id="SDZ5-Redna-05-2009-04-23.sp63">

               <speaker>VITO ROŽEJ:</speaker>

               <p>Hvala lepa za besedo. Spoštovani predsedujoči, gospa ministrica, kolegice in kolegi,
               vsi ostali prisotni! Jaz se bom v svojem razpravljanju omejil predvsem na
               podfinanciranost RTV Slovenija in kulturnih vsebin na javni radioteleviziji. Ne bi
               namreč želel, da bi me, tako kot ob kakšni gospodarski razpravi, kakšen od
               sogovornikov diskvalificiral, češ, da bom težko govoril o nadzornih poročilih, ker
               pač ne prihajam iz gospodarstva ali kaj podobnega. Upam, seveda, da bodo tudi ostali
               razpravljavci govorili o tistem, na kar se spoznajo. Jaz sam si domišljam, da se vsaj
               na kulturne programe na radioteleviziji pač nekaj.</p>
               <p>Tisto, zaradi česar smo po mojem mnenju dolžni s skrbnostjo obravnavati današnjo
               točko, je mnenje Nacionalnega sveta za kulturo, ki je ugotavljalo podobno kot tudi
               del članov Programskega odbora RTV, da kulturni programi, kulturne vsebine, vsebine v
               javnem interesu niso na zadovoljivem nivoju. Upam, da bo debata ostala pri tem, ker
               meni se zdijo te debate o postopku, kako je prišlo do te točke dnevnega reda, precej
               brezpredmetne. Zdi se mi neumestno, da se zalogi, s katerimi soglašamo, in čeprav
               temeljijo na domnevah, se nam zdijo trdni, tisti, ki jih ima nasprotna stran, tiste
               pa puščamo v nemar. Upam, da nobeden v tej dvorani ne misli, v resnici ne misli, da
               kulturno politiko te naše javne radiotelevizije vodijo politkomisarji, od katerih eni
               govorijo slovensko z ruskim, drugi pa z argentinskim naglasom. Je pa, seveda, za
               oceno kulturnih programov javne radiotelevizije dobro pogledati tudi v neko splošno
               stanje medijske pokrajine pri nas. In lahko ugotavljamo, da pri nas obstajajo
               brezplačniki, ki po volitvah čudežno izginejo, da imamo dva dnevna časopisa v
               večinski lasti privilegiranega kreditojemalca največje banke v večinski državni
               lasti, da imamo Svet za radiodifuzijo, ki meni, da so novinarji ždanovski, skratka,
               uslužni režimu, in da imamo te iste novinarje, ki naj bi bili ždanovski, ki pišejo
               peticijo proti domnevno istemu režimu. Tako, da so najbrž ocene o političnem vodenju
               radiotelevizije v taki medijski krajini pravzaprav blage in v bistvu glede na ostale
               odvisnosti medijev, ki sem jih posredno morda omenil, niti ne največje. Razlog temu,
               da je javna radiotelevizija podvržena političnemu vplivu, je medijski zakon, kakršen
               je bil sprejet v prejšnjem mandatu. In se ni čuditi, da se je zaradi tega tudi
               politizacija programov povečala.</p>
               <p>Kar se tiče same kulture, ki mogoče na prvi pogled niti ne more biti tako zelo
               spolitizirana, pa menim, da je težko razumeti, kako da so kulturni programi
               podfinancirani, če pa sami zaposleni na Televiziji menijo, da je denarja dovolj, ker
               to vidijo v praksi. Obstajajo pa na javni Televiziji nekateri prestižni ideološki
               projekti, za katere se bo denar pač našel. Če lahko, recimo, za film, tu že omenjen,
               o Angeli Vode vodstvo Televizije nameni več denarja kot za otroški, mladinski,
               izobraževalni in še kakšen program skupaj na letni ravni, tu nekaj ne more biti v
               redu. Še posebej ne more biti v redu, če se potem kritika oglasi in tega filma ne
               kuje ravno v zvezde, direktor Televizije pa reče, da so pa od publike, ki ji je bil
               namenjen, dobili pozitivne ocene. Ali ni bil ta film namenjen vsej slovenski publiki?
               Kako je bil lahko namenjen samo delu slovenske publike? Ali ta javna Televizija ne
               dela v javnem interesu vseh? Ali dela samo v interesu nekaterih, če so nekateri pač
               zadovoljni, tisti del, ki jim je bil ta film namenjen? Jaz upam, da je javna
               Radiotelevizija namenjena vsem svojim gledalcem, ne samo nekaterim. Kateri so ti
               "nekateri", za katere direktor Televizije pravi, da jim je ta film bil namenjen?
               Najbrž tisti, ki jih ne moti zgodovinsko dejstvo, da Angele Vode niso aretirali
               nemško govoreči gestapovci, ampak njihovi, slovenski kolegi. Ali je to ta del? Ker ne
               morem prevzeti nase nekega bremena ideološkega obračunavanja z zdajšnjim vodstvom
               Televizije, če se seveda to breme ne porazdeli enako na vse tukaj vpletene s strani.
               Jaz sem recimo; pa mi je žal, ker pač razpravljam o človeku, ki ga ni, samo tudi on
               dobi priložnost v domnevno neodvisnem mediju med celostranskimi oglasi, ta isti medij
               se pa niti pri minimalnih novinarskih standardih mene ne potrudi vprašati in
               preveriti dejstva in neresnice, ki jih o meni zapiše. Skratka, govoril bom o kolegu,
               gospodu Možini. Jaz sem ga pred 15-imi leti prvič spoznal, on je bil takrat v vlogi
               študentskega ministra na Študentski organizaciji Univerze v Ljubljani, jaz pa sem ga
               prišel prositi za denar za nek kulturni festival. Res je. Kulturni festival, za
               katerega sem jaz prosil, je pač imel rokenrol koncerte, filme, kakšne gledališke in
               lutkovne, plesne predstave, in sem nekaj malega denarja dobil. Odkrito pa mi je
               gospod Možina priznal, da več denarja ne more dati, ker ga je moral nameniti za
               festivale pevskih zborov in folklornih skupin. Vse to je kultura, vse to je
               legitimno, dejstvo pa ostaja, da bomo imeli vedno različne poglede na to, koliko in
               kateri stvari nameniti. In tukaj jaz vidim to podobnost z, ne vem, prestižnimi
               projekti, ki sem jih že omenil ali nujnostjo, da bomo slovenski gledalci gledali
               latvijske dokumentarce o Stalinu, po drugi strani pa za lastno produkcijo nimamo več
               toliko denarja, kot bi ga morali imeti.</p>
               <p>Ta radiotelevizija je njega dni imela celo slovenski lutkovni program. Celo
               uredništvo je bilo tako in so se delale velike lutkovne serije, kar se je kasneje,
               žal, seveda ukinilo in še marsikje drugje se je to poslanstvo siromašilo. Zdaj je
               očitno stvar prišla tako daleč, da se večina kulturne srenje, Nacionalni svet za
               kulturo, strinja, da je šlo predaleč in da bi, seveda, veljalo ponovno razmisliti,
               kam se je ta sredstva namenjalo in ali se namenjajo pravilno.</p>
               <p>Sklepi, ki so tukaj predlagani, so popolnoma na mestu. Javna Radiotelevizija ima
               popolnoma drug namen, kot kakšne komercialne, in dejstvo, da so se sredstva za
               razvedrilni program neprimerno bolj povečala, kot pa kakšna druga sredstva, nam pa
               kaže na to, da tega poslanstva ta Televizija zadovoljivo ne opravlja.</p>
               <p>Jaz bi se na tej točki mogoče ustavil in omejil. Vem, da se bodo danes tukaj slišali
               marsikateri drugi argumenti, tudi bolj finančne narave, kar je seveda glede na točko
               normalno. Jaz pa upam, da bo vodstvo hiše vzelo sklep, za katerega upam, da bo
               sprejet resno in da se bo zavedlo svoje vloge v tem medijskem prostoru, ne poskušalo
               samo tekmovati s komercialnimi televizijami, ampak se osredotočilo na tisto, kar pač
               piše v njenih usmeritvenih aktih in konec koncev v samem imenu zavoda, da to je javna
               ne državna, Televizija. Hvala.</p>
            </sp>
            <sp xml:id="SDZ5-Redna-05-2009-04-23.sp64">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Srečko Prijatelj. Prosim, gospod Presečnik, postopkovni
               predlog.</p>
            </sp>
            <sp xml:id="SDZ5-Redna-05-2009-04-23.sp65">

               <speaker>JAKOB PRESEČNIK:</speaker>

               <p>Hvala lepa. V imenu poslanske skupine imam predlog oziroma najavljam, da poslanska
               skupina pri razpravi o sklepanju in zaključkih ob tej točki ne bo sodelovala v skladu
               s Poslovnikom.</p>
               <p>Če pa mi dovolite, bi tudi obrazložitev podal. Namreč, ko smo poslušali uvodna
               mnenja poslanskih skupin, predlagatelje in Vlade se ne moremo znebiti občutka, da se
               hoče tudi s poskusom kriminalizacije in diskvalifikacije vodstva in Nadzornega sveta
               RTV s strani koalicije, še posebej pa s strani stranke Zares, vplivati na njihove
               odločitve in posledično zamenjave. Izgleda, da bo to postal vzorec pri vmešavanju v
               institucije državnega pomena. S to razpravo se poskuša vplivati tudi na novinarje in
               druge sodelavce RTV hiše.</p>
               <p>V Poslanski skupini Slovenske ljudske stranke ne izključujemo, da nekaj tega ni bilo
               tudi v prejšnjem mandatu, vendar pričakujemo, da bo Vlada, če misli, da so spremembe
               potrebne, prišla s predlogom sprememb ali novega zakona ne pa, da na ta način vnaša
               nemir med vodstvo in sodelavce RTV-ja in povzroča mešane občutke med poslušalci in
               gledalci radijskih in televizijskih programov.</p>
               <p>Kot sem uvodoma povedal, v skladu s Poslovnikom najavljam, da Poslanska skupina
               Slovenske ljudske stranke pri tej točki ne bo več sodelovala. Hvala lepa.</p>
            </sp>
            <sp xml:id="SDZ5-Redna-05-2009-04-23.sp66">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sprejemam vašo odločitev, ki je po Poslovniku možna. Besedo ima gospod
               Srečko Prijatelj. Prosim.</p>
            </sp>
            <sp xml:id="SDZ5-Redna-05-2009-04-23.sp67">

               <speaker>SREČKO PRIJATELJ:</speaker>

               <p>Hvala lepa. Spoštovani podpredsednik, spoštovane kolegice in kolegi. Ministrica je
               danes govorila o tem, koliko denarja je še po različnih predalih v tej javnem zavodu,
               da se 700 tisoč evrov namenja, če sem prav razumel, spoštovana ministrica, za obnovo
               avle. Da, so milijonski zneski v evrih namenjeni za tako imenovane sodne poravnave in
               seveda tožne zahtevke. Medtem ko dvigamo naročnino, naročnino, ki sicer je simbolični
               dvig, ampak za marsikoga predstavlja tudi to problem. Honorarci, ki so zaposleni, kar
               je moč razbrat iz pisma, ki smo ga dobili, so v velikem številu po mojem globokem
               prepričanju tudi odraz slike, da je v tem javnem zavodu še mnogo notranjih rezerv.
               Jaz ne bom rekel, da moramo s tega mesta vplivati na vodstvo ali na programsko
               politiko. To se ne sme dogajati in se lahko pridružujem tudi mnenju, da se nekateri
               želijo tudi iz vladnih klopi vtikati v javni zavod. Da pa javni zavod ne deluje tako
               kot bi moral, pa je lahko pokazatelj že v tem, da če pogledamo neko komercialno
               televizijo, da dela z mnogo manj razpoložljivega kadra, dosti bolj ekonomično, bolj
               prodorno in da je tam gledanost dosti večja kot pri nas. Za snemanje ene oddaje
               potrebujemo od rekviziterja, osvetljevalca, kamermana, režiserja, pomočnikov, bodisi
               delamo na zunanji ureditvi. Skratka, en cel kup ljudi, pa pridemo na komercialno
               televizijo snemati oddajo, pa vidimo, da je tam eden, dva in napovedovalec, voditelj.</p>
               <p>Skratka, mene to ne bi motilo, kar zdaj govorim, če ne bi čakal že kar pet let na
               to, da bo RTV Slovenija do državljanov enaka. Ni. TV Koper še danes oddaja v
               italijanščini in samo v italijanščini. Nimamo slovenskih podnapisov, ko je
               italijanski program. Televizijo, nacionalno televizijo plačujejo tudi tisti, ki so v
               štajerski prestolnici, ki nimajo veze z italijanskim programom, pa morajo na
               nacionalni televiziji poslušati italijanščino. To, da se da drugače urediti, ta
               program je dokaz manjšinskega programa za Madžarsko, Mostovi - Hidak, ki je vzorno
               urejena oddaja, podnaslovljena. Zanimivo pa je, da takrat, ko imamo Slovenci program
               na Kopru je pa podnaslovljen v italijanščino, 70% je tega programa in več. Spoštovana
               ministrica, tudi tam je rezerva denarja. Hrvati ne namenjajo niti ene kune za potrebe
               italijanske manjšine na Hrvaškem, oddaje, tako mi je zagotovil gospod Simoniti, vaš
               predhodnik, pa se snemajo z našim denarjem za potrebe hrvaške italijanske manjšine, z
               našimi ekipami. In seveda se tudi predvajajo na naš račun. Jaz bi želel, da, prej sva
               bila istega mnenja, ko sva sedela v opozicijskih klopeh, da zagotovite ta denar in
               seveda ne zmanjšujete pravic italijanske manjšine skozi program, ampak, da zagotovite
               ta denar in da podnaslovite italijanske oddaje s slovenskimi podnapisi in obratno,
               takrat ko je slovenski program, podnaslovite to z italijanskimi podnapisi. To je
               nujno, da storite in ne govorite mi, da ni denarja, če pa milijone lahko poberemo
               samo tako, če se malo obrnemo okoli.</p>
               <p>Kar se tiče dela nadzornega organa in pa vodstva; jaz, če se sprehodim po tem, kar
               sem zdaj povedal, lahko rečem, da kritika lahko leti tudi na vodstvo tega javnega
               zavoda, ker govoriti o takih napakah in hvaliti vodstvo, bi bilo nekompatibilno. In
               če je potreba po menjavi, naj se ta menjava naredi tako, kot je to v demokratičnem
               svetu normalno, ne pod prisilo in ne zaradi tega, ker imamo danes tukaj razpravo. To,
               da pozivate tako predsednika nadzornega organa, da odstopi, spoštovana ministrica, ni
               lepo in ta vaša reakcija je vidna tudi v obstrukciji ene od poslanskih skupin. Ne
               delajte napak, ki so jih počeli že vaši predhodniki. Jaz kot poslanec Državnega zbora
               v tem mandatu, vas bom budno spremljal - do zdaj sem bil tiho in čakam na to, kdaj
               boste to naredili - kar sem zahteval že v prejšnjem mandatu, se pravi, da boste
               zagotovili enakost pred zakonom za vse. Bom pa budno spremljal, kam bo šel denar iz
               drugih postavk.</p>
               <p>O nečem nismo še danes spregovorili pa bi morali; o tem, da smo do nekaterih
               področij, ko govorimo o financiranju iz državnega proračuna, ko govorimo o RTV-ju,
               bolj sentimentalni, bolj naklonjeni, in da tam pa ni problem, recimo, za milijonske
               zneske. In se kar tako mošnjiček odveže. Ko bomo govorili o rebalansu, takrat vas bom
               seveda spomnil tudi na to, o čemer govori Računsko sodišče danes, gospod Šoltes, kam
               so izginili milijoni, ki nimajo ozadja, namenjeni za digitalizacijo medijev. To je
               opomba Računskega sodišča in verjetno se bo našlo tudi vprašanje na kakšnem drugem
               nivoju, kje so podlage, da se je ta denar zapravil. Ne nazadnje bi želel, da danes
               damo jasen apel vodstvu, da poišče notranje rezerve, kajti toliko ljudi kot je
               zaposlenih v tem zavodu, mislim, da je že neokusno in nima veze z realnostjo. Naj
               poiščejo te notranje rezerve, ker je strošek dela največji strošek. Ko bodo to
               storili, bodo imeli denarja še preveč in ne bo treba pošiljati domov nove položnice
               za podražitev RTV naročnine.</p>
            </sp>
            <sp xml:id="SDZ5-Redna-05-2009-04-23.sp68">

               <speaker>PREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Anderlič. Pardon, oprostite, gospa ministrica,
               izvolite.</p>
            </sp>
            <sp xml:id="SDZ5-Redna-05-2009-04-23.sp69">

               <speaker>MAJDA ŠIRCA RAVNIKAR:</speaker>

               <p>Mogoče ni še vsem prepoznaven model funkcioniranja javnega zavoda v Sloveniji, ki
               tudi ni pravzaprav bistveno drugačen kot drugje po Evropi. Spoštovanemu poslancu
               velja ponoviti, da plačujete RTV prispevek. Kaj pomeni RTV prispevek, za katerega,
               mimogrede, se zavzemam še v bodoče, ko naj bi se dopolnil in deloma tudi spremenil
               Zakon o RTV Slovenija konec letošnjega leta. RTV prispevek pomeni, ta RTV prispevek
               na katerega so gledalci, poslušalci, gledalke in poslušalke, seveda, zmeraj tako
               nervozni in mi se srečujemo na ministrstvu s številnimi pritožbami, ker pravijo, da
               pač ta priključitev na električni tok jim ni všeč. Ampak vendarle RTV prispevek
               pomeni tisto ureditev, ko država neposredno, to se pravi Vlada, ne s svojo dobro
               voljo, višino financiranja in tako naprej, s pomočjo financ neposredno vpliva na
               javni zavod. To se je demokratična evropska družba, večinoma, dogovorila, ne pa
               uzakonila, in priporočila državam v luči tega, da naj čim dlje držijo roko stran od
               javnih servisov, odločijo za take sisteme, ki to distanco omogočajo. In to omogoča
               tudi RTV prispevek. To pomeni, da gre denar direktno v javni zavod, da javni zavod s
               svojimi organi, vodstvom, programskim in nadzornim svetom v Sloveniji odločajo, kaj
               bodo delali v luči tistega, kar jim zakon nalaga. Država lahko vstopi v samo v
               nekaterih momentih in to, gospod Grims bo točko zdaj citiral, in prav je. To se
               pravi, takrat, ko je treba podpirati razvojne programe in digitalno tehnološko
               razvojno opcijo, takrat, ko je treba pomagati posebnim skupinam, manjšinskim, in
               Slovencem po svetu ter še v nekaterih, kako že, manj nacionalnih primerih. Samo
               takrat lahko vstopa država s svojimi pomočmi. In tu je ta varovalka, ki je pravilno
               nastavljena in jo zagovarjam še naprej, da se država ne vtika v javni zavod, češ,
               "aha, tega vam pa ne bomo dali, ker danes niste lepo poročali, te povišice oziroma
               tega denarja ne boste dobili." Dobili smo, in tudi vi ste dobili, ta poziv, ki je bil
               spoštovanja vreden, dela Programskega sveta RTV Slovenija - danes smo že večkrat
               slišali o njem, gospa Potrata ga je tudi citirala, in so ga podpisali gospodje
               Granda, Štuhec in tako naprej -, v katerem so opozarjali na slabo kondicijo
               programskih vsebin na kulturnem, izobraževalnem in znanstvenem področju, in so
               pozivali k temu, da bi ukinili RTV prispevek in da bi direktno država financirala
               RTV. Tu so zadržki, ker potem bi pa res imela vsa orodja v svojih rokah. Ampak, tu je
               pač treba vedeti, da je zelo malo tistih možnosti, ko gre iz proračuna denar. Jasno
               pa je, da Vlada odloča o tem, ali gre RTV prispevek lahko v določenih odstotkih, 10
               plus, minus, kajne, gospod Grims, do septembra tistega leta za naslednje leto, o tem
               pa odloča. In tudi tu, mislim, da ustrezna skupina pripravlja spremembe - tudi gospod
               Guzej je predlagal to spremembo, predlog spremembe nam je preko medijev posredoval v
               vednost -, da bi morebiti v bodoče urejali prispevek na način nekega vezanja na
               košarico, inflacijo ali kako drugače, da bi se še tu ti mehanizmi umaknili. No, in
               ker je tako ozek prostor možnosti znotraj tega zakona, da se lahko financira tudi iz
               državnega proračuna, je prišla, recimo, Vlada oziroma ministrstvo z gospodom Virantom
               na čelu lani v hude težave, kako bi javnemu zavodu, Televiziji - takrat, ko se je
               podpisalo določilo o spremembah plačnega sistema - pomagali, da bi lahko nadomestili
               tudi povišanje sredstev zaradi posledic spremembe plačnega sistema. Zato je takrat
               dobesedno izvajala neko, se opravičujem, telovadbo, da je iz finančne postavke
               Ministrstva za javno upravo šel denar na Televizijo, da bi šel za plačni sistem,
               potem so videli, da to ni pravilno, tudi z opozorili drugih, in so ga spremenili v
               digitalizacijo, ki pa določa. No, in kot vemo se je potem poskušalo ta denar prenesti
               tudi skozi druge ovinke, skozi financiranje programov za Slovence po svetu in tako
               naprej. Ampak, se opravičujem, še eno možnost daje in to je prav možnost za romski
               program, lahko Vlada direktno pomaga mimo RTV prispevka. Se opravičujem, ampak mogoče
               je potrebno včasih povedati, da prispevek, način tega paradavka, ki ga plačujemo vsi,
               je vnesen v ta sistem in ni nov in je odkar imamo RTV Slovenijo, zato, da lahko
               obstaja javni zavod čim bolj samostojen, če.</p>
            </sp>
            <sp xml:id="SDZ5-Redna-05-2009-04-23.sp70">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Anton Anderlič, izvolite.</p>
            </sp>
            <sp xml:id="SDZ5-Redna-05-2009-04-23.sp71">

               <speaker>ANTON ANDERLIČ:</speaker>

               <p>Spoštovani!</p>
               <p>Združevanje teh dveh točk najbrž danes tudi ni najbolj posrečeno, kajti na eni
               strani daje vtis, kot da celovito obravnavamo vse probleme, ki v tem javnem zavodu
               so, na drugi strani pa zamegljuje bistvo, ko gre za samo poročilo Nadzornega odbora,
               ko naj bi se pogovarjali predvsem o finančnem delu, pa vendarle je prilika, da
               spregovorimo kritično o stvareh, ki so s tem javnim zavodom povezani.</p>
               <p>Osnovno vprašanje je ali ta javni zavod izvaja poslanstvo, ki mu je naloženo z
               zakonom in ali ustrezno pride skozi programe, vsebine do javnosti tudi tako imenovani
               javni interes tistih, ki bi se moral udejanjati v tem zavodu. Nesporno je, da je
               zavod omejen zaradi nekaterih posebnih nalog, ki jih ima in zato tudi plačujemo vsi
               RTV prispevek. Če temu ne bi bilo tako, bi bil ta zavod na trgu tako, kot so druge
               komercialne ustanove s tega področja. Če se vprašamo, ali javni zavod opravlja svoje
               poslanstvo, bi lahko ugotovili, in takšno je splošno mnenje, da ne oziroma slabo. Ko
               govorimo o tem, kaj je tisto, kar je njeno temeljno poslanstvo, potem, da, seveda,
               informiranost, izobraževanje, kultura, dokumentarni del programa se naj izvaja tako,
               kot bi se moral. Dejstvo je, da je v zadnjem času kar nekako moderno, da se govori o
               tej podhranjenosti, podfinanciranosti kulturnih vsebin na javni RTV. Nič ni
               nenormalnega, če o tem govorijo tisti, ki so posebej občutljivi za ta vprašanja, prav
               cinično pa je, ko nad tem jadikujejo tisti, ki so podprli pač ta izumek zakona, ki ga
               sedaj imamo in da govorijo, kako bi pravzaprav moralo vse skupaj biti in kako bi se
               moral povečevati ta prispevek in da nepovečevanje pelje ta zavod v siromašenje, itd.</p>
               <p>Treba je povedati, da je z zakonom, ki zdaj velja vodstvo zavoda oktroirano, da so
               razvojna sredstva od prodaje, ki so bila danes že omenjena, namenjene za razvoj
               programskih vsebin. Dejstvo je, da se iz teh sredstev plačujejo licence za oddajo
               Piramida, posnet je bil nek film, o katerem je bilo danes že govora. Ker seveda se je
               s tem nižal standard, ker sistem niža programska kvaliteta vsebin, je bilo nujno, da
               so se zatekli k nekaterim stvarem in jih bogatili z oddajami tipa Na zdravje in
               cenenimi razvedrilnimi vložki. Gledanost je padala, iztržek je tudi od oglaševanja,
               zaradi tega manjši. Tako se je ustvarilo nekako spiralno razmerje, v katerem je vse
               skupaj povezano - pomanjkanje denarja gotovo pelje v oslabitev programskih vsebin, to
               povzroča slabšo gledanost, manjši priliv sredstev od tržnih dejavnosti in se vrtimo v
               začaranem krogu. Vodstvo RTV-ja pa se rado zateka k javnemu mnenju, ki pravi, oddajo
               Na zdravje in nekatere druge podpira 70% gledalcev, ampak če bi dali vprašanje
               javnosti, ali ste za to, da ukinemo opero ali balet oziroma je ne financiramo v tem
               delu, kakšno vprašanje bi dobili, 10%, 15% bi jih bilo za to, da se te vsebine
               ohranijo, ostalo bi šlo pa za Na zdravje. Upam, da ne bo prevečkrat: "Na zdravje."
               Skratka, meni se sam po sebi vsiljuje logičen zaključek, da je programsko vodstvo na
               Televiziji povsem nedoraslo aktualnim razmeram in spečano je s poslovodskim delom
               tega vodstva. Javno televizijo razumejo predvsem kot orodje za ideološko
               obračunavanje, kar vidimo skozi vsebine praktično vsak dan, in to definitivno to
               javno televizijo pelje v brezno. Spremljajte trende, pa boste videli. Zato je treba
               čim prej preprečiti to škodo in jaz verjamem, da bomo z zakonskimi in drugimi ukrepi
               v Državnem zboru mogoče bolj soglasno, kot pa smo to naredili pri tistem zakonu, ki
               je bil nesprejemljiv in sedaj velja, in v javnem interesu zagotoviti nemoteno delo
               RTV-ja na osnovi zapisanih programskih izhodišč in zagotovljenega prispevka za ta
               zavod.</p>
            </sp>
            <sp xml:id="SDZ5-Redna-05-2009-04-23.sp72">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Roberto Battelli.</p>
               <p>Prosim.</p>
            </sp>
            <sp xml:id="SDZ5-Redna-05-2009-04-23.sp73">

               <speaker>ROBERTO BATTELLI:</speaker>

               <p>Hvala lepa, gospod podpredsednik.</p>
               <p>To, da je RTV podhranjena je dejstvo, ampak je dejstvo tudi to, da veljavni Zakon o
               RTV sam po sebi ne prepoveduje zvišanja naročnine. In to je politični problem lastne
               narave.</p>
               <p>Ampak, nekaj dejstev. Najprej ta revizijska hiša, ker sem sam predlagal, naj se
               revizijsko poročilo razdeli v Državnem zboru. Najprej je bila ta revizijska hiša
               izbrana po Zakonu o javnih naročilih. Revizija je bila izvedena po mednarodnih
               standardih in v skladu z veljavno zakonodajo. To, na kar se nekateri sklicujejo, je
               revizijsko delo naročeno od strani vodstva RTV glede nekaterih notranjih postopkov in
               to delo je narejeno pač po drugačnih metodah. To ni del revizije, prikazuje pa se,
               kot da je del revizije, pa ni res. Toliko, da se malo pomirijo strasti glede teh
               dejstev.</p>
               <p>Omenjene so bile možnosti, in vseskozi so, da se določena sredstva iz proračuna
               usmerijo v javni zavod. Tako je bilo govora o 3,3 milijonov evrov, ki naj bi jih
               proračun zagotavljal iz naslova sofinanciranja narodnostnih programov. To, kot da bi
               bilo nekaj nezaslišanega, pa ni res. Po zakonu je to absolutno možno narediti. Kar je
               bilo narejeno v prejšnjem mandatu, je bilo to, da je bilo za te namene namenjenih 414
               tisoč evrov, ki jih pa v tem proračunu, ki je bil zdaj sprejet, revizija proračuna,
               jih ni. Ne samo, da ni teh treh milijonov in 300 tisoč evrov, ampak tudi teh 400
               tisoč ni. Tako da, iz vse te zgodbe, kar je zares podhranjeno v tem trenutku, so
               narodnostni programi, objektivno. Se pravi, denar, ki je bil že zagotovljen, in ki je
               del proračuna RTV-ja, tega denarja ni več. To pomeni, kaj? Pomeni, da glede na to, da
               obstaja od nekaj, od 1994. leta zahteva javnega zavoda, da država sofinancira
               narodnostne programe v višini 50%, tega ni. In tudi če bi teh 3 milijone in 300 tisoč
               evrov bilo namenjenih temu, pa niso bili, ker je ta vlada onemogočila to, še bi ne
               prišli na 50%.</p>
               <p>Zdaj, to kar jaz lahko ugotovim je, da pri narodnostnih programih ta trenutek nimajo
               perspektive, ker lahko izpad teh 414 tisoč evrov pomeni glede na dejansko stanje v
               Kopru in v Lendavi samo krčenje obsega programov, nič drugega. Upam, da bo zakon,
               novi, ki se dela in za katerega upam, da bomo tudi mi poklicani zraven, ko se bo
               delal, upamo, da bo ta določil delež sofinanciranja s strani državnih sredstev, in da
               se bo tem narodnostnim programom omogočilo, da lahko načrtujejo lasten razvoj tudi na
               podlagi, kako bi rekel, popolnega varčevanja, ki se že dogaja. Če se recimo za 5%
               znižajo sredstva na splošno v zavodu za zunanje sodelavce, kar zadeva narodnostne
               programe 5% pomeni ukinitev tega. Ker nimajo več nobene rezerve. Skratka, srčno upam,
               da se bodo pri pripravi zakona upoštevala dejstva in tudi omogočilo tem programom, da
               sami identificirajo lastno perspektivo, in da bodo ljudje, ki delajo za te programe
               in ki niso samo Madžari ali Italijani, to so ljudje, pač, da bodo mogli tudi to javno
               funkcijo izvajati dostojno, za kar so absolutno usposobljeni. Hvala lepa.</p>
            </sp>
            <sp xml:id="SDZ5-Redna-05-2009-04-23.sp74">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica, izvolite.</p>
            </sp>
            <sp xml:id="SDZ5-Redna-05-2009-04-23.sp75">

               <speaker>MAJDA ŠIRCA RAVNIKAR:</speaker>

               <p>Gospod Battelli, predpostavljam, da izhajajo vaše trditve iz absolutne
               neobveščenosti. Lastnoročno sem podpisala prispevek, ki gre iz državnega proračuna za
               programe. Hkrati pa, ker tudi RTV nima možnosti besede, vem, da imate denar narodne
               skupnosti v samem proračunu RTV Slovenija.</p>
            </sp>
            <sp xml:id="SDZ5-Redna-05-2009-04-23.sp76">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Franc Pukšič. (Ga ni.) Besedo ima gospod Miro Petek. Izvolite.
           </p>
            </sp>
            <sp xml:id="SDZ5-Redna-05-2009-04-23.sp77">

               <speaker>MIRO PETEK:</speaker>

               <p>Hvala lepa za besedo, predsedujoči. Spoštovana ministrica, lep pozdrav kolegice,
               kolegi. Mislim, da tovrstnega obravnavanja problematike RTV na plenarnem zasedanju v
               času samostojne Slovenije še ni bilo in je današnja razprava presedan. Razpravljali
               smo o Zakonu o RTV, ne pa o tovrstni problematiki oziroma o RTV na tak način kot
               razpravljamo danes. Očitno je RTV neki predmet poželenja koalicijskih strank, ki si
               ga želijo spet in ponovno osvojiti. Da ne govorimo o tem presedanu, o čemer je že
               bilo rečeno, da Vlada, izvršilna oblast piše predloge sklepov Odboru za kulturo, kar
               je tudi neka novost v Državnem zboru. Danes smo slišali od predsednika Nadzornega
               sveta, da je bilo poslovanje RTV v letu 2008 pozitivno in da je tudi v prvih treh
               mesecih pozitivno. Kakšno pa je poslovanje Vlade, gospoda Boruta Pahorja, v tem času?
               Brezposelnost je narasla, revščina se povečuje, proračunski primanjkljaj se povečuje.
               Kolega, ki je še prejšnji mandat sedel tam preko, Milan Cvikl, je 6. aprila
               prostodušno povedal, da je bila realizacija Vlade v prvem tromesečju slaba, komajda
               58,5%. In ob pomanjkanju znanja in volje, kako se rešiti te finančne, gospodarske
               krize je prav prišel RTV in danes smo mu tukaj namenili 6 ur in 5 minut razprave.
               Namesto spopadanja, namesto predlogov zakonov, kako bi se spopadli z gospodarsko
               krizo, bomo danes poslušali o Piramidi, HriBarju, Grandi, Možini in podobno. In moja
               ocena je, da je ta razprava eklatanten poseg v neodvisnost javne RTV.</p>
               <p>Drugo je seveda Zakon o RTV, ki sem ga že omenil, in jaz upam, da bo čim prej prišel
               na naše klopi. Če je ta obstoječi zakon slab, upam, da bo novi zakon posredoval nove
               okvire za avtonomno, neodvisno delovanje RTV hiše in z veseljem ga bom podprl, če bo
               prinesel kakšne boljše rešitve, od teh, ki veljajo danes.</p>
               <p>Že med temi razpravljavci se je pokazalo, da je današnja razprava predvsem priprava
               terena za zamenjavo vodstva RTV. Mislim, da so bili prvi borci s Primorske, ki so
               zahtevali zamenjavo vodstva RTV. Danes je tukaj že bila uporabljena lepa beseda:
               desant. To je desant na vodstvo RTV. Odpirajo se kadrovske fojbe in cinično je bilo
               tukaj rečeno, naj vodstvo kar samo odstopi, naj vodstvo kar samo skoči v te fojbe.
               Razlogov za tak brutalen poseg v RTV pa je zagotovo več. Koaliciji gredo očitno na
               živce nekatere oddaje, ki so bile predvajane v zadnjem času na javni RTV. Omenim naj
               Otroci iz Petrička, že omenjen dokumentarec o Angeli, kjer očitno ni problem v
               porabljenih sredstvih za ta filmski presežek, dokumentarni presežek, temveč vsebina
               ali pa še kakšni dokumentarci tujih produkcij kot je bila tista dokumentarna serija
               oziroma tisti dokumentarni film o Stalinu in stalinizmu. Seveda je RTV bila tudi
               tista prva slovenska medijska hiša, ki je poročala o likvidacijah v Hudi jami. Seveda
               je del te levičarske elite precej užaljen. Tisti del levičarske elite, ki se je v
               minulih letih napajal iz tega peskovnika javne RTV in je potem, ko je bilo
               postavljeno drugo vodstvo, novo vodstvo, izgubil te privilegije za razno razne
               produkcije in koprodukcije. Spomnimo se samo nadaljevalke o Prešernu. Sam ne bom
               vrednotil kvalitete te nadaljevanke, toda spomnil bi vas, da je bil predračun za to
               serijo takratnih milijon mark, končna cena pa je bila tri milijone mark. In seveda je
               relevantno vprašanje, kam je šla ta razlika. Soglašam pa s tistimi, ki trdijo, da se
               je v zadnjih letih zmanjšala kakovost novinarskega dela v javni hiši. Toda to ni le
               problem javne RTV, temveč slovenskega novinarstva nasploh. In takoj tudi podpišem
               prav vse pobude, da bi na radio in slovenski nacionalni televiziji moralo biti
               bistveno več oddaj s področja kulture, kajti mnogim Slovencem je to edini medij,
               preko katerega spremljajo vrhunsko slovensko kulturno produkcijo.</p>
               <p>Kolegica Rihterjeva me je prej omenjala. Mislim, da bi jaz kljub vsemu takrat moral
               imeti pravico do replike, ker je omenjala moje izvajanje v prejšnjem mandatu.
               Kakorkoli že, kolegica Rihterjeva je omenila mojo izjavo: "Nehajmo se slepiti, javna
               radio in televizija sta povsod po svetu podvržena političnim pritiskom, komercialna
               TV pa ekonomskim pritiskom." Ravno to se danes dogaja tukaj. Ta javna TV je podvržena
               političnim pritiskom, in jaz tega mnenja nisem spremenil, to je realnost, to je
               dejstvo. Seveda, drugo pa je, kakšni so cilji, kaj pravi o tem stroka, kakšne so
               želje. In bi gospe Rihterjevi res predlagal, da si prebere kakšen spis s področja
               komunikologije ali pa, da kakšno besedilo s področja komunikologije prebere tisti, ki
               te spise za razpravo pripravlja. Hvala.</p>
            </sp>
            <sp xml:id="SDZ5-Redna-05-2009-04-23.sp78">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Spoštovani gospod Petek, prosim lepo, preberite si še enkrat 70. člen
               Poslovnika, ki točno govori, kaj je replika in da replika velja za razpravljavce na
               tej seji, ne na včerajšnji seji, ne na seji pred dvema mesecema ali celo v prejšnjem
               mandatu. Prosim lepo! In po taki razlagi Poslovnika, kot si ga razlagajo tisti, ki so
               ga pisali, sem se tako tudi odločil.</p>
               <p>Besedo ima gospod Samo Bevk. Prosim.</p>
            </sp>
            <sp xml:id="SDZ5-Redna-05-2009-04-23.sp79">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Nacionalna RTV Slovenija je
               vedno priročen medij za razpravo med opozicijo in koalicijo. Značilno je, da se kot
               po pravilu tovrstne diskusije v Državnem zboru pojavijo na začetku vsakokratnega
               mandata. Tako je bilo tudi z Zakonom o RTV Slovenija na začetku mandata prejšnje
               vlade, ki jo je vodil Janez Janša. Razprave o tem zakonu so nas takrat pripeljale
               celo na vseljudski referendum, ki ga je s pičlo, nastrgano večino dobila takratna
               oblast in z njim opletala celoten mandat.</p>
               <p>Zato je nadvse pomembno, da poskušamo v tem mandatu uveljaviti umik politike in
               monopolov iz celotnega medijskega prostora, ne samo iz RTV Slovenija. Mediji ne
               morejo in ne smejo biti poligon politične samovolje vladajoče elite ali pomagalo
               interesom kapitala. Sprememba medijske zakonodaje mora biti predmet široke javne
               razprave v zainteresirani strokovni javnosti in v okviru civilne družbe. Tako smo se
               v koalicijskem sporazumu zavezali, da se bomo pri spremembi Zakona o RTV Slovenija
               zavzemali za njeno odličnost, odprtost in zavezanost javnosti. Na javni
               Radioteleviziji Slovenija je vprašanje kulturnih vsebin prav gotovo prvovrstne tema,
               ki ji moramo posvečati vso potrebno pozornost. Skrbi za navzočnost kulturnih vsebin v
               medijih in s tem na RTV Slovenija smo namenili posebno mesto tudi v resoluciji o
               nacionalnem programu za kulturo, ki smo jo soglasno sprejeli v prejšnjem mandatu. O
               tem je v imenu poslanske skupine Socialnih demokratov spregovorila že moja kolegica
               mag. Majda Potrata.</p>
               <p>Tej temi se je posvetil tudi Nacionalni svet za kulturo in matičnemu Odboru za
               kulturo v Državnem zboru poslal pobudo za obravnavo problematike podfinanciranosti
               RTV Slovenija in kulturnih vsebin na javni RTV. Tako je že lansko leto Nacionalni
               svet za kulturo ugotovil, da so kulturne vsebine v programskih shemah javne
               televizije v nekaterih segmentih programa premalo zastopane, oddaje o kulturi pa
               premeščene iz Prime time v poznejše manj ugodne nočne termine. Še posebej je opazna
               odsotnost kulturnih vsebin v informativnih oddajah, so ugotavljali v Nacionalnem
               svetu za kulturo. Tako se je Nacionalni svet zavzel za povečanje proračunskega deleža
               pri financiranju in za povečanje naročnine, da bi lahko na ta način zagotovili
               materialne osnove za bogatejše kulturne vsebine na javni televiziji. Zaradi tega smo
               v okviru novele Zakona o izvrševanju proračunov Republike Slovenije za leti 2008 in
               2009 povišali RTV prispevek za 1 evro, kar znaša okoli 9%, 10%. Vodstvu RTV pa smo
               obenem naložili, da predstavi ukrepe, kako bodo v javnem zavodu izboljšali pogoje in
               zastopanost programskih vsebin v javnem interesu.</p>
               <p>V Državnem zboru smo prisluhnili pobudi Nacionalnega sveta za kulturo in vprašanje
               kulturnih vsebin na Radioteleviziji Slovenija je skupaj s poročilom o delu Nadzornega
               sveta RTV Slovenija za leto 2008 postala prvovrstna politična tema. Tako prvovrstna,
               da se je SDS celo odločila za obstrukcijo in se zaradi sklepov, ki so bili kasneje
               celo umaknjeni iz procedure, njeni poslanci seje Odbora za kulturo sploh niso
               udeleževali. Tudi stališče poslanske skupine SDS je bilo posvečeno predvsem razlogom
               za njihovo obstrukcijo. Mimogrede, za mene osebno je bila ta povsem nepotrebna,
               skoraj ničesar pa nismo slišali o kulturnih vsebinah na RTV niti ne o poročilu
               Nadzornega sveta. Dejansko pa smo v tej razpravi odprli vrsto vprašanj, od porabe
               razvojnih sredstev, uvedbe novega plačnega sistema, cenovnih razmerij pri nabavi
               celovečernih filmov, obveznosti televizije do slušno prizadetih, do problematike
               poslovne politike na področju oglaševanja in vrste drugih področij. Zato seveda
               podpiram predlagane sklepe in ugotovitve, da je večletno neusklajevanje RTV prispevka
               z inflacijo povzročilo podfinanciranost javnega zavoda, kar se posledično odraža tudi
               v izvajanju temeljnega poslanstva javne radiotelevizije. Pričakujem torej, da bo RTV
               Slovenija posebno pozornost namenila produkciji in predvajanju vsebin, ki so v javnem
               interesu, ter za to zagotovila primerne kadrovske, finančne in tehnične vire. Prav
               tako pa podpiram sklep matičnega Odbora za kulturo, ki smo ga sprejeli ob
               predstavitvi ukrepov RTV Slovenija za izboljšanje pogojev in zastopanosti programskih
               vsebin, ki so v javnem interesu, da poslovanje zavoda v obdobju od leta 2005 do leta
               2008 pregleda Računsko sodišče Republike Slovenije, saj je zadnja tovrstna revizija
               bila opravljena pred petimi leti leta, to je 2004.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-04-23.sp80">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Cveta Zalokar Oražem.</p>
            </sp>
            <sp xml:id="SDZ5-Redna-05-2009-04-23.sp81">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, spoštovani podpredsednik Državnega zbora. Spoštovana
               ministrica.</p>
               <p>Sama osebno moram reči, da ne bi imela nobenih težav, če bi danes imeli pred seboj
               možnost razpravljanja in glasovanja tudi o sklepih, ki so bili na začetku
               predstavljeni kot inkriminirani in rušilni sklepi. Reči moram, da imam velike težave
               v zvezi s tem, ali bi lahko resnično sodili, da nadzorni svet Radiotelevizije
               Slovenija zares izpolnjuje svoje poslanstvo in deluje tako, kot od njega pričakujemo.
               Mi smo tisti tu v Državnem zboru, ki v imenu vseh, ki plačujejo RTV prispevek - zakon
               o tem smo določili tu - moramo ugotavljati, moramo spremljati, ali organi, ki smo jim
               zaupali, da to nadzirajo, resnično opravljajo svoje delo tako kot je treba. Ali res
               lahko, smo prepričani, da so vsa ta sredstva potrošena racionalno, zakonito,
               gospodarno? Ali se izpolnjuje tudi skozi te vidike javni interes in javno poslanstvo
               in predvsem ali se izpolnjuje tudi to o čemer govorimo danes, da se izpolnjuje tudi
               kulturno poslanstvo te televizije? Tukaj so in nastajajo težave, kajti sama osebno
               menim, da nadzorni svet, ki v tem trenutku deluje, je v svojem poročilu in tudi v
               kasnejših razpravah se je pokazalo, da vendarle obstaja cela vrsta težav, cela vrsta
               problemov, s katerih izhaja, če ne drugega, lahko vsaj kot poslanka podvomim v
               izpolnjevanje njihovega poslanstva. Ampak na nek način moramo danes reči, da govorimo
               še o čem in še o nečem. Govorimo o tem, kakšni so pravzaprav učinki in rezultati tako
               imenovanega Grimsovega zakona na tako imenovani Grimsovi televiziji. Kakšni so učinki
               tako skozi organe, ki nadzirajo in vodijo RTV, kot tudi vsebino, ki jo lahko
               spremljamo vsi, ki gledamo televizijo in poslušamo radio. In seveda pri tem se je
               treba vprašati, ali se izpolnjujejo obljube. Ali je res ta televizija sedaj bolj
               kvalitetna in je na njej oziroma v njenih programih več kulture? Imamo pomisleke. Na
               to nas opozarja celo najvišji, to je posvetovalni organ, Nacionalni svet za kulturo
               in celo pisatelj, ugleden in cenjen, Drago Jančar, ki daje še posebej navodila, kaj
               naj se zgodi s tem v zvezi v okviru radia in radijskega programa.</p>
               <p>Drugo vprašanje je, ali posluje bolj racionalno. Takrat je bilo obljubljeno, da se
               bo to dogajalo. Danes poslušamo v razpravah in imamo povedati marsikaj o naložbah, ki
               jih težko opravičujemo, o nakupu novih avtomobilov, o preurejanju avel za več sto
               tisoč evrov, o nakupu poslovnih prostorov. Morda so bile te poteze racionalne, morda
               ne, vendar ostajajo grenki priokusi, da morda ni bilo vse izvedeno tako. Sprašujemo
               se, ali so sedaj delavci, zaposleni, novinarji na RTV bolj zadovoljni. To je bilo vse
               obljubljeno. Pa imamo tukaj pismo novinarskega sindikata, ki je silno kritično do
               vodstva, da zadev, ki se tam dogajajo. Očitno je cela vrsta stvari, ki ne gredo v
               skladu s tako imenovanimi Grimsovimi obljubami v zvezi s televizijo.</p>
               <p>O programu ne bom govorila, ker vemo, da ima vsak svoje poglede na to. Ampak samo
               skromno mnenje. Obljubljeno je bilo, da če bo sprejet ta zakon, ponavljanj tako rekoč
               ne bo več. Jaz mislim, da jih je bistveno, bistveno več. Sedaj jih je, mislim, da
               celo več, kot jih je bilo kadarkoli. Lahko torej rečemo, da skoraj nič ni ostalo od
               tega, kot tudi od tistega velikega balona. Balon besed se je tako razpihnil, kot so
               se nekatere finance v času recesije.</p>
               <p>Moram reči, da pri meni nadzorni svet ne uživa zaupanja. Mislim, da imamo to tudi
               pravico povedati, in me čudi, da se razvija razprava, ki pravi, da gre za pogrome.
               Vedno imamo pravico soditi o tem, ali se ta denar ali se prispevek RTV troši
               racionalno in smiselno. Tisto, kar me bega, je mnogo tistega, kar je napisano tudi v
               revizijskem poročilu. Ugotavljali smo, zakaj nekateri trdimo, da je revizijsko
               poročilo napisano v skladu z mednarodnimi standardi, in zakaj nekateri trdimo, da ni
               napisano z mednarodnimi standardi. In imamo različne dokumente in imamo različne
               revizije. Če želimo pojasniti, ja, je napisano v skladu oziroma je narejen v skladu z
               mednarodnimi standardi v poglavju, ki govori o računovodskih izkazih in skladnosti s
               predpisi, ni pa skladno z mednarodnimi standardi pri tistih vsebinah, ki govorijo o
               trošenju razvojnih sredstev, ki govorijo o produkcijskih zadevah, javnih naročilih in
               podobno. In to je eksplicitno tu tudi napisano. Seveda potem se tu v parlamentu
               prepiramo in vsak kaže svoj papir. Morda tudi neka nesmiselna manipulacija, kajti vsi
               člani odbora vseh dokumentov očitno niso dobili. V tem dokumentu med drugim piše, da
               med 199 javnimi naročili, ki jih je revizijska hiša pogledala, kar 43, mislim, ni
               bilo izvedenih v skladu z javnim razpisom. Mislim, da me to na nek način bega. To
               pomeni, da zelo veliko, celo v tem poročilu, ki smo ga sami naročili za lastne
               potrebe, se vidi, da je to problem. Prav tako tudi določene evidence, ki jih ni v
               sistemu, zanimivo, pri zunanjih sodelavcih in tako naprej. Menim, da hvaljenje s tem,
               da je nekaj deset zaposlenih manj, je zelo težko opravičiti, če na drugi strani ne
               vemo podatka, kaj in kako je z zunanjimi sodelavci in če je morda nekaj tudi skrito v
               evidencah, ki jih ni v sistemu, tako kot piše tu.</p>
               <p>Prav tako moram reči, da tudi tisto, kar je bilo na odboru povedanega v zvezi z
               raziskavo, s katero je vodstvo opravičevalo dovoljšno zastopanost kulturnih vsebin,
               gledanost in podobno, mene ne prepriča. Ne prepriča me pa zato, ker je to raziskava,
               ki jo je izdelala po naročilu vodstva televizije firma INTERSTAT, ki je zrasla iz
               raziskovalnega oddelka firme SPEM, za katero pa vsi v Sloveniji ali pa nas kar nekaj
               ve, s kom je povezana, za koga dela oziroma kdo so botri v tej firmi, ki je doživela
               strašno velik bum v zadnjih štirih letih, kar se tiče naročil, poslov in podobno.</p>
               <p>Skratka, čuden priokus v zvezi s prodajo delnic bo ostal, ne glede na to, da smo
               dobili zagotovila, jaz tudi verjamem, da te delnice niso prodane, to bi bilo najbrž
               res kar preveč, če bi tako lagali na vseh koncih, da to ni res. Čeprav je pa smešno,
               da imaš na eni strani takšen tekst, na drugi strani drugačnega in da se seveda potem
               vsi vrtimo okoli teh vsebin in verodostojnosti, in to je problem. Še v zvezi z
               naročnino. Danes se mi zdi, da je bilo res eno veliko sprenevedanje s strani kolegov,
               ki jim prav pride, da je bila, bom rekla, ta vlada na začetku mandata soočena s
               silnimi finančnimi težavami, o katerih je RTV na nek način celo "prisiljena", v
               narekovajih, sprejemati oziroma se približevati temu, da se mora povečati naročnina
               za en evro. In tisto, kar sem lahko prebrala sama v medijih, je, da tudi to vodstvo
               Grimsove televizije, tako imenovane Grimsove televizije, jasno pravi, da jim je
               prejšnja vlada odobrila in obljubila 10 milijonov evrov za izpad v zvezi s plačami.
               Ampak obenem je pa res, da jim je to obljubila, da bo izpeljala po volitvah. Morda v
               smislu tudi tega, kar se zdaj dogaja, morda kako drugače, kajti zanimivo je, da so
               tudi sredstva, ki jih je prejšnja vlada dala za digitalizacijo, bila že potrošena,
               bom rekla, na napačen način za plače, ampak to z, po moje, vednostjo in tudi z
               vedenjem tistih, ki so to počeli. Tako danes govoriti in prelagati to krivdo, kdo je
               to naredil, je spet ena od tistih stvari, ki jih vseskozi poslušamo s strani prejšnje
               vlade, ki je bila pač zlata, super in sploh in oh. Ampak tukaj ste pustili vi
               popotnico. Vaš minister je urejal plače v javnem sektorju in določal take enormno
               visoke plače, ki jih danes, bom rekla, nihče več ne more izplačevati. Konkretno niti
               na javnem zavodu - Televiziji niste zagotovili obenem tudi sredstev, da bi se to
               plačalo. In to je popotnica, ki jo je dobila ministrica Širca, da jo razreši malodane
               prvo uro svojega ministrovanja. Toliko v zvezi s tem. Še enkrat, meni je žal, da
               danes ne odločamo tudi o tistih sklepih in se jih ne sramujem, ker mislim, da se še
               kdo tudi od tistih, ki plačujejo prispevek za RTV, strinja, da poslovanje ni
               gospodarno, ni v skladu z osnovnimi smernicami in poslanstvom te dejavnosti in tudi
               ne izpolnjuje vse univerzalnosti in zastopanosti kulturnih programov, kot bi jih
               morala javna televizija.</p>
            </sp>
            <sp xml:id="SDZ5-Redna-05-2009-04-23.sp82">

               <speaker>PODPREDSEDNIK MAG. VASJA KLAVORA:</speaker>

               <p>Gospod Dušan Kumer, izvolite.</p>
            </sp>
            <sp xml:id="SDZ5-Redna-05-2009-04-23.sp83">

               <speaker>DUŠAN KUMER:</speaker>

               <p>Hvala lepa za besedo. Spoštovani podpredsednik, spoštovane kolegice in kolegi.
               Najprej za intermeco malo spomina, ki seže tri ali pa tam do pet let nazaj, ker je
               danes bila uporabljena beseda enega od kolegov, ki je predstavljal stališče svoje
               stranke, zloraba. In sicer, zloraba poslanca na odboru, se pravi delovnem telesu
               Državnega zbora.</p>
               <p>Kako velika razlika je v pojmovanju in besedičenju izpred treh let. Pred tremi leti
               se je Državni zbor, ta dvorana se je zlorabila, bom jaz uporabil to besedo, zato, da
               se je obračunalo z vodstvom, tedanjim vodstvom RTV in da se je sprejel izumek oziroma
               zakon, kot se je pohvalil eden od poslancev, ki ga je predlagal poslanec. Danes se pa
               ti isti zgražate nad tem, da je poslanec zapisal nekaj sklepov oziroma naj bi mu jih
               Vlada zapisala za sejo matičnega delovnega telesa. Toliko o različnih vatlih in
               različnih pogledih v terminskem razmaku treh do petih let.</p>
               <p>Drugo dejstvo. Danes vas je že nekaj v razpravi omenilo, da je ta razprava
               nepotrebna. Jaz moram opozoriti, da mogoče imate delno prav, popolnoma pa definitivno
               ne, ker delnice Eutelsata in obveznice Republike Slovenije so last države Republike
               Slovenije, ki ga je pred petimi leti dal v upravljanje RTV Slovenija. Tisti, ki imate
               spomin, in nekateri ste celo pri tem sodelovali, spomnite se razprava na RTV-ju v
               takratnem programskem svetu, nadzornem svetu in tukaj v Državnem zboru, ko je bilo
               prejšnje vodstvo in prejšnji programski svet, kaj vse ste izrekli o teh ljudeh, ki so
               te delnice prodali in eksplicitno namenili ta sredstva za digitalizacijo, v prvem
               sklepu, ki ga je sprejel takratni programski svet. Tako daleč je prišlo, če me spomin
               ne vara, da je bil na programskem svetu izglasovan nezakonit sklep o vseh tistih, ki
               so iz vodstva sodelovali pri tej prodaji, da morajo zapustiti svoje funkcije, in to
               na pritisk, na pritisk, to lahko povem, tedanje opozicijske politike in nekaterih, ki
               so bili na RTV Sloveniji v službi, ki so naredili to večino v tem programskem svetu.
               Seveda se kasneje to ni zgodilo. Nekateri poslanci, ki so 247-krat v Državnem zboru
               omenjali takratnega predsednika programske sveta, naj se spomnijo, kaj so o njem, o
               tej temi govorili. Danes po štirih letih ugotavljate, da je to srebrnina, iz katere
               se lahko financira razvoj RTV Slovenija. Tako bi bilo dobro, da malo pogledate stvari
               za nazaj in se spomnite, kaj ste govorili in kaj ste zahtevali in kaj ste tudi
               dosegli nekoč. Podpisniki odprtega pisma, ki so ga naslovili tudi med drugim na
               Državni zbor, so med drugim zapisali, citiram: "RTV Slovenija ni gospodarsko
               podjetje, ampak izrazito kulturna ustanova velikega vpliva in dometa, saj bi naj
               širila kulturo v najširšem smislu tega pojma", konec citata. Sam se s to ugotovitvijo
               in usmeritvijo popolnoma strinjam, vendar z majhnim dodatkom, in sicer, da to pa ne
               pomeni, da se ni treba RTV obnašati gospodarno in načrtovati svoje aktivnosti na
               programskem področju v okviru razpoložljivih sredstev, in sicer kot dober gospodar,
               predvsem kot dober gospodar. In to je, če prav razumem, vsebina današnje točke,
               vsebina današnje razprave: ali je vodstvo in vsi tisti, ki so odgovorni za to na RTV,
               ali so ravnali gospodarno s finančnimi sredstvi, jih namensko pri tem uporabljali v
               okviru načrta, ki ga je sprejemal programski svet RTV? Kot je mogoče razbrati iz
               revizorskega poročila, glede koriščenja razvojnih sredstev za obdobje 2007/2010, so
               le-ta oziroma nadzorniki se niso ukvarjali s problematiziranjem neupravičenega,
               nenamenskega porabljanja teh sredstev, temveč le s čekiranjem, ker ta beseda mi je
               bolj všeč, tistih odobrenih projektov, ki so bili zapisani v programskem triletnem
               programu. In zato se je tudi zgodilo, da so bila sredstva uporabljena tudi nenamensko
               za posodabljanje, režijo, nabavo prostorov za režije, financiranje družinskih
               nadaljevank itd., itd. Ne nazadnje tudi za tretji RTV progam, to se pravi
               parlamentarni program. Torej sredstva, ki bi naj bila namenjena pretežno in
               izključno, še enkrat poudarjam, za tehnični in tehnološki razvoj TV, so bila
               namenjena komercializaciji programa, kupovanju licenčnih oddaj, investiranju denarja
               iz obveznic v komercialne projekte in tako dalje. To je zapisano v vseh papirjih, ne
               nazadnje tudi v revizijskem poročilu. Posledice tega so seveda slabe, ne moremo reči,
               da so dobre. Že med samimi programskimi področji je prišlo - in to po mnenju tistih,
               ki ustvarjajo programe na televiziji, in tistih, ki so neke vrste ocenjevalci le-teh
               - do ocen o marginalizaciji. Tudi te stvari so zapisane v nekaterih papirjih, ki ste
               jih dobili člani našega parlamentarnega odbora. Na primer, za oddaje o kulturi v
               primerjavi s komercializacijo, je jasno napisano, da so marginalizirane, tudi ko gre
               za "prime-time" in tako dalje. In ne nazadnje, če sta se vodstvo in nadzorni svet
               odločila, da bodo porabljali razvojna sredstva drugače, v najširšem smislu, tako kot
               je bil leta 2004 potem sprejet tisti drug sklep, ki ni bil vezan samo na
               digitalizacijo, potem bi bilo veliko bolj pošteno in veliko bolj racionalno ter ne
               nazadnje tudi veliko bolj smotrno, da bi ta sredstva, če so jih že nenamensko
               uporabljali, namenili za lastno produkcijo in ne za nakup licenčnih oddaj. Potem bi
               ta sredstva res imela širši pridih razvoja RTV Slovenije, ko bi dala možnost
               ustvarjanja in ne nazadnje tudi dela ter zaposlitve v današnjem času predvsem kadrom
               doma, v Sloveniji.</p>
               <p>Zdaj pa je glede na to lastno produkcijo najpomembnejši in znotraj lastne produkcije
               dominira Arhiv Televizije Slovenija. V to se lahko sami prepričate skozi oddaje. In
               res, ta lastna produkcija, uporaba Arhiva RTV Slovenije tudi v "prime-timeu" ne
               zahteva velikih finančnih zalogajev, ne zahteva velikih stroškov, ne obremenjuje
               proračuna in izdatkov Televizije. Nisem pa popolnoma prepričan, če je to edini
               razlog, da tako dominira znotraj te svoje lastne produkcije, tega lastnega programa,
               samo zaradi finančnih zadev.</p>
               <p>Če smo danes dobro poslušali predsednika nadzornega odbora, potem na RTV ni
               nikakršnih večjih problemov. Ga bom citiral: "Nadzorni svet ugotavlja, da je bilo
               finančno poslovanje javnega zavoda v preteklem letu pozitivno. Pozitivno pa je
               finančno poslovanje tudi v prvem tromesečju letošnjega leta. Javni zavod je v obdobje
               krize, ki je konec lanskega leta zajela svetovno gospodarstvo, stopil v likvidnem
               stanju in finančno močan." Predvsem tu je moj poudarek na "finančno močan". Če je
               temu res tako, potem se sprašujem, zakaj so novinarji in novinarski sindikat in
               Sindikat novinarjem Slovenije vsem poslancem poslali to pismo, ki smo ga danes dobili
               in v katerem so navedena nekatera dejstva, ki neposredno izpodbijajo to ugotovitev in
               to stališče, ki ga je izrekel predsednik Državnega zbora?!</p>
               <p>Pa bom šel po vrsti in bom samo pet kratkih dejstev v tem pismu navedel. Pismo nas
               seznanja, poslance in tudi vse ostale, da s slabim in za zavod škodljivim
               upravljanjem kadrov in znanja poslovodstva RTV Slovenija in nadzornega sveta ter z
               njunim izigravanjem, poudarjam izigravanjem, zakonitosti, za spoštovanje katerega sta
               dolžna skrbeti.</p>
               <p>Drugo dejstvo. Če si sindikalno dejaven kot organizator in voditelj, pogodbenik, boš
               na prednostnem spisku tistih, ki jim generalni direktor ne bo podaljšal delovne
               pogodbe. Vsa ta dejstva so podrobno in natančno tudi dokumentacijsko opredeljena.
               Tako ne gre samo za suha, izven konteksta izražena dejstva.</p>
               <p>Tretje. Zoper ravnanje vodstva je 109 zaposlenih in pogodbenih delavcev
               dnevnoinformativnega programa, se pravi samo enega programa, podpisalo peticijo, ki
               so jo posredovali generalnemu direktorju. V njej so zapisali, da odpoved pogodb
               turnosnim urednikom pomeni šikaniranje in grožnjo vsem honorarnim sodelavcem in tako
               dalje.</p>
               <p>Četrto dejstvo. Predlagali so izdelavo zaposlitvenih načrtov, izenačitev statusa
               tistih, ki želijo ostati pogodbeniki, z redno zaposlenimi, tako kot to predvideva
               kolektivna pogodba za poklicne novinarje, izenačitev položaja pogodbenih sodelavcev v
               vseh uredniško produkcijskih enotah RTV Slovenije in tako dalje. Vodstvo na to sploh
               ni in noče reagirati.</p>
               <p>In peto dejstvo, razkrite nepravilnosti, ki jih je ugotovilo Računsko sodišče v letu
               2005, niso bile odpravljene ne v času revizije in ne vse do danes. Še nekatere se
               danes vlečejo in niso odpravljene.</p>
               <p>In čisto na koncu, šesto dejstvo, koristi od kratkoročnih finančnih omejitev so
               očitne, vendar so dosežene po nezakoniti poti. In mene ta trditev, da nekdo, ki je
               zaposlen v tej inštituciji, si upa danes o teh razmerah javno to zapisati, je zelo
               redek in je nemogoče in nesprejemljivo, da vodstvo in vsi organi na RTV Sloveniji to
               pismo in ta stališča in ta dejstva ignorirajo.</p>
               <p>In še nekaj bom rekel. Programa RTV, tisto, kar jaz vidim prek ekrana, brez
               novinarjev ni. Lahko pa je brez vodstva in teh organov. In zato bi vodstvo in ti
               organi morali vzpostaviti dialog s temi ljudmi in z njimi priti do nekega konsenza.
               Nisem prepričan na koncu, da se samo vodstvo RTV zaveda tega problema in ga po mojem
               pometa pod preprogo. Število honorarnih in pogodbenih novinarjev je zares veliko. In
               če jih res 200 opravlja delo na tako zahtevni ravni in pod takimi pogoji kot redno
               zaposleni, potem prosim za odgovor, zakaj vsaj del njih ne dobi redne zaposlitve.
               Ampak ravno obratno, ljudje pri 30-ih, 35-ih letih v javnem zavodu delajo prek
               študentske napotnice.</p>
            </sp>
            <sp xml:id="SDZ5-Redna-05-2009-04-23.sp84">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Tomaž Tom Mencinger. Izvolite.</p>
            </sp>
            <sp xml:id="SDZ5-Redna-05-2009-04-23.sp85">

               <speaker>TOMAŽ TOM MENCINGER:</speaker>

               <p>Hvala lepa za besedo. Spoštovane, spoštovani prisotni! Državna nacionalna RTV je
               javni zavod, ki za svoje delovanje koristi javna sredstva in naj bi v praksi tudi
               deloval v javnem interesu. Pa se vprašajmo, če naš RTV to dejansko v bistvu dela.
               Prepričan sem, da je vodstvo kot tako, velikokrat radi uporabimo besede preveč
               politično kontaminirano, pa bom tudi pri tej kvalifikaciji to izrekel. Posledica take
               politične strukture v samem vodstvu RTV pa so odnosi na samem RTV, za katere lahko
               rečemo, da milo rečeno niso dobri. Tukaj imamo tožbe, slišali smo, da jih je kar 400
               samo s področja plač, tukaj imamo sredstva v proračunu RTV, za poravnavanje teh tožb,
               ki bodo prihajale, ki so kar v znesku 7 milijonov evrov, kar potrjuje, da se čuti
               neka odgovornost in tudi čuti se, da bodo te tožbe tudi s strani RTV treba pokriti.</p>
               <p>Naslednja stvar, ki je zelo zaskrbljujoča, so pa bolniški staleži, za katere smo
               ravno tako slišali, da so višji, kot je slovensko povprečje, kar zopet potrjuje to,
               kar sem prej govoril, da odnosi na RTV niso nikakor dobri. Zato bo treba na RTV
               narediti oceno stanja, pregledati samo organizacijo kot institucijo in po vsej
               verjetnosti začeti z neko reorganizacijo javnega zavoda RTV.</p>
               <p>Večkrat smo slišali, da je vsebina programa dobra in kvalitetna. Tukaj se moram
               strinjati s predhodnikom, ki je omenil arhiv in te stare filme. Mislim, da je to
               zaničevanje gledalcev in gledalk in tistih, ki plačujemo te stvari. Mislim, da bo
               treba tudi v tem delu narediti nekaj na sami vsebini.</p>
               <p>Prepričan sem, da si bo RTV kot zavod moral postaviti neke cilje, ki bodo podrejeni
               kvaliteti, samostojnosti, avtonomnosti. Vsebina kot takšna, še enkrat naj ponovim,
               naj bi bila resnično kvalitetna, v tem smislu smo že s strani nekaterih
               predgovornikov tudi poslušali. Mora imeti neko vizijo, mora imeti neke cilje, v teh
               ciljih so od opreme, programov in vsebine, in dejansko tudi neko sledljivost teh
               ciljev, ki so zastavljeni za neko obdobje.</p>
               <p>Tukaj bi rad izpostavil tudi problem SAZAS-a in v bistvu tožbe SAZAS-a proti RTV,
               ker v bistvu RTV ne plačuje te storitve. Naj povem, da v praksi stvar izgleda tako,
               da humanitarnim društvom, ki organizirajo prireditev, z izvršbo izterjajo ta
               sredstva, tukaj pa se v bistvu mi hecamo in te stvari ne pokrivamo. Zato bi najmanj
               pričakoval, da bi bil RTV tisti, ki bi dal pobudo za spremembo veljavne zakonodaje,
               ki omogoča SAZAS-u ta početja.</p>
               <p>Naslednja stvar, danes smo slišali tudi s strani ministrice, da so delnice slovenska
               last, slišali smo nekatere posameznike, da so se sredstva, ki so bila namenjena za
               opremo, uporabila za druge namene, slišali smo problem plač, same vsebine in programa
               in še bi lahko našteval. Zato sem prepričan in tudi podpiram vse tiste, ki so mnenja,
               da je treba to stvar pregledati preko Računskega sodišča. Rad bi povedal, da tu ne
               vidim nobenega problema, ker se je tudi na matičnem odboru vodstvo RTV s tem
               strinjalo, zato ne vem, zakaj se tega bojimo. Naj pač poslovanje institucije RTV
               pregleda Računsko sodišče in te ugotovitve bodo potem tudi predstavljene po vsej
               verjetnosti Državnemu zboru. Hvala lepa.</p>
            </sp>
            <sp xml:id="SDZ5-Redna-05-2009-04-23.sp86">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudolf Petan. Prosim.</p>
            </sp>
            <sp xml:id="SDZ5-Redna-05-2009-04-23.sp87">

               <speaker>RUDOLF PETAN:</speaker>

               <p>Hvala za besedo. Spoštovani! Po vsem tem, kar smo danes slišali, lahko rečem, da se
               tako škandaloznega, brutalnega ali pa, če hočete, revanšističnega obravnavanja
               javnega zavoda RTV Slovenija ne spomnim, tudi iz onega, prejšnjega sistema ne. In to
               samo zato, tako kaže, ker so si v nadzornem svetu in vodstvu dovolili reči ali
               zapisati, da je poslovanje javnega zavoda pozitivno. Zaradi tega se je na njih usul
               plaz obtožb, diskreditacij in vsega, kar je možno in kar smo danes tu slišali. Celo
               to so si upali, da so se pohvalili, smo lahko slišali. To je povsem v stilu najprej
               diskreditacija, potem pa likvidacija. In je v stilu znane, že kar pregovorne vsebine
               o metli, za katero pravijo, da je lahko čistilni pripomoček, lahko je sanacijski
               pripomoček za prevetritev in sanacijo, lahko je razvojni prijem, lahko pa je tudi
               metoda zamenjav vsakogar, ki ni "naš". In ta metoda metle se danes neprestano sliši s
               te strani, nasproti mene. Enostavno ne razumem, zakaj vas toliko moti, če RTV posluje
               pozitivno, če posluje dobro. Pred petimi leti smo ravno v tej hiši obravnavali
               poročilo o takratnem stanju na RTV; bilo je katastrofalno. Katastrofalno! Ne bi vam
               bral, kaj vse je bilo zapisano, ker smo takrat o tem še preveč govorili in prebirali.
               In danes je stanje popolnoma drugačno. Stanje se je normaliziralo. Seveda ni idealno.
               Toda v kateri hiši pa je stanje idealno? Tega ni. Je pa bistveno, bistveno boljše. In
               v teh štirih letih se je marsikaj spremenilo na bolje. Vi pa danes tega enostavno ne
               morete preboleti, zato vse te hude obtožbe, ki jih ne bom ponavljal. Zato pravim, da
               je to brutalno in škandalozno in, če hočete, revanšistično obravnavanje kot priprava,
               da bo treba zamenjati celotno vodstvo. V redu, vendar to lahko naredite tudi tako, da
               ne popljuvate cele hiše in vseh ljudi, ki tam delajo. Ne nazadnje, počasi bom začel
               razumevati, zakaj je pri nas toliko stečajev in toliko teh negativnosti. Če vas pa
               neka pozitivna stvar toliko moti. Če neka firma posluje pozitivno in dobro, kar je v
               teh časih še posebej pozitivno, pošljete en kup policistov, pa en avtobusov
               kriminalistov v preiskavo. To se zdaj dogaja. Tisti, ki poslujejo dobro, imajo takšne
               težave, ne tisti, ki poslujejo slabo, da bi jih preiskali, kaj je bilo narobe. Ampak
               tisti, ki so dobri. In potem se dva ministra sončita v sloju žarometov in razlagata,
               kaj kriminalisti tam iščejo. In to se zdaj dogaja tudi na RTV. Ne bom presenečen, če
               bom danes, jutri ali pa v naslednjih dneh slišal, da so se na RTV ustavili policisti
               in pa avtobus kriminalistov, ki nekaj raziskujejo. In potem bodo seveda v soju
               žarometov odnesli kup neke dokumentacije. To pričakujem, to se je danes tukaj
               slišalo. In ne bi bil presenečen. In še drugo, če gledam vrstni red dogodkov. 9. 4.
               smo obravnavali to poročilo. Poročilo neodvisnega revizorja pa ima datum 3. 4. Ampak
               tega podatka nismo dobili na sejo Odbora za šolstvo, šport in mladino. To se pravi,
               da je nekdo zavestno skrival podatke. Zakaj? Zato, ker smo na sejo odbora dobili dva
               sklepa, ki govorita, da je nadzorni svet s svojimi odločitvami dopuščal, da javni
               zavod ni izpolnjeval svojega poslanstva in tako naprej in da nadzorni svet ni
               zadovoljivo opravljal svojih nalog in ni ustrezno nadziral poslovanja in tako naprej.
               V revizijskem poročilu pa jasno piše, da je javni zavod televizije Slovenije pri
               sestavi računovodskih izkazov na dan 31. 12. 2008 upošteval določbe zakona o
               radioteleviziji in tako naprej, da še vsega ne berem. To se pravi, ker je bilo to
               poročilo pozitivno, ga na sejo nismo dobili, pa ste ga že poznali, še posebej pa
               vodstvo odbora. Predsednica je to poznala, ampak je hotela izsiliti ta dva abotna in
               obtožujoča sklepa, ki potem nista bila sprejeta. Hvala bogu, nista bila sprejeta. To
               se pravi, to je en dokaz, da je bila, zdaj bom pa jaz uporabil besede mojega kolega,
               ki to večkrat uporabi, to je teorija zarote. Ampak to je dokaz, ker datumi na to
               kažejo. Poročilo pravi, da je bilo v redu, dobro, da ne bom čital, kaj je bilo v
               redu. Sklepi so bili pa takšni, ki kažejo ravno obratno. In mi tega poročila nismo
               dobili, se je skrivalo, ker se je potem tok dogodkov obrnil tako, se ni dalo več tega
               skrivati, ker je bilo že javno znano, kaj v tem poročilu piše in pa da poročilo
               obstaja. Seveda obstaja, če je imelo že datum prej, preden smo mi to obravnavali na
               odboru. In poglejte, enostavno ne morem razumeti zakaj vas toliko moti, če ta javni
               zavod posluje dobra. In ga morate oblatiti, da boste zamenjali vse tisto, kar se pač
               da zamenjati, in še tisto, česar se ne da zamenjati. Imate vso pravico, da to
               naredite, zato se tudi ne čudim, da je tudi to javno pismo, ki so ga podpisali v
               vodstvu javne RTV, da se za vsako ceno skuša kriminalizirati vodstvo RTV Slovenija,
               ne da bi njeni predstavniki izpostavili kakršnakoli relevantna dejstva ali upoštevali
               revizijska poročila. Zdaj pa bom jaz uporabil besede, ki so bile danes že
               uporabljene: "Če si danes nekdo upa podpisati pod takšno pismo, kot je bilo tu, potem
               mislim, da se ga ne sme ignorirati." Tudi tako lahko rečemo. Tudi tega pisma, ki so
               ga napisali v vodstvu javne RTV, se ne sme ignorirati, ker gre za lažne obtožbe. In
               to se je tudi pokazalo.</p>
               <p>Naslednje, kar bi želel povedati, pa je to. V okviru te metle, ki sem jo prej
               omenil, kjer se lahko skrije vse, od obtožb, do pohvale, se govori o boljšem
               programu, zakaj ni boljšega programa, ki je bil obljubljen in tako naprej. Vprašanje
               je, kaj sploh je boljši program. Če boste vprašali nekoga, bo rekel: "Boljši program
               je, če je več športa, potem je program boljši." Drugi bo rekel: "Če bo več mehiških
               nadaljevank, je ta program boljši in ga ljudje gledajo na vse sile in pretege." Nekdo
               bo rekel: "Ja, program bi bil boljši, če bi imel več otroških oddaj." Naslednji bi
               rekel: "Če bi bilo več teh pogovornih oddaj." Potem naslednji bi rekel: "Če bi bilo
               več nekih strokovnih oddaj s kakršnegakoli področja." To se pravi, vsak ima svoj
               pogled na dober program, na boljši program. Kaj bi bilo boljše? Dajte več športa, pa
               bomo več gledali, pa bo program prav gotovo boljši. Verjetno je eden od vidikov ali
               temeljev tega, ki govori o tem, ali je program dober ali slab. In zdaj obtoževati
               zavod RTV, da so šli v komercializacijo, da so pridobili večjo gledanost.
               Komercializacija je tudi stvar, o kateri lahko diskutiramo, kaj je to.</p>
               <p>Če vi rečete, da zato, ker je mogoče neka oddaja bolj gledana, da je pa sedaj
               skomercializirana, je tudi lahko. Nekdo drug pa lahko gleda na zadevo tudi drugače.
               Vendar je gledanost, kvaliteta zelo relativen pojem, ki je odvisen od "oči, ki imajo
               svojega malarja". To, če je gledanost neke oddaje visoka, to še ne pomeni, da je
               oddaja slaba, vendar ne boste predpisali ljudem, da ne smejo gledati in da imajo o
               tistem slabo mnenje, če pa hočejo gledati. Danes je bilo tu povedano, da verjetno je
               želja javnega zavoda, da naredijo take oddaje, da imajo takšne oddaje, da imajo
               takšne vsebine, ki jih ljudje gledajo, ne pa, da pripravljajo oddaje in vsebine, ki
               jih nihče ne gleda in so namen samemu sebi ali pa mogoče desetim sladokuscem, ne
               moremo pa sedaj reči, da je pa to sedaj boljši program, ker smo eno tako oddajo
               ustvarili, ki ne vemo, kam bi jo dali in jo nihče tudi noče gledati. Zato recimo
               takšno govorjenje o boljši kvaliteti, pa o več tega in onega, ampak vi govorite samo
               o kulturnih vsebinah. V redu, mene to nič ne moti. Namenoma sem spustil prej, ko sem
               govoril o boljšem programu, kulturne vsebine, ker želim sedaj opozoriti nanjo. Ni
               nujno, da se vsi ljudje s tem strinjajo, ni nujno. Prej sem naštel sedem ali osem
               vsebin, za katere bi nekateri rekli, da bo večja gledanost, ker jih to bolj zanima.
               Recimo šport. To se pravi, kultura je samo eden od teh delov. Sedaj kritizirati
               vodstvo in govoriti, kako slabo delajo zaradi tega, ker so zanemarili ali pa je manj
               kulturnih vsebin ali pa ne dovolj, mogoče je to boljši izraz: ne dovolj kulturnih
               vsebin, da je pa to naglavni greh, da delajo slabo. Ni res. Samo del populacije je
               tisti, ki bo to rekel. In to je prav tako. Ampak ne vsiljevati tistemu drugemu delu,
               ki ga pa mogoče druge vsebine bolj zanimajo, šport ali nadaljevanke ali karkoli, da
               pa morajo gledati kulturne oddaje. Tega ne smete. In zaradi tega tudi obtoževati
               vodstvo, če je dalo nekaj več časa tudi drugim vsebinam, da dala slabo. Ne nazadnje,
               dan ima 24 ur. V 24 ur lahko daste vsebine za 24 ur, če boste dali ene vsebine več,
               bo pač treba na drugi strani nekaj vzeti. Sedaj smatrati za glavni greh, če ni bilo
               točno določenih vsebin ali pa celo točno določene oddaje, da ne bom omenjal, katere
               oddaje so to. To je zelo enostransko. Res pa je in se strinjam z vsemi tistimi, ki
               pravijo, da je vse to, kar se sedaj dogaja, poročilo je tisti vzrok, ampak pravzaprav
               je to že posledica, vzrok je nekje drugje. Vzrok je to, da želite zamenjati vodstvo
               RTV, za kar imate seveda vso pravico. Saj kdo vam pa to brani? Imate te možnosti.
               Samo ni treba, da sedaj v tem okviru blatite vse, kar vam je na poti, da najprej
               diskreditirate, potem pa boste rekli, ja, sedaj pa je res treba, sedaj so pa ti
               ljudje tako popackani, da je pa zadnji čas, da jih zamenjamo. Toliko gnojnice je na
               njih, da že tako smrdi, da jih res moramo zamenjati, da ne spadajo več tja. To pa ni
               potrebno. In ne branite se podjetij ali ustanov ali zavodov, ki poslujejo pozitivno
               in si celo direktor upa reči, da posluje pozitivno. Ali ste res tako srečni, če se v
               kakšni firmi govori, da ima težave? Ali ste tako srečni, če gre firma v stečaj in so
               delavci na cesti? Saj pomagate jim tako ali tako ne. Še od 25 tisoč evrov ne morete
               dati za to, da bi se recimo rešila neka zadeva v hladilnici. Niti tega ne morete.
               Tukaj pa delate z vsemi sredstvi, da oblatite ljudi, da zavode, podjetja, ki delajo
               dobro, zamenjate. In potem pravite, da je nekaj narobe. Kako naj bo narobe, če pa
               firma dobro dela? To se pravi, če ima ne vem koga v vodstvu, pa če firma dobro deluje
               v tem času, potem ne morete reči, da je vodstvo slabo. Zamenjate ga lahko, to ni
               noben problem. Samo ne trditi, da dela slabo. Podjetje, ki posluje dobro, ima
               verjetno dobro vodstvo. Mogoče ne idealno, ampak dobro pa. To so dejstva. In vi ste
               se danes spravili ravno na čisto vsa taka podjetja, ki so pozitivna. Avtobus
               kriminalistov pripeljete in potem se en teden rola, tako da so vsi oblateni okrog. In
               najbolj uživate, da gre vse "zu grund". Še pol leta nazaj ste govorili, da vi znate
               drugače in bolje. Figo znate bolje! Drugače znate, ja! Ampak poglejte, kaj je bilo
               pred pol leta, kaj pa je sedaj. Vse, kar se je zgodilo, seveda ne morete preprečiti.
               Ampak polovico tega pa lahko. Firm vam ni treba uničevati, tistih, ki poslujejo
               dobro. In RTV je ena od teh. Ta javni zavod je eden od teh. To je tipičen primer,
               kako vi delate drugače. Bolje ne, drugače pa, in to bistveno drugače. Zato ker vse
               oblatite, kar je dobro. Zakaj, to mi ni jasno. Mogoče bomo ugotovili, zakaj, pa boste
               vi sami ugotovili, da je to napaka. Imate vsa orodja v rokah, imate tudi vso pravico,
               da zamenjate ljudi, če mislite, da delajo slabo, kljub temu da imajo pozitivne
               rezultate. Mogoče bi bilo boljše zamenjati ljudi v tistih firmah, ki poslujejo slabo
               in imajo negativne izkaze in mora država intervenirati in pomagati. Tam bi bilo
               mogoče bolje, ampak tam je težje, tam ne gre. Zato sem vesel, da tista dva neumna
               sklepa, abotna sklepa, s katerima ste želeli še bolj oblatiti to vodstvo, nista bila
               sprejeta. Kar pa se teh štirih tiče, pa bom selektiven. V glavnem škode ravno ne
               delajo, ne bodo pa pripomogli prav gotovo nič k temu, ali boste vi hitreje ali
               kasneje zamenjali vodstvo RTV, kar vam je osnovni namen. Sem pa vesel, da je po petih
               letih, ko sem bil pred petimi leti tudi tu ob razpravi o stanju na RTV, da se je
               stanje bistveno spremenilo. Da je danes to vodstvo in ta nadzorni svet lahko napisal
               malo bolj spodbudne številke, precej bolj spodbudne, kot pa so bile tiste, ki so bile
               pred petimi leti, ko smo tudi tu razpravljali. Tega sem vesel. Če pa vi mislite, da
               je treba sedaj to vodstvo zamenjati, opravite svoje, samo ne oblatite vseh ljudi, ki
               so delali dobro. Hvala lepa.</p>
            </sp>
            <sp xml:id="SDZ5-Redna-05-2009-04-23.sp88">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite, imate besedo.</p>
            </sp>
            <sp xml:id="SDZ5-Redna-05-2009-04-23.sp89">

               <speaker>MAJDA ŠIRCA RAVNIKAR:</speaker>

               <p>Kdo je sprožil razpravo, ki jo danes sicer po nesrečnem naključju združujemo v dveh
               točkah? Razpravo so sprožili s temeljnim in zelo smiselnem vprašanjem lani že ugledni
               predstavniki Nacionalnega sveta za kulturo: gospod Drago Jančar, gospod Jemec, gospa
               Salecljeva, gospod Pipan, gospod Zupanič, filma Otroci, avtor Petrička, in še gospa
               Stepančič. Diskusija se ni zgodila samo o podhranjenosti izobraževalnih, kulturnih
               vsebin na radiu, ampak tudi na televiziji. Diskusija se ni zgodila kar tako, ampak v
               času, ko je bil. In v tem smislu je šel tudi tekst gospoda Jančarja, ogrožen tretji
               radijski program ARS, to je tisti, ki je glavni nosilec posebnih specifičnih vsebin,
               vsebin, ki jih ne bo nikoli predvajala nobena komercialna televizija, ker se ji ne
               splača. To je treba imeti v uvidu in mislim, da je prav, da je odbor, ki je to
               tematiko obravnaval v Državnem zboru, to naredil kompetentno in da je to podčrtal z
               izglasovanjem, da se ta tematika obravnava tudi na seji Državnega zbora. Združena je
               bila s tisto obvezno obravnavo poročila nadzornega sveta RTV Slovenija, ki jo tukaj v
               Državnem zboru imamo in jo bomo imeli najbrž še v bodoče kot edino možnost
               preverjanja, ne samo ali opravlja svoje poslanstvo javni zavod, ali je res javen, ali
               je dovolj demokratičen, ali je dovolj pluralen, ali dovolj zadovoljivo sledi svojim
               zakonskim načelom, ampak tudi to, ali je dovolj nadzorovan. Sedaj v diskusiji
               ugotavljate - in na to želim podati še nekaj pripomb -, da je to delal nadzorni svet
               dobro, ker javni zavod posluje dobro in ker ima lepše številke, kot so bile v
               preteklosti. Seveda se sprašujem, zakaj je prve dni po tem na Ministrstvu za kulturo
               potrkal gospod direktor in prosil za povečanje RTV prispevka. Zakaj je povedal, da je
               to prosil že gospoda Janšo aprila 2008 in mu je predsednik Vlade takrat rekel: "Ne,
               ne boste imeli višjega prispevka, varčujte, kot veste in znate, imeli ga boste šele
               takrat, ko bodo volitve mimo." Zakaj je zato napisal memorandum in zakaj je
               utemeljeval, da mora država pomagati RTV Slovenija, ker le-ta tone v izgubah. Sedaj
               imamo seveda lepe številke in če kaj, se mora država vprašati, če na eni strani nekdo
               reče, da tone v izgubah in da potrebuje pomoč države oziroma gledalk in gledalcev,
               poslušalk in poslušalcev, zakaj so potem na drugi strani izkazi drugačni,
               zadovoljivi, kot bi rekel gospod Petek, ki ga sicer ta trenutek ni v dvorani, zakaj
               je poslovanje RTV pozitivno in zakaj nikoli prej ni bilo. In je to poslovanje
               primerjal s poslovanjem nove vlade Boruta Pahorja, ki menda ni več pozitivno. Danes
               je stanje v RTV boljše ne samo zaradi prispevka, ki bo pomagal in se je skoraj po
               štirih, petih letih spremenil, ampak tudi zaradi tega, ker ima vsako sekundo ob sebi
               v pomoč srebrnino, ki je bila pridelana v preteklosti, srebrnina, ki je bila
               kriminalizirana v preteklosti, sedaj ta srebrnina vleče tudi z razvojnimi programi,
               tudi z dobrimi programi, pa tudi mogoče za koga z vprašljivimi programi, ta javni
               zavod iz stiske. Te srebrnine vlada Boruta Pahorja nima, tudi v gospodarstvu, ker je
               bila zapravljena, ker se ni delala za rezervo za čas obdobja suhih krav. Zaradi tega
               je treba nadzorne svete pregledati. Mogoče je treba pogledati tudi nadzorne svete, ki
               so bili tu, recimo, da, sicer ne ravno s "plonk" listki, ampak tu pač podani, ki so
               poskušali po svojih močeh opravljati svoj nadzor nad zavodom. Pravijo, da dobro.
               Resda sem umetnostna zgodovinarka, nisem finančnica, ampak vseeno se pri pregledu
               izkazov, ki so tudi v poročilih, ki jih da javni zavod in ki so v pristojnosti
               pregleda nadzornikov, ki so finančniki, no, dobro, tudi veterinarji, ampak vendarle,
               ki so poznavalci svojega dela, naj bi bili, srečujem z neko anomalijo, ki mi ni
               jasna: zakaj so prikazani prihodki večji od odhodkov in v tej luči je poslovanje
               pozitivno. Zakaj? Zaradi tega, ker se med prihodke ne šteje samo RTV prispevek, ampak
               se prištevajo tudi vsi izkazani finančni prihodki iz dividend, iz obveznic, iz
               popravljenih rezervacij, pa iz vračil Dursa iz naslova plačanega prometnega davka, ki
               je zastaral leta 1996 in tako naprej. V prihodkih se torej prikazuje tudi tisto, kar,
               ko je potrebno, se prikaže, da je izguba, in to v memorandumu, ki je bil podlaga za
               zahtevek za dviganje RTV prispevka, je bilo to pokazano, pridejo prav. Tu je problem.
               Mislim, da je to tisto, o čemer se mi zdi, da je treba znotraj Državnega zbora
               diskutirati. In to je primerno tudi, da se je odprlo na matičnem odboru, in to
               pristojnost Državni zbor ima. Kajti Državni zbor, vi vsi z večino svojih glasov lahko
               daste zaupnico in potrdite nadzorni svet in tudi programski svet posledično, da si
               le-ta potem izvoli vodstvo takšno kot ga samo lahko potrdi.</p>
               <p>Potrebno je povedati še nekaj, ker se je gospod Prijatelj vrnil nazaj v dvorano, da
               ne bi bilo nesporazuma. Govorili smo prej o Računskem sodišču. Sama sem že pri
               predstaviti stališča povedala, da podpiram sklep, da se opravi poglobljena analiza
               poslovanja na RTV Slovenija. Računsko sodišče nas je včeraj, gospod Prijatelj,
               seznanilo z nesmotrnim razdeljevanjem proračunskega denarja v tako imenovanem Skladu
               za pluralizacijo medijev, za nazaj, za preteklega leta. Gre za poročilo o izvajanju
               pregleda poslovanja tako imenovanega Sklada za pluralizacijo medijev, znotraj
               medijskega sklada, ki je bil v funkciji, v delu v prejšnjem mandatu, na katerega, na
               sklad, smo imeli številni, ne samo kritična javnost, tudi strokovna javnost, številne
               dvome in številna opozorila. Ti dvomi so se sedaj izkazali, ampak ne gre za nobeno
               poslovanje, ki se je dogajalo v letošnjem letu ali po jeseni, po zamenjavi vlade. Gre
               za izčrpno poročanje o nesmotrnem razdeljevanju sredstev, brez poznavanja ciljev,
               brez poznavanja kriterijev in določanju komu, čemu in na kakšen način se deli
               davkoplačevalski denar za tako imenovane vsebine in tako imenovano pluralizacijo na
               področju medijev.</p>
               <p>In zato pravim še enkrat, da je treba vedeti, ko pristojne inštitucije enkrat
               vstopijo v drobovje računov in bilanc, takrat več ni izhoda, ni več skrivanja in ni
               več zakrivanja. Zato je prav, da se tudi poslovanje RTV Slovenija, predvsem pa
               odločitev ključnih organov upravljanja da pod drobnogled Računskega sodišča. Na te
               apele so med vrsticami ali pa tudi brez prikrivanja opozarjali sami člani nadzornega
               sveta. Še posebej nekateri dvomljivci znotraj njih, ki so se večkrat pri glasovanju
               vzdržali, imeli zadržke, dileme ali pa celo nasprotovali. In če komu, bo
               verodostojnost potrdilo Računsko sodišče, če kdo, se bo verodostojnost izkazala s
               preverbo Računskega sodišča, ki seveda upam, da bo delalo bistveno bolj poglobljeno,
               ker bo imel drugačna pooblastila in ker jih ima, drugačna pooblastila, kot tisti, ki
               so predložili material in mimogrede tukaj, spoštovana predsednica, sem imela, smo
               imeli na Vladi zadržke, kajti to revizijsko poročilo, ki je del današnjega gradiva,
               in ki ga je, kot sem videla na televizijskih posnetkih, prinesel na drugo
               nadaljevalno sejo Odbora za šolstvo, kulturo in mladino direktor RTV Slovenija in vam
               ga tako ponujal. In ko ste že zaključili sejo, tako je izgledalo na RTV informativnem
               delu prispevka, mi nimamo, sem si ga pridobila, ga proučila in si seveda tudi močno
               zapomnila zaključek, kjer se revizorji v bistvu distancirajo od lastnega dela, ki so
               ga na hiter, očitno, način opravili, ker pravijo, da postopki, ki so jih izvedli,
               niso niti revizija, niti preiskava v skladu z mednarodnimi standardi in tako naprej,
               zato s tem poročilom ne dajejo nikakršnega zagotovila o ravnanju zavoda v zvezi z
               razvojnimi projekti in tako naprej, in to smo danes že večkrat slišali. Skratka, to
               gradivo, ki je kot dela gradiva, ni bilo pa na Odboru obravnavano, smo pač dobili, ga
               sprejemamo, ampak če ga že imamo, naj opozorim, da to revizijsko poročilo, ki se med
               drugim tudi distancira z zelo mlačno interpretacijo, vendarle govori o tem, da je
               bilo na RTV izvedenih za 3 milijone evrov vrednosti naročil brez razpisov. 3 milijone
               na Ministrstvu za kulturo pomeni delovanje enega celega javnega zavoda, recimo,
               nekega arhiva, dveh, treh arhivov. Brez javnih razpisov, da so se pogajali tam, kjer
               se je bilo pač potrebno pogajati, brez predhodne obravnave. Da se kažejo
               pomanjkljivosti pri pripravi predračunov. Da se pri končnih obračunih ugotavlja, da
               se razmerje vložkov zunanjih koproducentov povsem razlikuje od prvotnih dogovorjenih.
               Skratka, da so se prikazovale ene številke, potem pa izplačevale druge številke. Da
               so se uporabljali principi zunanjih cenikov, ne lastnih notranjih, ampak zunanjih
               cenikov. Da so se pri pregledu nastalih stroškov na posameznih projektih pojavili
               neki čudni računi o prenočitvah, pogostitvah, nakupih v trgovinah in tako naprej. Da
               so bile v določenih primerih pogodbe sklenjene, ko je bilo delo že opravljeno.
               Skratka, edino prav je, da se dvomi razpršijo. Če mogoče mi tavamo v prazno in
               zapravljamo čas, jaz mislim, da ga ne, potem je prav, da ga tisti, ki imajo
               profesionalna orodja za to, ta čas uporabijo za to, da nam dajo tiste odgovore, o
               katerih imamo vsak svoja stališča.</p>
            </sp>
            <sp xml:id="SDZ5-Redna-05-2009-04-23.sp90">

               <speaker>PODPREDSEDNIK MIRAN POTRČ:</speaker>

               <p>Hvala lepa. Poslanec Srečko Prijatelj meni, da je bila njegova razprava narobe
               razumljena.</p>
            </sp>
            <sp xml:id="SDZ5-Redna-05-2009-04-23.sp91">

               <speaker>SREČKO PRIJATELJ:</speaker>

               <p>Če smem repliko. Spoštovana ministrica, mi v Slovenski nacionalni stranki verjamemo v
               vas. Jaz verjamem, da boste vi postavili stvari na pravo mesto. Ampak nekaj pa me
               moti, pravite, Računsko sodišče je ugotovilo, Nadzorni svet vas opozarja, da so
               netransparentno porabljeni milijoni, tako je bilo slišati. Jaz bi rekel tako, kadar
               gre za javne finance je treba, če se ugotovi nepravilnost, seveda tudi ukrepati. Jaz
               sem zadovoljen s tem, kar ste mi povedali, edino, če bo tem ugotovitvam, ki bodo
               zadevne, ki bodo pravno vzdržne, če bodo tem ugotovitvam sledili tudi ukrepi. In ne
               nazadnje bom vesel takrat, ko bom videl tudi na nacionalni televiziji, tega mi niste
               odgovorili, RTV Slovenija, da bo imel regionalni program Koper - italijanski program,
               slovenske podnapise. Zelo bom vesel, kajti imam občutek, da manjšina potujčuje večino
               v Sloveniji. Na tak način, ker 70% programa, spoštovana ministrica, je v
               italijanščini. Slovenskih podnapisov ni. Mariborčane, ne vem, če jih zanima
               italijanščina. Hvala.</p>
            </sp>
            <sp xml:id="SDZ5-Redna-05-2009-04-23.sp92">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Majda Potrata kot predstavnica predlagatelja.</p>
            </sp>
            <sp xml:id="SDZ5-Redna-05-2009-04-23.sp93">

               <speaker>MAG. MAJDA POTRATA:</speaker>

               <p>Hvala. Samo kratko pojasnilo. Po obstrukciji poslank in poslancev opozicijskih
               poslanskih skupin je bila seja prekinjena in na prvem nadaljevanju 5. seje se je
               začela seja z glasovanjem o tretjem sklepu. Ker je bilo v medijih veliko pisanja o
               tem, kako predstavniki RTV niso dobili besede, naj samo za informacijo povem, da je
               niso mogli dobiti, ker smo imeli samo še glasovanje. Da pa so hoteli izročiti
               revizijsko poročilo. V zvezi s tem je odbor sprejel dodatni sklep, da se to poročilo
               posreduje kot dodatno gradivo za sejo Državnega zbora, tudi odbor tega gradiva ni
               obravnaval, smo ga pa dobili v Državni zbor z datumom 10. april. Tako je bilo
               gradivo, poudarjam, brez obravnave na matičnem delovnem telesu posredovano kot
               gradivo za to točko dnevnega reda. Hvala lepa.</p>
            </sp>
            <sp xml:id="SDZ5-Redna-05-2009-04-23.sp94">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima poslanka gospa Silva Črnugelj.</p>
            </sp>
            <sp xml:id="SDZ5-Redna-05-2009-04-23.sp95">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik Državnega zbora, Miran Potrč. Lepo
               pozdravljena gospa ministrica, spoštovani kolegi in kolegice.</p>
               <p>Moram priznati, da mi tema današnje 12. točke plenarnega zasedanja Državnega zbora
               ni ravno všeč oziroma ni po godu, zlasti ne kako je formulirana, in sicer
               problematika podfinanciranosti RTV Slovenija in kulturnih vsebin na javni RTV ter
               poročilo o delu Nadzornega sveta RTV Slovenija. Mislim, da smo o obeh temah kar dosti
               razpravljali na številnih sejah Odbora za kulturo, šport in mladino, da smo dosti
               tega povedali. Osebno sem se kar veliko naučila. In če je kultura proces in če je
               kultura bila proces in če kultura bo proces in če je še vedno proces, mislim, da se
               bomo tudi drugi kolegi in kolegice iz vsega tega naučili, zlasti pa glede na dejstva,
               da je dialog, zlasti kulturni dialog, zlasti medkulturni dialog tako pomemben v
               Sloveniji in ne nazadnje v Evropski uniji, da se moramo v tem kulturnega dialogu
               naučiti poslušati, naučiti slišati in tudi na osnovi tega tudi ukrepati in v skladu s
               procesom tudi spreminjati. Spreminjati ni lahko, ampak vendar, toda, nekoč, nekdaj je
               tudi to potrebno in bo treba tudi kaj spremeniti, ker nezadovoljni so eni in drugi,
               diskusija pove zakaj, na kakšen način. Slišali smo dosti kratkih povzetkov, povzetkov
               razprave z obeh odborov, povzetkov različnih razprav minulega mandatnega obdobja v
               smislu reminiscence "še pomnite tovariši", kaj je bilo dobro in kaj ni bilo dobro,
               kaj je kdo rekel in česa kdo ni rekel, kako in na kakšen način je kdo žugal, na kaj
               je opozarjal in kako se je to vse skupaj zgodilo danes. Kako bo pa naprej, pa je
               odvisno od nas in ne nazadnje tudi od Vlade in ministrice same. Posluh bo pa
               potreben.</p>
               <p>Kulturna politika je kot izpeljanka zgoraj že povedanega kulturnega procesa, nekako
               statika in stalnica tega neskončnega trajajočega procesa. Bi nazorno povedala, da to
               statiko v kulturni politiki v Sloveniji predstavljajo zakoni, pravila, pravniki,
               pogodbe, odloki, širše resolucije, deklaracije, metodologije, standardi, normativi in
               še mnogo tega, ne nazadnje zelo pomemben nacionalni program. Snovali smo ga,
               spreminjali, izdajali v različnih oblikah takih knjižnih in ne vem kakšnih, ampak so
               bile vedno tudi pripombe in še bodo, pa vendar. Naša kulturna politika ima dosti
               podlage, ker smo pa sedaj v Evropi, vendarle poglejmo, kakšna je pa ta osnova v
               Evropi.</p>
               <p>Lahko ugotovimo, da je Evropa v svojih začetnih fazah ni imela ravno izoblikovane
               politike v zvezi s kulturo, ampak nekako s časom je začela to politiko izoblikovati
               in ji dajati tudi več pozornosti. Ni imela take kulturne tradicije kot jo je imela
               Slovenija. Kulturi je dajala tako velik pomen, ne samo v smislu kulture v ožjem
               smislu, ampak tudi politike, ker je kultura kot taka tudi izoblikovala slovensko
               politiko, slovensko nacionalno državo, itd., da zdaj ne gremo ad ovum, tako kot so
               vsi šli. Evropa ima generalno kulturno politiko, ki jo dosledno upošteva, in sicer da
               je kultura v pristojnosti članic, to se pravi, da je kulturna politika naša dilema ob
               spoštovanju nacionalnih, regionalnih raznolikosti, srčiko pa seveda pristavlja
               kulturna dediščina. Mi se lahko z njo pohvalimo in imamo tudi kaj pokazati. Zadnja
               leta Evropa nekoliko intenzivneje posveča pozornost delovanju na področju kulture in
               zaradi tega je sprejela tudi nekatere strateške cilje in usmeritve, ki naj bi jim vse
               države članice sledile. Imamo študijo o ekonomiki kulture v Evropi, nastala je leta
               2006, in sicer v Evropskimi komisiji, kasneje smo dobili Evropsko agencijo za kulturo
               v svetu globalizacije, maja leta 2007, in sicer se posvečajo spodbujanju kulturne
               raznolikosti in medkulturnega dialoga, zopet medkulturni dialog tak ali drugačen,
               uveljavljanju kulture kot katalizatorja ustvarjalnosti v okviru Lizbonske strategije
               za rast, za poslovanje, inovacije in konkurenčnost in tretje, krepitev vloge kulture
               kot bistvenega dela mednarodnih odnosov. To se pravi, še enkrat, vse je več ali manj
               naravnano na krepitev dialoga in na elemente kulturnega dialoga, na vse te različice,
               ki se nanašajo na to, kot spodbujevalnost in kot tisto, kar nas na nek način povezuje
               in deluje na tem področju.</p>
               <p>Naš Zakon o uresničevanju javnega interesa za kulturo skoraj v vsakem členu poudarja
               javnost - javni interes, javne dobrine in zagotavljanje ter način uresničevanja tega
               javnega interesa. In če izkoristim to javnost, pa vendar ne grem v vsebino, ne morem
               prezreti in ne skušati povedati, kaj me je prosil nek študent FDV, Jernej, in sicer,
               da povem, kljub temu, da ne bo razprave o vsebini RTV programa, da on kljub temu, da
               je študent, pogreša risanke, pogreša posnetke različnih gledaliških predstav, da
               pogreša tudi lutkovne predstave, tako, da je poleg športa, šaha in različnih vsebin
               kultura dialoga morda tudi kakšen tak posnetek. In zakaj ne bi poleg vseh tistih
               arhivskih posnetkov, ki jih imamo možnost videti, videli tudi posnetka kakšne
               predstave ali prireditve? Toliko o javnem in uresničevanju javnega interesa na RTV
               Slovenija.</p>
               <p>Če se vrnem na današnjo temo in uresničevanje javnega interesa na javnem zavodu RTV,
               lahko samo ugotovimo, da smo v množici razprav pozabili na osnovno gibalo demokracije
               - na našo ustavo in na to, kar je zapisano v 3. členu, ki nam jasno pove, da ima v
               Sloveniji oblast ljudstvo, državljanke in državljani. To oblast izvršujejo neposredno
               in z volitvami, po načelu delitve oblasti na zakonodajno, izvršilno in sodno. Družba
               je skozi vrsto svojih poročil ugotovila v velikem številu razprav, da so gibanja in
               trendi v javnem zavodu pač taki, kot so. Parlamentarni odbor je številna poročila
               obravnaval in danes razpravljamo še v nadaljevanju. To se pravi, zelo veliko
               razpravljamo. Na vrsti je izvršilna veja oblasti, konkretno, Ministrstvo za kulturo,
               da ugotovi, ali se zakon izvaja ali se zakon ne izvaja, v skladu z navedenimi
               smernicami; da ugotovi, kako je z zagotavljanjem javnega interesa, zlasti pa ali
               nadzorni svet upošteva osnove za izračun iz 27. člena Zakona o zagotavljanju javnega
               interesa na področju kulture, in sicer: Ali so osnove za izračun sredstev za izračun
               sredstev za izvajanje javne službe v javnem zavodu RTV Slovenija uporabljene po
               določilih tega člena? Ali je podrobnejša metodologija za določitev osnov za izračun
               sredstev za izvajanje javne službe na področju medijev dovolj jasno definirana? Ali
               je Vlada na podlaga na podlagi svojih pristojnosti in na podlagi tistega, kar piše v
               tistem členu; sicer bi ga, če vas zanima, lahko prebrala, tukaj ga imam; uredila vse
               potrebno za izvajanje te metodologije? Govorili smo o javni infrastrukturi na
               področju kulture, o različnih kamerah, o različnih računalnikih, o avlah, o tem
               koliko sredstev je uporabljenih za avle, in vendar smo pozabili, da 70. člen tega
               istega zakona določa, kako in na kakšen način se urejajo nepremičnine, oprema tega
               zavoda, ki je v javni lasti. Pozabili smo na 71. člen, kaj govori o infrastrukturi in
               tako naprej. Sicer pa je od sprejema tega zakona minila kar vrsta let in bi kazalo
               pogledati, kako in na kakšen način se ta zakon uveljavlja, če je potreben kakšnih
               revizij, na podlagi analiz ugotoviti, ali je ustrezen in kaj je treba redefinirati,
               zlasti v tistem delu, ki se nanaša na porabo javnih sredstev. Poraba javnih sredstev
               je bila namreč najbolj problematizirana s strani vseh članov tega parlamenta. Kultura
               je za nas Slovence bila tudi srčika politike, zato smo jo tako varovali, o njej
               razpravljali in zlasti spoštovali ustvarjalce, kulturnike, poete, pisatelje in tako
               naprej. Zato jo moramo še nadalje varovati in negovati. In naj parafraziram enega
               izmed razpravljavcev: "Moramo jo kar dodobra zalivati."</p>
               <p>Ministrici pa na kratko eno navodilo, če ga bo seveda uporabila ali ne, ima škarje
               in platno v rokah. Je zelo kreativna, ustvarjalna, zato naj skupaj z ekipo zaviha
               rokave. Platna ima na kilometre, pa krepimo dialog in srečno.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-04-23.sp96">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Silven Majhenič.</p>
            </sp>
            <sp xml:id="SDZ5-Redna-05-2009-04-23.sp97">

               <speaker>SILVEN MAJHENIČ:</speaker>

               <p>Hvala, gospod predsedujoči. Neskladje s predpisi in notranjo regulativo ne odražajo
               realne finančne slike o zagotavljanju virov. Poraba razvojnih sredstev je bila vse
               skozi pod načrtovano in ni odražala pričakovanega. Tako je razumeti iz poročila
               revizorja.</p>
               <p>Nizka naročnina ne bi smela biti opravičilo za slabo realizacijo zastavljenih
               programov, tako razvojnih kot programskih. Nekontrolirana poraba za plače in
               pogodbene sodelavce se je seveda odražala na programih, ki so se vedno bolj krčili in
               bili tema razprav. Finančna podhranjenost je gotovo bila prisotna in je ovirala
               razvoj tudi v programski zasnovi. Seveda pa ni bilo zaznati podhranjenosti kulturne
               vsebine, kot so nekateri omenjali. Očita se, da je bilo štiriletno vodenje javnega
               zavoda RTV slabo in da izgublja bitko s komercialnimi hišami. Ta občutek je prisoten
               pri gledalcih, mogoče se motim, a občutek ostaja. Seveda se pričakuje racionalizacija
               kadrov, ki bo smiselna, vendar je treba zadržati in pridobiti strokovne in sposobne
               ljudi, ki bodo zagotavljali kvaliteten program in gledanost TV programov.</p>
               <p>Zvišanje TV prispevka je realnost. Glede na vse podražitve, ne nazadnje to ni
               komercialna TV, zagotavljanje kadrovskih in finančnih virov pa je seveda sestavni del
               delovanja RTV. Projekt širitve in razvoja javnega zavoda mora biti v interesu vseh,
               ki o tem tudi odločajo. V nasprotnem ne bodo mogli slediti komercialnim hišam.</p>
               <p>Nevtralnost TV hiše je tema, o kateri se rado govori, še posebej, ko se nesoglasja
               pri strankah stopnjujejo, pa vendar, to je in bo stalnica in ni pričakovati, da bi se
               izboljšala tudi v bodoče. Hvala.</p>
            </sp>
            <sp xml:id="SDZ5-Redna-05-2009-04-23.sp98">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franci Kek.</p>
            </sp>
            <sp xml:id="SDZ5-Redna-05-2009-04-23.sp99">

               <speaker>FRANCI KEK:</speaker>

               <p>Hvala za besedo. S strani opozicije poslušamo, kako gre za politični obračun z
               vodstvom televizije. Mislim, da je tukaj stvar povsem nasprotna. Gre za politično
               obračunavanje vodstva televizije, kar je razvidno tudi iz pisma zaposlenih. Gre za
               politično kadrovanje. Iz tega pisma je razvidnih nič koliko napak, ki jih je to
               vodstvo storilo.</p>
               <p>Če nadaljujem, glede honorarcev, o političnem kadrovanju je pričal tudi odnos do
               njih, ko se nekaterim podaljšujejo pogodbe za tri mesece, drugim za šest, tretjim do
               konca leta, pač odvisno. Če navedem konkreten primer direktorice Multimedijskega
               centra, kot edina prijavljena, magistrirala je iz novih medijev, bila je urednica na
               tisti televiziji, ni bila primerna za direktorico, morda za to, ker je bila urednica
               Studia City.</p>
               <p>Če se obrnem na temo, kako je ta televizija s finančnim poslovanjem pozitivna. To ni
               edino poslanstvo televiziji, da pač ne dela izgube, to je seveda zelo dobrodošlo in
               pohvalno, ampak to ni edino poslanstvo te televizije. Ob tem seveda tudi obisk
               direktorja pri ministrici, da, če ne bo dodatnega evra, so vprašljive plače delavcev.</p>
               <p>Leta 2006 je urednik informativnega programa dejal, do jeseni nameravam pripraviti
               sanacijski načrt informativnega programa. Prevetril bom uredniško ekipo. In, kje smo
               danes? Seveda ni glavno merilo uspešnosti Nacionalne televizije gledanost, toliko
               manj kar se tiče kulturnih programov, športnih, zabavnih, pa vendar. Pri
               informativnem programu je TV Dnevnik, ki bi moral biti paradni konj te televizije v
               primerjavi s komercialno televizijo, skoraj pol manj gledan, občasno ga celo prehiti
               Svet na Kanalu A. Nenazadnje se moramo seveda zamisliti nad smiselnim trošenjem
               davkoplačevalskega denarja in ni dovolj, da to trošenje pregleda prijateljska,
               revizorska hiša, ampak mora to delo opraviti tudi Računsko sodišče. Ne sprenevedajte
               se, zakaj SDS tako zelo brani to vodstvo, ker je bilo pač postavljeno na račun
               Grimsovega zakona.</p>
            </sp>
            <sp xml:id="SDZ5-Redna-05-2009-04-23.sp100">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ5-Redna-05-2009-04-23.sp101">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi, gospa ministrica. Danes, ko imamo na
               sporedu to temo o podhranjenosti kulturnih programov in tudi o poročilu Nadzornega
               sveta, je jasno nekaj - da je izjemen politični interes sedanje koalicije, da iz pet
               potegne napake, da inkriminira delovanje javne RTV, da na vsak način zruši sedanje
               vodstvo. In bil sem pravzaprav presenečen nad direktnim pozivom ministrice, pa ne nad
               ministričinem pozivu pogromu, tukaj v tej dvorani, da naj nadzorni svet odstopi, naj
               nadzorni svet odstopi po tem, ko izkazuje javni zavod najbolj uspešno delovanje v
               svoji zgodovini, v novi državi. Ko je bila gospa ministrica novinarka na tisti
               televiziji, je bila bistveno večja anarhija. Jaz mislim, da stvari morda še niso
               urejena, ampak so se pa znatno zboljšale. In seveda, govorite o tako imenovani
               Grimsovi televiziji. Pa vas vprašam: ali so Tanja Fajon, Mirjam Muženič, ki sta na
               vaših listah na drugih pozicijah, prve ženske nosilke, jih je delegiral tja gospod
               Grims?! Očitno jih je delegiral ali pa so bile štiri leta v vlogi trojanskega konja
               in se vam bo zrušil Bruselj. Obratno bo, gospe in gospodje. Še vedno je televizija
               vaša utrdba, ideološko, predvsem pa radio, recimo Val 202. Ko zjutraj poslušaš, vsa
               štiri leta, ko smo po vaših očitkih mi trdno držali v rokah to RTV, neverjetne
               sarkazme in neverjetne izmišljotine nekaterih jutranjih voditeljev Vala 202, in tudi
               žalitve na račun tistih, ki tu sedimo in tudi takratne oblasti. To je bila za vas
               tako imenovana Grimsova RTV?</p>
               <p>Poglejte, moram reči, da ste za likvidiranje bistveno boljšega stanja in pozitivnih
               premikov v javni RTV pripravljeni uporabiti čisto vse. In v tej luči jaz vidim, da
               ste tudi zlorabili Nacionalni svet za kulturo. Kajti to izjavo vidim popolnoma
               drugače, kot jo vidite vi. Jaz izjavo podpiram in jo vidim, kot podporo sedanjemu
               vodstvu, ki je mnogo naredilo, se pa zaveda, nastalo je v nekem času, ko so se začeli
               jasno videti nameni sedanje oblasti in sedanje ministrice. Ta izjava in to gradivo te
               debate so bile namenjene temu, da se sedanje stanje ohrani in izboljša. In je tudi
               to, kar danes počenjate, kar je gospa Potrata počenjala na Odboru zloraba znanih
               imen, kot so Drago Jančar, Mitja Čander, Ženja Leiler, da navedem samo nekatere, ki
               so se v zadnjem času odlikovali z nekaterimi izjemnimi prispevki, ki jih vi še
               prebrati niste hoteli, ker vam ne ustrezajo. Naj samo omenim desant na avenijo Ženje
               Leiler, ki bi jo sicer Delo uvrstilo na deveto stran, ne pa na prvo, čeprav je
               maksimalno ažurna in globoka. Naj omenim intervju Mitja Čandra v Dnevnikovi prilogi,
               ko pravi, ko dela pregled čez medije v celotnem obdobju, in pravi: "Mediji danes
               enostavno premalo in učinkovito nadzirajo centre moči in hkrati v glavnem ne odpirajo
               konceptualnih debat o naravi naše družbe, temveč se hitro zadovoljijo z banalijo. Na
               neki točki utegne to pripeljati do hude družbene krize." Jo imamo, družbeno krizo.
               Analitiki, odlično! Še marsikaj bi vam bilo treba iz tega intervjuja prebrati in to
               se nanaša na celotne medije, ni mišljena samo RTV in seveda on tudi govori, govori
               tudi o RTV, kako je bilo v zgodovini, vse do sedaj. Pravi: "RTV je vedno veljala za
               državno televizijo, uredniki so bili nastavljeni z vso pazljivostjo. Bila je prostor,
               ki ga je trenutna politična opcija razumela kot svoj poligon." In vi ga razumete kot
               svoj poligon. In dalje pravi: "Pred leti me je nasmejal Mitja Ribičič, ko je ob
               obtožbi za povojne poboje dal izjavo, da se mu zdi grozno, da je moral zanjo izvedeti
               iz informativne oddaje "naše osrednje propagandistične inštitucije". Veste kdaj je
               ljubljansko sodišče zavrglo obtožbo, ni bila Janševa vlada takrat in tako naprej.
               Meni se ne zdi čudno, da se je zgodila ta zloraba tega dobrega dokumenta, moram reči.
               Gospa ministrica, naša bivša kolegica, si je zadala jasno nalogo in jasen cilj, da bo
               Mahnič sodobnega časa iz levo ortodoksnih stališč. Jaz sem ji že prej, ko je v teh
               klopeh sedela, sicer ob neki neprimerni razpravi rekel, da je z Gregorčičevo oznako
               Mahniča "nevihta s Krasa", ker sta, mislim da, iz istega kraja doma. Sem bil
               presenečen, da te Gregorčičeve pesmi ni poznala. Ampak, žal, je tako, cilj posvečuje
               sredstvo in cilj je ponovno državna televizija, onemogočiti stopnjo avtonomnosti
               uredništev in urednikov, ki so jo na televiziji in na radiu dosegli v tem obdobju.
               Prevzeti to kot državno televizijo. In stroga poslušnost, da bodo uredniki in
               novinarji, če rečem grobo, odzivni na ukaz oblasti, tisti grob, bom rekel, k nogi.
               Torej, kakor hitro je ta ukaz, se ve, kako lahko pišejo, kaj lahko rečejo, kaj smejo.
               V ta namen uporabljate tu danes neverjetne argumente. Govorite o cenzuri in jasno je,
               vodstvo televizije in uredniki, povejte mi en primer cenzure v tem obdobju. Prej jih
               je pa bilo neverjetno dosti pod vašo taktirko. Potem je tu primer risanke v novem
               terminu, pa se ve, da se je, to je sicer banalno vprašanje in je prav, da se na
               predlog staršev, če si bolj želijo, tako naredi, ampak gledanost se je baje povečala
               v novem terminu za 12%. Potem je nek profesor uporabljal gledanost oddaje Peti
               element, ki že pet let ni na sporedu. Pograbite vsak argument. Ne vem, zakaj se
               uporablja pet let stara oddaja za diskreditacijo sedanjega vodstva televizije.</p>
               <p>In tega, o podhranjenosti kulture, ne morem sprejeti v takšni obliki, kot jo vi
               razlagate, lahko jo sprejmem, v takšni obliki, kot jo ponuja Nacionalni svet za
               kulturo, ti pozitivni misleci. Vi pa kar na splošno.</p>
               <p>Jaz moram reči, da tudi v informativnih oddajah, edino s tem se ne strinjam, da se
               je zmanjšala še posebej opazna odsotnost kulturnih vsebin v informativnih oddajah. S
               tem se pa ne morem strinjati. Od časov, ko je bila gospa ministrica tam kulturna
               urednica in novinarka, so se znatno izboljšale stvari. Mlade novinarke, redaktorice,
               ki imajo vsak dan po Odmevih odlično oddajo, odlične bloke o kulturi, Maja Bahar,
               Nina Jerman, Tina Šrot, Nataša Globočnik, Živa Rogelj in tako naprej, pa ARS 360 prej
               v nedeljo, sedaj v soboto, so enkratni prispevki teh novinark. In zdaj polivate tudi
               te mlade sile, ki so toliko izboljšale stanje od tistih časov, ko ste nekateri še
               sivo politiko tam vodili. So bili eksponent nekih centrov moči, o tem, kar govori
               Mitja Čandar, zdaj je na tem področju v informativnem bloku bistveno več. Toliko sem
               sledil stalno javne medije, da lahko to, mislim da, meritorno rečem. Tudi kvaliteta
               novinarjev se je izboljšala.</p>
               <p>Gospa ministrica, kolegice in kolegi, ne sprenevedajte se, razrešite brez teh
               uvertur, brez teh laži, razrešite, naženite s televizije te ljudi, ker boste to tako
               in tako storili. Meni se zdijo dobesedno neokusne te uverture, vaše ali pa od sedanje
               oblasti, ti scenariji, ki so narejeni. Glejte, danes sem gledal, v Hitu, menja uprava
               in so dali med prazniki desetdnevni rok za pripravo programa. To ni resen rok za
               program za Hit. Naj povedo, koga so izbrali za novega direktorja, ne pa vsi ti
               scenariji in vse to zavajanje ljudstva, kako je to vse demokratično sprejeto.</p>
               <p>Torej, stanje se je na RTV kljub nepovečanemu prispevku znatno izboljšalo. Programi
               so se izboljšali. Res je, da so se morali malo prilagoditi tudi komercializaciji
               televizije, res je to, ampak stanje se je izboljšalo. Vendar nimate toliko ponosa, da
               bi to javno priznali. Oprostite, verjetno ste samo "pritiskalci" in podaljšana roka
               centrov moči in morate tako delovati. Hvala lepa.</p>
            </sp>
            <sp xml:id="SDZ5-Redna-05-2009-04-23.sp102">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa ministrica. Izvolite.</p>
            </sp>
            <sp xml:id="SDZ5-Redna-05-2009-04-23.sp103">

               <speaker>MAJDA ŠIRCA RAVNIKAR:</speaker>

               <p>Ne dovolim, da se o Nacionalnem svetu za kulturo, ki je avtonomno, v tem Državnem
               zboru potrjeno telo, sklop in zbirek avtoritet s področja kulture, širšega vedenja,
               znanosti in umetnosti, govori slabšalno ali pa da se manipulira z njim. Nacionalni
               svet za kulturo na odborih za kulturo v Državnem zboru v prejšnjem letu tako rekoč ni
               prišel do besede. Je pa prišel močno do besede in do odmeva v javnosti in njihove
               besede so odmevale v tem prostoru, pa tudi mogoče večkrat premikale, kot je premikala
               politika sama. Imena, ki smo jih danes omenili, so spoštovanja vredna. Jaz bi želela,
               da bi z delom, ko jim bo potekel mandat, nadaljevali; na srečo nekateri menda bodo,
               če jih boste tu potrdili. In lahko smo veseli, da smo jih imeli. Marca, maja in še
               prej lani so zapisali: "Nacionalni svet za kulturo razume kulturo v okviru javne
               televizije v najširšem smislu, kar pomeni, da v ta sklop ne sodijo le oddaje o
               kulturi in druge kulturne vsebine, na primer, igrani program, pač pa bi morala biti
               skrb za kulturo zastopana v vseh programih televizije." V vseh programih televizije.
               Seveda, saj to se malo popravlja, takoj, ko zaseda Nacionalni svet ali pa Odbor za
               kulturo v Državnem zboru, vsak drugi dan, vsak tretji dan, pač za en teden, ne več.
               "Pri tem Nacionalni svet za kulturo," pravijo, v maju 2008, gospod Jančar, gospod
               Zupanič, gospa Štepančič, dr. Renata Salecel, gospod Jemec, "še posebej izpostavlja
               večjo skrb za ustrezno jezikovno kulturo." Jezikovno kulturo, gospod Jerovšek. Na
               vseh televizijskih programih, hkrati pa odgovorne urednike in vodstvo poziva, da
               kulturne programe dopolni s tistimi vsebinami, ki so na televiziji redko zastopane
               ali pa sploh ne. Mimogrede, naslednji gremo v neko; nekateri nočejo iti, ker je na
               sporedu ob enajstih ponoči oziroma polnoči; omizje na temo kulture. Nekateri so
               zaradi termina odpovedali. V ta sklop sodijo zahtevnejše vsebine, torej tisti sklop,
               ki jih nacionalni svet za kulturo hoče, ki na analitičen in poglobljen način
               predstavljajo kulturna dogajanja, posamezne izpostavljene teme in avtorje s
               pomembnimi dosežki. Kar pomeni, da govorijo samo o tem, da naj se ne poglablja, da
               naj ne gre v prazno neka intelektualna moč, naj ne ostane nevidna, naj se na javni
               televiziji govori tudi o tistih temah, ki se jih sicer spregleda. In da je pomembno,
               da smo pozorni do tega, kar ni prisotno, ne le na tisto, kar je prisotno. Se pravi,
               tudi na odsotnost programov.</p>
               <p>Nadalje, maja 2008 Nacionalni svet za kulturo v celoti podpira odgovorne urednike in
               njihove sodelavce pri uveljavljanju njihovih konceptov in programskih strategij.
               Vemo, da je bila recimo oddaja oziroma tretji program, program Ars specifičen
               program, v tistem času ogrožen. No, saj se je ogrožanje nadaljevalo še kasneje.
               Urednikom je pri njihovem delu treba zagotoviti popolno avtonomijo, pravi. In v istem
               času, ko Nacionalni svet za kulturo pravi, da je treba urednikom zagotoviti popolno
               avtonomijo, vemo, in to traja še danes, da so nekateri uredniki ali pomočniki
               urednikov ali sodelavci na uredniških mestih prihajali z nekimi podatki in zahtevami,
               tudi takšnimi, tako Nacionalni svet za kulturo, da naj se ta intelektualni prostor
               oziroma sredina obravnava drugače. In kaj se jim je zgodilo? So ob besedo, so ob moč
               in so tudi ob vpliv. Vemo o kom govorimo. Recimo, zakaj. Ti ljudje so med drugim
               opozarjali na nekaj, kar bi moral obravnavati Nadzorni svet. Ta nadzorni svet, ki
               pravite, da ga politično inkriminiramo. Ampak, nadzorni svet ni nikoli obravnaval
               vprašanja preplačanih odkupov filmov na RTV Slovenija. Nikoli! Sama poročila, pod
               katere je podpisan gospod Guzej, govorim tudi o memorandumu, ki izkazuje željo po
               višjem prispevku iz lanskega leta in ki smo ga proučili in ga konec koncev tudi
               upoštevali pri temu, da ste sprejeli višji RTV prispevek, pravi, da je televizija
               Slovenija izrazito neuspešna pri cenah za pravice za nakup filmov in oddaj, ki so na
               trgu. Sam priznava. Ampak ne pove, zakaj. Kajti, menda bo imelo Računsko sodišče
               možnost to preveriti, menda, ne vem. Menda so v letu 2007 so za nakup namenili na RTV
               2 milijona 700 tisoč evrov, približno. V letu 2009 pa naj bi jih za podoben obseg
               namenili skoraj dvakrat toliko, 5 milijonov 370 tisoč evrov. Zakaj? Menda, ker se
               odločitve o nakupu sprejemajo mimo pristojnega uredništva, tistega, za katerega
               Nacionalni svet za kulturo pravi, da naj bo avtonomno. Podpisujejo pa se za javni
               zavod bistveno bolj neugodne ponudbe. Recimo, televizija je s hrvaško družbo, neko
               družbo, ki zastopa jugovzhodno Evropo podpisala pogodbo za nakup treh paketov filmov.
               Cene naj bi se bistveno razlikovale in tiste cene, ki jih je izpogajal, se
               opravičujem izrazu, ta avtonomni oddelek uredništva so bistveno drugačne, kot tiste
               cene, ki jih je podpisalo vodstvo brez vednosti uredništva. Še huje je, trikrat večje
               so. V letu 2000 je bila cena za vzorčni film 4.284 evrov. Pogodbeno podpisana pa
               6.000 evrov za film. Cel paket, takrat 57 filmov je znašal 340 tisoč evrov. V letu
               2007 so cene iz prvega paketa, ki so prišle do 6.000 evrov na film, poskočile na
               približno 10 tisoč evrov za film. Celotni paket pa je bil težak menda že pol milijona
               evrov. Naj navedem samo te cene, ki so šle 4.200, 6.000, 10.000, ne samo to,
               problematično je tudi pristajanje nacionalne televizije kot močnega, kot zelo močnega
               igralca, bi se reklo, igralca na trgu, na izsiljevalski način vezane trgovine, to se
               pravi, daš dva dobra filma, pa jih prodaš vmes 10 takih. Skratka, da ob nekem
               zanimivem filmu siliš še kopico nezanimivih in datumsko zastarelih filmov.</p>
               <p>Če je to res, jaz ne pravim, da je res, ker nimam dokazov. Ljudje, ki danes ne smejo
               govoriti, ali vplivati, ali odločati, ali kakorkoli svoje vedenje in znanje
               uporabljati in biti v pomoč RTV Slovenija, menijo, da je tako. Ne vem, ampak, če je
               tako, je hudo in zato ste vi tukaj v Nadzornem svetu, da nadzorujete, ali je tako. In
               če vi tega niste naredili, naj naredi Računsko sodišče.</p>
            </sp>
            <sp xml:id="SDZ5-Redna-05-2009-04-23.sp104">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Majda Potrata v imenu predlagatelja. Gospod Jerovšek,
               replike pa nimate, ker niste bili omenjeni.</p>
               <p>Gospa Majda Potrata ima besedo.</p>
            </sp>
            <sp xml:id="SDZ5-Redna-05-2009-04-23.sp105">

               <speaker>MAG. MAJDA POTRATA:</speaker>

               <p>Hvala. Reagiram na nesramnosti in laži, ki jih je izrekel gospod Jerovšek v zvezi z
               zlorabami nekaterih znanih imen. Povedati moram, da sem, ko sem postala predsednica
               Odbora za kulturo, dobila v roke štiri zahteve za uvrstitev na sejo Odbora za
               kulturo. Ena je bila še iz prve polovice leta 2008 in prejšnji predsednik Odbora za
               kulturo je kršil Zakon o javnem interesu za kulturo, ker ni v 60 dneh obravnaval
               teme, to je bilo izobraževanje za umetniške poklice. To je potem odbor opravil skupaj
               z Odborom za visoko šolstvo v tem mandatu. Dobili smo še zahtevo za obravnavo knjige
               za obravnavo ljubiteljske kulture in 25. septembra 2008 zahtevo za uvrstitev te
               točke, o kateri danes razpravljamo.</p>
               <p>Ko sem se 17. decembra na vabilo nacionalnega sveta udeležila tiste seje in
               obljubila, da bomo obravavali te točke, sem prosila tudi, da pošljejo gradivo.
               Gradivo, ki ga je Nacionalni svet za kulturo poslal, je bilo objavljeno v
               Poročevalcu. Ste ga dobili. In jaz nisem kriva in ni zloraba, če je gospod Drago
               Jančar član Nacionalnega sveta za kulturo in če je v tem gradivu tudi on in je če je
               v imenu Nacionalnega sveta to točko predstavljal gospod Mitja Čandar. Da gremo še
               naprej. Po tistem, ko sem 17. decembra obljubila uvrstiti vse štiri točke na Odbor za
               kulturo, in smo to tudi storili, se je potem, če se spomnite, zgodilo januarja tisto
               pismo dela Programskega sveta in še marsikaj. Kdo je koga zlorabljal, naj presodijo
               poslanke in poslanci, gledalci in gledalke televizije, pa verjetno imajo o televiziji
               in o vsem že tako ali tako svoje mnenje. Hvala lepa.</p>
            </sp>
            <sp xml:id="SDZ5-Redna-05-2009-04-23.sp106">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, izvolite, imate besedo.</p>
            </sp>
            <sp xml:id="SDZ5-Redna-05-2009-04-23.sp107">

               <speaker>JOŽEF JEROVŠEK:</speaker>

               <p>Želim samo na kratko replicirati gospe ministrici, ki mi je skušala "inputirati", da
               sem slabšalno govoril o Nacionalnem svetu za kulturo in njenih predstavniki. Posebej
               sem poudarjal tri imena v pozitivnem smislu in sem navedel Jančarja, Čandra, Ženjo
               Leilek, ki tu notri nastopa, še posebej sem jih pohvalil. In vi mi "inputirate", da
               sem jih hotel žaliti in razvrednotiti. Res pa je, da so se že takrat zavedali črnih
               oblakov nevihte s Krasa. Hvala.</p>
            </sp>
            <sp xml:id="SDZ5-Redna-05-2009-04-23.sp108">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Marijan Križman.</p>
            </sp>
            <sp xml:id="SDZ5-Redna-05-2009-04-23.sp109">

               <speaker>MARIJAN KRIŽMAN:</speaker>

               <p>Hvala lepa, gospod predsednik. Spoštovana gospa ministrica in spoštovane kolegice in
               kolegi!</p>
               <p>Kadarkoli se oglasi ministrica, jo z zanimanjem poslušam, ker se vedno bolj nagibam
               k temu, da je nujno potrebno, da Računsko sodišče stopi v to hišo. Kadarkoli se
               oglasi. Pa zato, ker ima podatke, če vas samo citiram, gospa ministrica, to sem si
               vzel iz magnetograma, ker se mi je zdelo zelo pomembno in ni subjektivno stališče, ne
               vaše ne moje, nikogaršnje, ampak je mnenje BBC-ja, ki je ocenil delovanje tega
               javnega zavoda RTV. Kaj so dejali? Dejali so, citiram: "...da nezadostno dolgoročno
               načrtuje, da napačno deli na dva informativna programa, da izkazuje slabo kakovost
               izvedbe, pomanjkanje uredniškega vodenja, tekmovanje RTV javnega zavoda s komercialno
               televizijo, da v RTV zavodu obstaja in se nahaja strah pred osebje, strah pred
               politiko in pred upravo." Zunanji ocenjevalci so se menda tudi zgražali nad slabo
               organizacijo delovnih in drugih procesov v hiši. To je mnenje BBC-ja. To ni mnenje
               SD-ja. In prosim začnite razpravljati o takšnih mnenjih, ki niso politično obarvana
               in boste verjetno našli razloge za svojo jezo oziroma boste našli sami sebe ob tem,
               ko boste skozi to tudi iskali.</p>
               <p>Podrobno sem pregledal tudi gradiva na to temo, poročilo neodvisnega revizorja in
               tudi sam je na koncu zapisal, da je nezadostno, da je le pavšalno in iz vsega
               rečenega, da ne ponavljam to, kar ste rekli ali smo rekli vsi skupaj v Državnem
               zboru, nujno potrebno je še enkrat izvesti revizijo, nepristransko in pošteno
               revizijo in takrat se v Državnem zboru ne bomo prerekali, ali so vaši ali so naši,
               ampšak bomo skozi revizijo imeli pod črto probleme, pozitivne, negativne, in skupaj
               poskušali te probleme razrešiti. In bomo postavili televizijo tja, kamor spada, da bo
               izvajala svoje programe in da bo opravljala svoje poslanstvo. Nekdo je prej rekel, da
               jo bo kmalu prehitela neka privatna televizija - namenoma je ne bom omenjal, ker ne
               želim nikomur delati reklame -, kar je velikokrat tudi res. Hvala lepa.</p>
            </sp>
            <sp xml:id="SDZ5-Redna-05-2009-04-23.sp110">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp xml:id="SDZ5-Redna-05-2009-04-23.sp111">

               <speaker>FRANCO JURI:</speaker>

               <p>Hvala, gospod podpredsednik. Danes smo slišali z desne polovice Državnega zbora nekaj
               zanimivih besed - fojbe, desant, likvidacija, kriminalizacija. Samo s te strani so
               prihajale te besede. Nismo slišali niti enkrat takih terminov s te polovice. Kaj to
               pomeni? Sigmund Freud bi verjetno... /Oglašanje v dvorani./</p>
            </sp>
            <sp xml:id="SDZ5-Redna-05-2009-04-23.sp112">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, vi vedno zahtevate red, kadar sami govorite. Dovolite tudi drugim in
               ne vpadajte v besedo.</p>
            </sp>
            <sp xml:id="SDZ5-Redna-05-2009-04-23.sp113">

               <speaker>FRANCO JURI:</speaker>

               <p>Sigmund Freud bi pri tem verjetno našel nek odsev vaših intimnih skušnjav.</p>
               <p>Rad bi odgovoril tudi cenjenemu gospodu Jerovšku na vprašanje. Vprašal je o
               poziciji, naj navedemo vsaj en primer cenzure na RTV. Tukaj je! Lahko greste tudi na
               splet in ga boste sami našli. V oddaji Odmevi 27. novembra 2006 je bil prikazan
               prispevek, ki v ključni točki izpušča navedbe, kot smo jih podali na novinarski
               tiskovni konferenci Mirovnega inštituta. To je citirano pismo Mirovnega inštituta,
               katerega predstavnica je imela tiskovno konferenco in je povedala nekaj, uredništvo
               pa je zbrisalo ton in je podalo drugačno informacijo, ki je bila seveda RTV-ju
               prijazna. Torej podali so netočno informacijo, sledila je reakcija. To je bilo hujše
               kot cenzura, to je bila dezinformacija in takih primerov je še veliko gospod
               Jerovšek. Jaz vam ne bom niti pripovedoval o vetu ožjega vodstva RTV-ja na zaposlitev
               nekega kulturnega urednika na koprski televiziji, zaradi političnega porekla; ne bi
               bilo okusno, ker se nanaša na enega ožjega znanca.</p>
               <p>Mi smo danes govorili o revizorskem poročilu in treba je povedati nekaj. Jaz sem
               dobil to besedilo na seji odbora, neposredno od gospoda Guzeja, on mi ga je izročil,
               obstajajo tudi posnetki o tem. Jaz sem dobil takrat tekst brez prve strani, ki danes
               ugotavlja, da je bila revizija o računovodski bilanci opravljena po mednarodnih
               standardih. Na istem tekstu, na zadnji strani, pa piše, da se o tistih ključnih
               vprašanjih, ki so bila dogovorjena za revizijo, revizor distancira in ugotavlja, da
               to ni niti revizija, niti preiskava in tako dalje. O tem smo že danes marsikaj
               povedali. To dostojanstvo, ta dvoličnost, ki nastaja ob tej zgodbi, govori o potrebi
               po reviziji Računskega sodišča, kajti te revizije in ta poročila Nadzornega sveta
               ustvarjajo vtis, da nekaj ni v redu, da je treba nekaj še preveriti. Mi ne obsojamo
               neposredno niti vodstva, niti Nadzornega sveta, ampak ugotavljamo, da je ogromno
               nedoslednosti, ogromno napak, ki se pojavljajo. Odgovori na ta naša opažanja, so
               čisto ideološki, so poigravanje s fojbami, poigravanje z likvidacijami. Oprostite,
               kakšni argumenti so to? Ali ste smešni? Pogovarjamo se o dejstvih. Slišali smo od
               ministrice veliko dejstev in prebrali in prosimo, gospodje iz opozicije, preberite si
               pismo sindikata. Mi smo na strani večine delavcev in delavk zavoda RTV, vi ste na
               strani peščine funkcionarjev oziroma vodilnih, ki manipulirajo s tem zavodom in
               dejansko lahko prikazujejo pozitivne bilance, ampak na račun delavcev, na račun
               sodelavcev in pogodbenih sodelavcev. To se dogaja. In mi želimo samo čiste račune.
               Želimo, da pride Računsko sodišče in naj tudi v sodelovanju z neposredno prizadetimi,
               torej, z delavci in delavkami, sindikati, ugotovi, kaj je bilo pravilno oziroma
               nepravilno.</p>
            </sp>
            <sp xml:id="SDZ5-Redna-05-2009-04-23.sp114">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Branko Grims.</p>
            </sp>
            <sp xml:id="SDZ5-Redna-05-2009-04-23.sp115">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav.</p>
               <p>Moram reči, da je tragikomedija vredna, da jo prenaša televizija. Ravnokar smo
               slišali, da televizija varčuje, da je podhranjena na račun delavk in delavcev, torej,
               zaposlenih. Kolikor govorijo podatki, in podatki so točni in verodostojni, so tudi
               poročila RTV same, so vsi dobili, vsa leta veljave novega zakona, 13 plačo in plačan
               je bil tudi davek na dobiček, ker je RTV Slovenija poslovala visoko pozitivno. To je
               prva laž, ki ste jo danes povedali.</p>
               <p>Druga, ki pa je še mnogo hujša in ki se zdaj ponavlja že več mesecev, pa je, kako
               naj bi bila kultura podhranjena na televiziji. Kakšna pa je resnica? Leta 2005, ko je
               bil konec leta uveljavljen nov zakon, je bilo za uredništvo kulturnega in umetniškega
               programa namenjenih 7 milijonov in četrt evrov. Leta 2008 se jih za kulturni in
               umetniški program TV Slovenija namenja več, kot 12 milijonov evrov, kar pomeni skoraj
               100% povečanje od tistega obdobja, za katerim jočete, vi seveda iz drugih razlogov.
               In kar je še bolj tisto, kar pove vse, 27% je prej znašal delež sredstev namenjenih
               kulturnemu in umetniškemu programu od celotnih sredstev RTV Slovenija. V obdobju do
               leta 2008 je iz teh 27% leta 2005 narasel na nič manj kot 32,4%. To se pravi, se je
               drastično povečal delež namenjen kulturnim in umetniškim vsebinam na RTV Slovenija.
               Jaz samo upam, da bodo te številke, ki so korektne, verodostojne in preverjene s
               strani institucij, objavili tudi vsi mediji, tako v stolpcih in še vaše izjave zraven
               in potem boste Vlada in koalicijske klopi skupaj izgledale, kot oslovska klop kakšne
               šole iz stare Jugoslavije.</p>
               <p>Zdaj pa tisto, kar je še bolj zanimivo. Zakaj potem, glede na to, da očitno
               argumenti govorijo izrazito v prid sedanjemu vodstvu in novi zakonodaji, vprašajmo se
               samo, koliko rdečih pijavk je prej viselo na nedrih RTV Slovenija, da je bila ves čas
               v finančnih težavah, zadnje čase pa izplačuje 13. plačo in plačuje pozitivno in
               drastično povečuje sredstva namenjena kulturi in absolutni delež kulturnemu programu.
               Veste, da bo to bolj jasno, je pa treba stvari osvetliti iz drugega zornega kota.
               Namreč danes so razprave s strani tranzicijske levice zvenele, kot da bi imeli kakšno
               epidemijo stekline v tem parlamentu. Zakaj? Zaradi tega, ker se hoče spet z maso laži
               nad moč argumentov, ker se hoče z agresivnostjo in osebnimi žalitvami, ki smo jim
               bili deležni in neskončno, jaz sem bil danes tolikokrat omenjen, da se že sprašujem,
               kaj bi počela tranzicijska levica, če mene ne bi bilo več. Po mojem bi se počutili
               zelo izgubljene. Kaj s tem prikrivate, da nimate nobenega argumenta oziroma še
               nasprotno, da zavestno lažete in da veste, da vsi argumenti, utemeljeni na
               verodostojnih dokumentih govorijo proti vam. To je resnica današnje razprave. In kje
               je v resnici cilj? Nekateri so že navedli, da gre za poskus zamenjave vodstva. Dobro,
               gre za tisto tehnologijo, ki jo je razkril nekdanji vaš veliki politični voditelj:
               najprej diskreditacija, potem likvidacija, po potrebi tudi fizična. To ni nič novega.
               Ampak mi smo pri oddaji, ki jo je pa prav ta RTV Slovenija prikazala in moram reči,
               da je bila izjemno zanimiva, ker je osvetlila en del, ki ga današnja mladina ne
               pozna, kako so nekoč nekdanji internacionalni socialisti skupaj z nacionalnimi
               socialisti, torej komunisti in nacisti, korakali pod kljukastim križem, se objemali
               in bilo je zelo zanimivo in poučno. Da je nekaj tega še danes prisotno, smo si lahko
               ogledali, ko je v Ljubljani po Titu bila imenovana ulica na rojstni dan Adolfa
               Hitlerja, pa so vsi tisti, ki obožujejo ti dve glavi, enega in istega totalitarnega
               zmazka, proslavili kar obe osebi, brez katerih očitno ne moreta, naenkrat.</p>
               <p>Ampak, da se vrnem nazaj na ožjo temo. Veste, tisto, kar je bilo očitno že iz besed
               gospe ministrice pri uvodu, pa mnogi niso opazili pa potem iz mnogih vaših razprav,
               da ni ključni cilj sedanje vodstvo. Sedanje vodstvo bo kolateralna škoda v vašem
               ponovnem vzponu na RTV Slovenija. Ampak je nekaj drugega: da vas motijo neposredni
               prenosi in objektivno obveščanje. Kajti novi zakon je uvedel nekaj, zaradi česar je
               bil takrat največji vik in krik. Dvignil je nekatere norme novinarske etike na raven
               zakona. Med ostalim: spoštovanje načela politične neodvisnosti in avtonomnosti
               novinarjev, in to zavezuje tako urednike, kot novinarje same. Koliko je to seveda
               skupno s tem, da v tem trenutku del tistega cvetobera slovenskega novinarstva, ki je
               trdil, da bo predsedovanje Slovenije Evropski uniji predstavljalo nevarnost za
               celotno Evropsko unijo, kandidiral na vaših listah, na volitvah v Evropski parlament,
               koliko je to združljivo s to zakonsko normo, prepuščam vaši lastni sodbi.</p>
               <p>Za kaj torej gre? Problem je v tem, da nečesa še nimate povsem v rokah, da je nekje
               še eno okno, skozi katerega ljudje vidijo kaj kdo v resnici zagovarja, s kakšnimi
               argumenti in na kakšen način. Treba je, če hočeš začeti krasti, luč ugasniti, pa okno
               zapreti. In zato je vaša velika želja, da teh neposrednih prenosov ne bi bilo več. To
               je bilo iz Pogromaškega govora danes že gospe ministrice in vas proti parlamentarnemu
               programu več kot kristalno jasno.</p>
               <p>Če se komu zdi ta trditev pretirana, da ne govorite resnice, pričajo številke. To,
               kar govorite o podhranjenosti kulture, kar je bil temelj vaše razprave, je čisto
               navadna laž. In star slovenski pregovor pravi: Kdor laže, ta krade. Pa pa vi dejansko
               v tem trenutku kradete bodočnost mojim in vašim in vsem našim otrokom, pa pričajo
               neuspehi, ki jih zaradi svojega nestrokovnega vodenja in neznanja povzroča vaša
               oblast, ko gre za nadaljnjo rast slovenskega gospodarstva oziroma za soočanje z
               izzivi finančne krize. Za to v resnici gre. Želi se vrniti na nekdanje stanje.
               Nekateri očitno še vedno jočejo danes za tistim obdobjem, ko je bil kar bivši
               predsednik politične stranke na čelu RTV Slovenija, in to kar dva mandata...</p>
            </sp>
            <sp xml:id="SDZ5-Redna-05-2009-04-23.sp116">

               <speaker>PODPREDSEDNIK MIRAN POTRČ:</speaker>

               <p>Gospod Grims....</p>
            </sp>
            <sp xml:id="SDZ5-Redna-05-2009-04-23.sp117">

               <speaker>MAG. BRANKO GRIMS:</speaker>

               <p>... in to pod krinko civilne družbe...</p>
            </sp>
            <sp xml:id="SDZ5-Redna-05-2009-04-23.sp118">

               <speaker>PODPREDSEDNIK MIRAN POTRČ:</speaker>

               <p>Gospod Grims, samo moment...</p>
            </sp>
            <sp xml:id="SDZ5-Redna-05-2009-04-23.sp119">

               <speaker>MAG. BRANKO GRIMS:</speaker>

               <p>... ponovno. Saj jaz ne.../Izključen mikrofon./</p>
            </sp>
            <sp xml:id="SDZ5-Redna-05-2009-04-23.sp120">

               <speaker>PODPREDSEDNIK MIRAN POTRČ:</speaker>

               <p>Gospod Grims, samo da vam povem, ko ste prvič omenjali ljudi, ki jih ni tukaj, vas
               nisem opozoril. Ko jih omenjate drugič, vas opozarjam in prosim, da tega ne naredite,
               ker vas nisem ustavljal, ko ste uporabljali grobe žaljivke za nas,, za odnose med
               nami. Izvolite, naprej.</p>
            </sp>
            <sp xml:id="SDZ5-Redna-05-2009-04-23.sp121">

               <speaker>MAG. BRANKO GRIMS:</speaker>

               <p>Ker ste tako ravnali enako, ko so vsi iz vaših vrst govorili o gospodu Guzeju,
               gospodu Možini, govorili so žaljivo. Eden je celo govoril, da nekdo tam govori v
               vodstvu z argentinskim naglasom, kar je seveda odraz ksenofobije in nikogar do sedaj
               ne vi in ne predsednik Državnega zbora, gospod Gantar, niti slučajno nista opozorila.
               Jaz sem bil edini, ki je govoril o tem, da ni lepo imenovati ljudi, ki jih ni tukaj.
               In jaz nisem nikogar imenoval, povedal pa sem neko funkcijo. In to vas je tako
               zmotilo v vaši pristranskosti, da ste meni v tem trenutku vzeli besedo. Jaz upam, da
               ljudje to vidijo. Da jim je jasno, kakšna parodija demokracije se odvija pod
               tranzicijsko levico, ki nas vrača tja, kjer smo nekoč že bili.</p>
               <p>Hotel sem povedati tole. Sam osebno ne obsojam tistega, ki je izkoristil priložnost
               in bil na čelu RTV Slovenija, ampak to je sramota za vse tiste politične sile, ki so
               vzpostavile zakonodajo, ki je omogočila, da se pod krinko civilne družbe zgodi, ne
               totalen, ampak direktno totalitaren prevzem neke javne institucije s strani neke
               politične sile in se potem "dragi Borut" in "dragi Tone" prepirata, kdo to v resnici
               obvladuje. Ker sta danes oba skupaj, je vsaj jasno, koliko je ura.</p>
               <p>Seveda gre za vračanje nazaj, zato se spet pojavlja ta sintagma o civilni družbi.
               Ampak kaj je ta slovenska civilna družba, bomo lahko več govorili drugič, ko bo več
               časa. Zaenkrat je pač samo očitno to, da se poskuša najprej ljudi očrniti, da se jih
               žali. To sem doživel sam danes neštetokrat. Doživelo je vodstvo RTV, doživelo je
               mnogo ljudi, ki jih ni tukaj, direktne diskreditacije, namigovanja na njihov račun,
               na njihovo neprofesionalnost, na njihovo delo v nasprotju z zakonom. Obenem pa bi vas
               spomnil, da mojega predloga, da bi se za kratek čas prekinilo sejo, podaljšalo čas,
               namenjen RTV, in omogočilo tem ljudem, da predstavijo svojo argumentacijo, ki so jo
               briljantno podali na seji Odbora za kulturo. Zaradi tega ste potem tudi v sramoti
               umaknili tista dva, očitno preveč lažniva sklepa, ki ste jih predlagali oziroma jih
               je oblikovala, kot ste nekateri sami dejali, gospa ministrica. Ampak tega niste
               hoteli dati niti na glasovanje, pa bi po poslovniku to bilo mogoče in tudi ne bi bilo
               prvič. In to je gospod Gantar seveda vedel in zaradi tega tudi ni hotel dati na
               glasovanje.</p>
               <p>In tako končam tam, kjer sem začel. Gre za preprosto dejstvo, v zadnjih letih, kar
               velja novi zakon, ob tem, ko je bil sicer prispevek zamrznjen, sredstev pa celo manj,
               saj so bili tisti z najnižjimi dohodki oproščeni plačevanja RTV prispevka, kot smo
               nekoč obljubili. Mimogrede, obe gospe, ki sta bili danes najbolj glasni, sta me
               zmerjali, da je zaradi tega RTV Slovenija ob 20 milijonov evrov. Samo pred nekaj
               meseci nazaj ste grobo zavajali javnost in govorili neresnico, ko ste govorili o
               podhranjenosti kulture, o zapostavljanju kulture v okviru RTV Slovenija. Številke so
               tu neizprosne. Gospe in gospodje, s 7 milijonov in četrt leta 2005 so šle številke na
               več kot 12 milijonov evrov, namenjenih uredništvu kulturnega in umetniškega programa
               RTV Slovenija, njegov delež pa se je s 27% dvignil na 32,4%. V tej luči je seveda
               jasno, za kaj tu gre: najprej diskreditacija, potem likvidacija. Ampak ta zakon, ki
               ga vsi tako napadate, vam omogoča, da povsem brez problema prevzamete odgovornost za
               RTV, če to želite. Počakajte, da potečejo mandati, in lahko v okviru večine, ki jo
               imate, imenujete organe, tako kot mislite, da je prav, ter prevzamete odgovornost.
               Ampak tu je bistvo zgodbe - vas ne zanima odgovornost, vi hočete prevzeti totalno
               oblast, si dobiti v roke RTV Slovenijo, nočete pa prevzeti odgovornosti. Hočete se
               zopet skriti za civilno družbo. To ni samo naš pojav, to je razgalil tudi legendarni
               predsednik nemškega ustavnega sodišča, ki je rekel, skozi tako imenovano civilno
               družbo se pooblasti politika RTV bolj, kot se na katerikoli drug način. In vas zanima
               oblast brez odgovornosti. In to je bistveno sporočilo te seje danes.</p>
            </sp>
            <sp xml:id="SDZ5-Redna-05-2009-04-23.sp122">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Miran Györek.</p>
            </sp>
            <sp xml:id="SDZ5-Redna-05-2009-04-23.sp123">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Ker sem bil pri predstavitvi stališč Slovenske
               nacionalne stranke prekinjen, bom zdaj zaključil še z eno idejo v svojem imenu. Gre
               za programske vsebine radia, ker o tem nismo veliko govorili, saj govorimo samo o
               televiziji.</p>
               <p>V zadnjem obdobju po sprejetju statuta na RTV ni več odgovornega uredništva za
               glasbene vsebine. Predvsem na TV je opaziti padanje kvalitete, saj se o nastopajočih
               odločajo nekvalificirane osebe. Na čelu vseh programov so se ustoličili le še
               novinarski profili. Novinarji pa lahko sodijo glasbene vsebine le ljubiteljsko in ne
               po strokovni plati. Še se spominjam časov uradnikovanja dr. Urbana Kodra pa Kruna
               Cipcija, Sepeta in Janeza Martinca na Radiu. Danes pa imamo samo še odgovorne
               urednike informativnega in eksperimentalnega programa, športnega programa, nad
               glasbenimi vsebinami pa nič več nadzora. Zato prihaja tudi do škandalov na
               prireditvah, kot je na primer Ema. V oddaji Mario nastopajo le tisti, ki ne stanejo
               nič ali pa iščejo promocijo za nastopanje v našem prostoru. Zakaj ne bi nastopali
               tudi umetniki, ki res nekaj pomenijo, iz vseh evropskih držav, na primer. Seveda so
               to stroški. V radijskih programih je predvsem v dopoldanskem času vse preveč govornih
               prispevkov. Za vsak prispevek potrebujemo avtorja, tehnično ekipo itd. Nemalokrat se
               je zgodilo, in ne vem, ali je situacija že kaj boljša, da je na kraj nekega športnega
               dogodka prispela ekipa iz Maribora za poročanje v njihovih programih, prav tako iz
               Kopra in posebej iz Ljubljane. Torej je res preveč zaposlenih. Kdo bi bil kos vsem
               tem pojavom v tako zapleteni organizaciji kot je RTV? Seveda je takih zadev še
               veliko.</p>
            </sp>
            <sp xml:id="SDZ5-Redna-05-2009-04-23.sp124">

               <speaker>PODPREDSEDNIK MIRAN POTRČ:</speaker>

               <p>Gospod Györek, žal mi je, ni bilo več časa. Besedo ima gospod Gvido Kres. Besedo ima
               gospod Franc Jurša. (Ga ni.) Besedo ima gospod mag. Sajovic. (Ga ni.) Gospa Alenka
               Jeraj. (Je ni.) Gospod Ivo Vajgl? (Ne.) Mirko Brulc? (Ne.) Gospa Eva Irgl? (Ne.) Alan
               Bukovnik? (Ne.) Renata Brunskole.</p>
            </sp>
            <sp xml:id="SDZ5-Redna-05-2009-04-23.sp125">

               <speaker>RENATA BRUNSKOLE:</speaker>

               <p>Dober dan želim, lepo pozdravljeni. Resnično nekako ni način, da danes v današnji
               razpravi imamo priložnost poslušati besede podhranjenost, saj namreč nas večina
               nekako ni videti podhranjenih, neuspehi, nestrokovnost, parodija demokracije, lažnivi
               sklepi, abotni sklepi. Ne morem verjeti. Res ne morem verjeti. Sem človek, ki
               ocenjuje zadeve samo na osnovi dejstev, in mislim, da tukaj je gospa ministrica v
               današnji obrazložitvi in tudi vsi razpravljavci, ki so zadevo poskušali predstaviti
               realno, dovolj jasno povedali, za kaj gre, kaj bi bilo potrebno storiti in na kakšen
               način, predvsem samo z eno mislijo, s skupnim ciljem, kako zadeve rešiti v dani
               situaciji.</p>
               <p>Na osnovi ugotovitev, tudi iz vsega gradiva, ki je priloženo, tudi sama mislim, da
               verjetno bo potrebno mnenje oziroma revizija Računskega sodišča, da se zadeve
               dorečejo, ugotovijo, v veliki meri so bile pa že ugotovljene. Tudi sama sem
               zaskrbljena nad dejstvom, o katerem je razpravljal tudi prej kolega Mencinger, o
               tožbi, visokem znesku tožbe s Sazasom in še kar nekaj odprtih zadev je, pa jih ne bi
               morebiti sedaj ponavljala. Moj predlog je in jaz tukaj sploh ne dvomim, da spoštovana
               gospa ministrica, vodstvo RTV, tudi člani nadzornega sveta, da ne bodo vsi skupaj
               našli rešitve v dobrobit vseh nas državljank in državljanov Republike Slovenije, ki
               želimo spremljati takšen program, ki bo na nek način po godu vsem. V nekem trenutku
               nekomu bolj, kot je bilo v razpravi rečeno, morebiti se bolj zanima za kulturo, potem
               nekomu, ki ga zanima šport, dnevno-informativni program, zabavni program in tako
               naprej. Predlagam, da se ne ponižujemo, ne žalimo resnično do skrajnosti, še posebej
               mi je žal, da nekako take žaljive izraze uporabljajo moji kolegi, kolegice, ki sicer
               imajo akademske nazive. Mislim, da ne pritiče nekomu s podiplomsko izobrazbo, s
               toliko mero znanja, da uporablja resnično tako nizkoten način obrazložitve in
               obrazlaganja nekaterih dejstev. Mislim, da tukaj je potrebno zadeve speljati. Ne
               dvomim, da jih gospa ministrica ne bo. Seveda pa s pravšnjo mero realnosti in pa, kot
               je sama gospa ministrica omenila, na katerem področju je nekoliko bolj doma, vendar
               noben od ministrov, mislim, da ni velestrokovnjak oziroma ni specializiran na čisto
               vseh področjih, ki jih minister v okviru svojega resorja mora pokrivati. Gre za
               strokovno področje ministrstva, ki ga pokriva, na drugi strani so pa tudi finance in
               tako naprej. Zato so v okviru ministrstva ljudje, strokovnjaki, ki verjamem, da pri
               tej zadevi sodelujejo in pomagajo. Zato je v Republiki Sloveniji Računsko sodišče, da
               te zadeve strokovno presodi, razsodi in to tudi zapiše, ne pa, da tukaj žalimo eden
               drugega. Mislim, da to ni namen, pa tudi ne namen današnje razprave. Če pa so katere
               zadeve in ugotovitve tudi v zvezi s programom, z vsemi ugotovitvami, ki jih je gospa
               ministrica v teh mesecih svojega mandata že uspela proučiti in ugotoviti, pa je
               škoda, da bi si kakorkoli zatiskali oči ali od določenih konkretnih dejstev bežali.
               Zatorej, spoštovana gospa ministrica in pa tudi ostali, predstavniki RTV, vsi tisti,
               ki si želimo, da RTV Slovenija še naprej deluje v dobrobit vseh državljank in
               državljanov Republike Slovenije, imate gospa ministrica vso našo podporo, da zadeve
               speljete tako, kot je to potrebno, v dobrobit, da se določene morebiti nedorečenosti,
               pomanjkljivosti ali pa morebiti tudi nekatere poslovne odločitve, ki niso bile v
               danem trenutku v preteklosti morebiti najbolj pretehtane ali pa so zaradi kakšnih
               okoliščin, ki jih morebiti mi nismo poznali oziroma jih tudi sama osebno ne poznam,
               bile storjene drugače. Upam, da niso pretehtale v danih trenutkih politične odločitve
               in da je bilo morebiti vse, kar se je zgodilo, na osnovi tega tudi storjeno. Mislim
               pa, da tudi v okviru Odbora za kulturo, šolstvo, šport in mladino, katerega
               predsednica je gospa mag. Majda Potrata, da je tukaj vložen trud in želja, da se
               zadeve speljejo tako, kot je potrebno. Zatorej tudi mislim, da si nobeden od
               predsednikov odborov nikakor ne želi, da bi bil tukaj predstavljan v slabi luči. Če
               so dejstva in okoliščine, da jih je potrebno jasno povedati, se lahko povedo, vendar
               v takšni obliki, da se ljudi, strokovnjake, poznavalce področij, ne žali.</p>
               <p>Zatorej predlagam, da v tej smeri in tudi v zvezi s to današnjo razpravo uporabimo
               čim večjo mero korektnosti, seveda strokovnosti, pa tudi upoštevamo Poslovnik
               Državnega zbora. Hvala.</p>
            </sp>
            <sp xml:id="SDZ5-Redna-05-2009-04-23.sp126">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa ministrica. Izvolite.</p>
            </sp>
            <sp xml:id="SDZ5-Redna-05-2009-04-23.sp127">

               <speaker>MAJDA ŠIRCA RAVNIKAR:</speaker>

               <p>Rekla sem danes že v razpravi, da seveda podpiram sklepe, ki ste jih predlagali, da
               se nam zdijo smiselni. Ampak odkrito povedano, to ni dovolj. Odkrito povedano, menim,
               da Računsko sodišče bo pregledalo skladnost, vprašanje ali tudi premišljenost, če
               lahko tudi pregleda in premisli premišljenost odločitev, za katere osebno globoko
               menim, da niso bile premišljene. Mogoče nisem finančno podkovana, podkovana s
               področja financ, ekonomije in tako naprej, ampak medije, in še posebej RTV Slovenija,
               imam rada. In zaradi tega se mi zdi, da je potrebno vložiti vse tisto, kar marsikdo
               ne vloži, da bi prišlo do spremembe. Zaradi tega tudi mislim, da ni prav, da se to,
               recimo ji ljubezen, privrženost, ali spoštovanje, ali možnost, ki jo ima ta družba,
               da ima javno televizijo, spremeni v nek politični linč ali razume kot politični linč.
               Daleč od tega.</p>
               <p>Rada bi, da bi ne ostal slab priokus tukaj ob tej razpravi, ko je bilo povedano,da
               vendarle so očitki nacionalnega sveta za kulturo in kasneje tudi nekaterih poslancev,
               kako je podhranjen in kako je neprimeren očitek, da je tisto polje javnega diskursa,
               ki se mu reče kultura, izobraževanje, ki se mu reče širjenje nekih vsebin, ki jih ima
               po zakonu, dolžnost izvajati samo RTV Slovenija, bistveno boljše, kot je bilo v
               preteklosti. Izkazi so drugačni. V statutih oziroma v spremembah je prišlo do
               preselitve določenega dela nekih vsebin v drugo kulturno-umetniško produkcijsko
               enoto, zaradi tega izgleda, da je tega več. Danes sem že enkrat opozorila, tudi
               izkazi prihodkov in odhodkov so lahko tako in drugače berljivi, če v maso prihodkov
               daš tisto tudi, kar je nek drug prihodek, je, kot smo rekli, srebrnina. In potem
               izgleda, kot da dobro poslujemo. Zgodilo se je res, od leta 2004, ko ni bilo
               spremembe na področju RTV prispevka, ki je do nedavnega, kot pravim, bil zamrznjen,
               bilo v prihodkih RTV Slovenija izkazanih za 16 milijonov 357.000 evrov izpada, izpada
               predvidenega prihodka. In to je velika vsota. Zaradi te vsote smo, bom rekla,
               obdavčili na žalost in ne z veseljem, in tudi ne populistično, gledalke in gledalce,
               prebivalce, ki so priključeni na električni tok, kot edini model in način, da se ti
               prihodki sploh na RTV znajdejo. Vemo, da se v preteklosti niso, ker so bile te težave
               s položnicami tako velike. Izpad ni bil tako velik. In tako imenovani Grimsov zakon
               je prinesel to rešitev, da so socialno ogroženi opravičeni tega plačila. Ta izpad ni
               bil tako velik, kot se je danes slišalo. Bil je, recimo, v letih od 2005 do 2008 172
               tisoč evrov. V redu, mislim, da bo ta vsota vedno večja, ker je socialno ogroženih
               vedno več.</p>
               <p>Če zaključim. Kakorkoli se lahko taka diskusija v Državnem zboru giblje na meji
               okusa, meril ali standardov, je potrebna. Ne zaradi, kot je bilo rečeno, nekega
               političnega linča, niti ne zaradi obratov, konec koncev, obrate imate v rokah vi, ne
               Vlada, pri spremembah, ki jih pripisujete Vladi, spremembah na kadrovskem področju.
               Važno je, da ta diskusija vendarle vzbudi neko spremembo v razmišljanju. Jaz sem
               prepričana, da je ta potrebna. Hvala.</p>
            </sp>
            <sp xml:id="SDZ5-Redna-05-2009-04-23.sp128">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Majda Potrata, kot poslanka SD.</p>
            </sp>
            <sp xml:id="SDZ5-Redna-05-2009-04-23.sp129">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Marsikaj je bilo mogoče slišati, ampak
               dovolite, da tudi kot poslanka Socialnih demokratov pojasnim, kako je pravzaprav
               tekla razprava na odboru.</p>
               <p>Predlagatelj točke o podfinanciranosti in pripravljavec gradiva je bil Nacionalni
               svet za kulturo, ki je dobil besedo, in vabljeno je bilo vodstvo RTV. Predlagatelj
               točke Poročilo Nadzornega sveta RTV je bil nadzorni svet, vabljeno je bilo tudi
               vodstvo RTV. Ob tem pa je vodstvo RTV dobilo še enkrat priložnost spregovoriti o
               problematiki v okviru točke ukrepov, kako bodo porabljena zvišana sredstva RTV
               prispevka. Torej, ob treh različnih priložnostih. Tako je zavajajoče govoriti, da
               vodstvo RTV ni moglo posredovati svojih stališč in pogledov ter ugovarjati našim
               trditvam, mislim trditvam poslank in poslancev. Kdor je prebral gradivo Nacionalnega
               sveta, marčevsko in tisto z druge junijske seje, je videl, da tudi razprava na
               Nacionalnem svetu ni bila "unisono". Da je prihajalo do navzkrižja različnih
               pogledov. Ampak eno je pa mogoče trditi, zaskrbljenost za zastopanost kulturnih
               vsebin na RTV je rasla iz vseh. V Državnem zboru se nam, kadar govorimo o medijih,
               prevečkrat dogaja, da razmišljamo samo o zastopanosti novic in političnih vsebin, ne
               pa tudi vseh drugih vsebin, ki jih mora javni servis prinašati. In dovolite, da vam
               iz neke raziskave, v kateri je sodelovalo 1281 vprašanih. To so bili študentje treh
               javnih univerz v Sloveniji, in sicer študentke in študenti prvih letnikov, citiram
               podatek, da medijske vsebine, ki vzbujajo največ pozornost, so: notranja politika
               35%, šport 34%, znanost in tehnologija 30 - , zunanja politika 27%, lokalne novice
               26%, kultura, umetnost 22%. Nisem govorila desetink odstotkov. In če bi šla še naprej
               pogledat, katere vsebine ta ista vprašana populacija najbolj pogreša v medijih,
               govorim o elektronskih medijih, so to: znanost in tehnologija 33%, kultura, umetnost
               27%, okolje, ekologija 25%, znanstveni nasveti 21%, socialne zadeve 20% in še nekaj
               malega, drugo manj kot 20%. Zakaj govorim o tem? Zaradi tega, da se premalokrat
               vprašamo, ali ni naš osebni okus ali prepričanje edino merilo, ki ga hočemo videti
               kot merilo gledanosti, merilo pomembnosti nekih vsebin. In soglašam z vsemi tistimi,
               ki so na peturni seji Odbora za kulturo, šolstvo, šport in mladino razpravljali o
               tem, da bi bilo treba natančno definirati, premisliti in se pogovoriti o tem, kaj pa
               je javni interes, ki ga mora javna RTV uresničevati. Ali je gledanost programov res
               edini zveličavni kriterij?</p>
               <p>Ker smo o nekaterih drugih že govorili, dovolite, da vam zdaj ob koncu citiram samo
               še dva urednika iz RTV Slovenija, ki sta razmišljala v okviru točke o slabši
               zastopanosti kulturnih vsebin. Jani Virk je med drugim rekel: "Ta Televizija je bila
               kot kulturna inštitucija, kot neka inštitucija, ki varuje neko in razvija nacionalno
               identiteto, že dosti bolj kompleksna, razvejana, gojila je žanre, ki jih trenutno
               sploh ne moremo več gojiti. Ta javna Televizija je trenutno, vsaj kar zadeva kulturo,
               pa lahko zdaj govorimo, da ima še relativno visok delež za svoje programe, pa bom to
               malce kasneje poskusil zelo hitro natančno razložiti, te svoje funkcije, ki jo je
               nekoč že opravljal javni zavod, ne opravlja več." Brez pritiska na kogarkoli je to
               izrekel Jani Virk. In da citiram še drugega urednika, Milana Deklevo. Ta je govoril
               pa takole: "Jaz sem zelo vesel, da lahko tukaj spregovorim, ker imam redko priložnost
               izraziti svoje prepričanje." Tako je svoj nastop začel, ko je govoril o kulturnih
               vsebinah. Potem pa je rekel: "Smo v trenutku, ko smo začeli tekmovati s komercialnimi
               televizijami, naredili eno strateško napako. Zapustili smo oziroma podvomili smo v
               lastno znanje, v lastno pamet in v to, da znamo ustvarjati neke samosvoje
               televizijske formate "... in" tako naprej. Še bi lahko brala. Ampak dovolite, samo to
               še. Zgodilo se nam je torej v tej tekmi s komercialnimi Televizijami, da smo izgubili
               vizijo, kaj javni zavod televizija Slovenija pomeni in mislim, da je treba to debato
               res vrniti v parlament in to vizijo ponovno razviti."</p>
               <p>Toliko glede tega, kdo je na koga pritiskal in kaj je kdo z razpravo o kulturnih
               vsebinah na javni RTV hotel doseči. Mislim, da je ob koncu te razprave treba
               poudariti, da stvari lahko vedno gledamo tako na način, ali je pol kozarca praznega
               ali je pol kozarca polnega. Meni se zdi, glede na to, kakšno funkcijo pripisujem
               javnemu zavodu RTV, pomembno, da smo se o teh vsebinah pogovarjali. Žal moram reči,
               je pogovor pogosto zdrsnil ali odtaval bistveno drugam, in ne vem, če nas bodo tisti,
               ko bodo brali magnetograme, lahko razumeli, da smo pravzaprav to temo odprli zato, da
               bi opozorili, kako je že lahko, da finančni rezultat poslovanja RTV dober, če je pa
               tudi stanje duha in stanje zastopanosti vsebin v javnem interesu res tako, kot bi si
               želeli, je pa drugo vprašanje. In spet je treba reči, eno je statistika in eno so
               odstotki, drugo je pa vprašanje kakovosti. Jaz pa na to vprašanje niti ne upam
               opozarjati, ker bi se potem še prej lahko zgodilo, da vstopamo v polje, v katerega
               politika ne sme vstopati. Jaz se vsem, ki so se s pripravljenostjo in vsebinskimi
               razpravami odzvali na to točko, iskreno zahvaljujem.</p>
            </sp>
            <sp xml:id="SDZ5-Redna-05-2009-04-23.sp130">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ali želite mogoče, gospa ministrica, še enkrat besedo? Hvala lepa. Gospa
               predlagateljica, mag. Majda Potrata? Prosim, izvolite.</p>
            </sp>
            <sp xml:id="SDZ5-Redna-05-2009-04-23.sp131">

               <speaker>MAG. MAJDA POTRATA:</speaker>

               <p>Glede na to, da je bil čas, v katerem naj bi bila opravljena razprava na Državnem
               zboru, tak, da naj bi se razpravljalo o tem pred sprejemom rebalansa in zakona o
               uresničevanju proračuna, je bilo treba spremeniti predlagani sklep, zato poslanke in
               poslance prosim, da podprejo amandma k temu sklepu. Ta namreč govori ravno v duhu
               tistega, o čemer smo govorili. Izhaja v prvem delu iz tega, da predlagamo Državnemu
               zboru, da podpre sklepe, ki jih je predlagal Nacionalni svet za kulturo, v drugem
               delu pa da poskrbi za to, da bodo finance oziroma sredstva ustrezno porabljena.
               Hvala.</p>
            </sp>
            <sp xml:id="SDZ5-Redna-05-2009-04-23.sp132">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zaključujem z razpravo. Prehajamo na razpravo o predlogu sklepa in
               vloženem amandmaju. Začela je že mag. Majda Potrata. Ali želijo o predlogu sklepa z
               amandmajem, ki je vložen kdo razpravljati? (Ne.) Zaključujem razpravo.</p>
               <p>Ker ne želi nihče razpravljati, tudi prekinjam to točko dnevnega reda. O amandmaju
               bomo v skladu s časovnim potekom seje zbora odločali danes v okviru glasovanj pol ure
               po prekinjeni 13. točki dnevnega reda oziroma ob 22.05.</p>
               <p>Prehajam na 1<title> 3. TOČKO DNEVNEGA REDA - OBRAVNAVA PROBLEMATIKE ČRPANJA EVROPSKIH
                  SREDSTEV NA PODLAGI OBJAVLJENEGA POROČILA RAČUNSKEGA SODIŠČA SREDSTVA EVROPSKE
                  UNIJE V ZAKLJUČNEM RAČUNU DRŽAVNEGA PRORAČUNA. </title>Gradivo je v obravnavo zboru
               predložila Komisija za nadzor javnih financ. Besedo dajem predsedniku komisije mag.
               Andreju Vizjaku za dopolnilo obrazložitev gradiva. Izvolite, mag. Vizjak.</p>
            </sp>
            <sp xml:id="SDZ5-Redna-05-2009-04-23.sp133">

               <speaker>MAG. ANDREJ VIZJAK:</speaker>

               <p>Spoštovani podpredsednik! Spoštovane kolegice in kolegi! Komisija za nadzor javnih
               financ je obravnavala pomembno problematiko, ki je zelo povezana z revizijskim
               poročilom Računskega sodišča, pa ne samo s tem dokumentom, tudi s politizacijo in z
               zavajanji, povezanimi s črpanjem evropskih sredstev, ki smo jim bili priča v
               preteklosti.</p>
               <p>Komisija se je ukvarjala z nekaj vprašanji na to temo. Prvo vprašanje je bilo
               učinkovitost črpanja evropskih sredstev, tako finančne perspektive 2004-2006, kakor
               tudi finančne perspektive 2007-2013, potem z ugotovitvami in očitki Računskega
               sodišča, potem z možnimi spremembami institucionalne strukture pri črpanju evropskih
               sredstev in s tem, kako naprej pri črpanju evropskih sredstvih.</p>
               <p>Ugotovitve komisije so povzete v sklepih, ki so nekoliko drugačni od sklepov, ki jih
               je sprejel ob obravnavi iste problematike Odbor za lokalno samoupravo in regionalno
               politiko. Podatki kažejo, da je bilo črpanje evropskih sredstev učinkovito in
               praktično počrpano, kar se tiče Evropskega sklada za regionalni razvoj za finančno
               perspektivo 2004-2006, da je bil vzpostavljen učinkovit sistem, ki omogoča izkoristek
               vseh sredstev iz socialnega sklada za isto finančno perspektivo, sredstva kohezijske
               politike pa so bila spravljena na predpostavko in osnovo, da je možno ta sredstva v
               danem roku počrpati. Zato smo na komisiji veliko razpravljali tudi o predlogih in o
               željah in o napovedih sedanje vlade, da bi spremenila institucionalni okvir, da bi
               spremenila način in strukturo črpanja sredi izvajanja neke finančne perspektive, to
               je nove finančne perspektive 2007-2013. Odsvetovali smo tak pristop, in to je tudi
               zajeto v sklepih komisije. Obravnavali smo tudi črpanje sredstev za sedanjo aktualno
               finančno perspektivo 2007-2013 in smo pravzaprav šli skozi vse operativne programe,
               tudi razpisana sredstva, in smo bili na stališču, da je glede na 3,6-krat povečan
               obseg sredstev, ki jih ima Slovenija na voljo v tej finančni perspektivi, začetek
               finančne perspektive obetaven, da pa nismo uspeli v prvem letu finančne perspektive
               2007 počrpati vseh napovedanih sredstev, ker so bili operativni programi in tudi neke
               osnove za črpanje sprejete predvsem zaradi dolgotrajnih pogajanj z Evropsko komisijo
               šele proti koncu leta 2007. Vendar so ti projekti stekli in podatki o koriščenju
               sredstev so na datume, ki smo jih obravnavali, to je predvsem konec lanskega leta,
               31.12.2008, dobri in spodbudni.</p>
               <p>Komisija za nadzor javnih financ je pozvala Vlado, da stori vse, kar je v njeni
               moči, da pospeši črpanje evropskih sredstev tudi v prihodnje. Zato smo bili nekoliko
               razočarani nad podatki rebalansa, ko smo ugotovili, da ne gre v tej smeri, to se
               pravi, da se ne pospešuje črpanja evropskih sredstev, temveč da je predvideno manj
               črpanja evropskih sredstev. Še bolj se pravzaprav bojimo, kaj bo z naslednjo
               spremembo rebalansa oziroma z rebalansom rebalansa, kjer bo verjetno slika še
               nekoliko slabša.</p>
               <p>Komisija tudi meni, da je treba upoštevati priporočila Računskega sodišča v smeri še
               učinkovitejše strukture postopkov, da je treba javne razpise poenostaviti, da je
               treba kontrole prilagoditi učinkovitemu izvajanju kontrol, da se to ne podvaja, in da
               je tudi potrebno večje sodelovanje med resorji, ki so vpeti v črpanje evropskih
               sredstev. Komisijo bo zelo zanimalo, kako je s črpanjem sedaj, ali potekajo te
               aktivnosti vsaj tako učinkovito, kot so doslej.</p>
            </sp>
            <sp xml:id="SDZ5-Redna-05-2009-04-23.sp134">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Meta Vesel Valentinčič, državna sekretarka v Službi
               Vlade za lokalno samoupravo in regionalno politiko. Prosim.</p>
            </sp>
            <sp xml:id="SDZ5-Redna-05-2009-04-23.sp135">

               <speaker>META VESEL VALENTINČIČ:</speaker>

               <p>Hvala lepa, gospod predsedujoči, za besedo. Lep pozdrav vsem zbranim poslankam in
               poslancem! Če se ozremo na problematiko črpanja evropskih sredstev, ki izhaja tudi iz
               poročila Računskega sodišča, bi navedla naslednje.</p>
               <p>Računsko sodišče je ugotovilo, da prikaz področja sredstev evropskega proračuna v
               zaključnem računu ni dovolj pregleden in da zaključni račun ne daje dovolj kratkih,
               jasnih in celovitih informacij, ki bi Državnemu zboru in javnosti lahko nudile
               celovit pregled nad črpanjem evropskih sredstev. Govorimo seveda o letu 2007. Nadalje
               je pri preverjanju Računsko sodišče ugotovilo, da so iz zaključnega računa državnega
               proračuna za to leto razvidna prejeta sredstva in plačila sredstev v proračun
               Evropske unije, razvidna je poraba namenskih sredstev, ki pa je razpršena znotraj
               izvrševanja proračuna posameznih neposrednih proračunskih uporabnikov.</p>
               <p>Poleg navedenega je Računsko sodišče ugotovilo, da vsa plačila, ki jih državni
               proračun prejme iz evropskega proračuna, niso takoj evidentirana kot prihodek
               državnega proračuna, ampak so najprej nakazana na posebne namenske podračune v okviru
               enotnega zakladniškega računa države ali pri Banki Slovenije. Nadalje Računsko
               sodišče ugotavlja, ker je teh podračunov veliko, prav tako pa tudi skrbnikov teh
               podračunov, bi bilo potrebno zagotoviti sistemsko spremljanje vseh prejetih sredstev.
               Pri spremljanju sredstev EU je treba tudi upoštevati, da Evropska komisija del
               sredstev izplača neposredno upravičencem v Republiki Sloveniji izven državnega
               proračuna.</p>
               <p>Ministrstvu za finance je bila naložena priprava odzivnega poročila, kjer naj bi
               ministrstvo pokazalo načrt aktivnosti za vzpostavitev standardnega formata poročanja,
               ki bi celovito obravnaval finančne tokove evropskih sredstev in stanje na področju
               črpanja, ta standardni format bi tudi bil sestavni del obrazložitev zaključnega
               računa ali pa samostojno poročilo, ki bi kot tako bilo predloženo v obravnavo in
               potrditev Državnega zbora.</p>
               <p>Odzivno poročilo je Ministrstvo za finance pripravilo. Kot je razvidno iz kasnejše
               ugotovitve, je Računsko sodišče to odzivno poročilo ocenilo za verodostojno in
               zadovoljivo.</p>
               <p>Če navedem nekaj argumentov Ministrstva za finance iz odzivnega poročila. Računskemu
               sodišču se je zavezalo Ministrstvo za finance, da bo oblikovalo tako standardno
               poročilo, kot je bilo zahtevano, in sicer o vseh prilivih iz evropskega proračuna v
               državni proračun in na namenske podračune v posameznem letu, o pridobljenih pravice
               porabe po posameznih programih in skladih v tekočem letu, kumulativno tudi za celotno
               programsko obdobje, o načrtovanih in realiziranih prihodkih proračuna po posameznih
               programskih obdobjih, o načrtovanih in realiziranih odhodkih, s postavk namenskih
               sredstev EU, po posameznih programih in skladnih v tekočem letu in pa seveda tudi
               kumulativno za celo programsko obdobje. Seveda tudi o izgubi sredstev zaradi
               finančnih korekcij ali pravila n+2 oziroma n+3.</p>
               <p>V povezavi z zahtevo po tem standardnem poročilu naj povem, da Ministrstvo za
               finance tisti del sredstev EU, ki se izvršujejo preko državnega proračuna, za tista
               sredstva že ima zbrane podatke, in jih je tudi vedno možno pridobiti oziroma imeti
               vpogled v ta sredstva. Za pridobitev vseh podatkov, ki bodo omogočali poročanje v
               skladu z zahtevo Računskega sodišča, pa je treba najprej zagotoviti ustrezne pravne
               podlage. To bo potrebno storiti s spremembami javnofinančne zakonodaje, tako da se bo
               zagotovila pravna podlaga.</p>
               <p>Naj končam. Tako kot je bilo naloženo Ministrstvu za finance, to, kar sem prebrala
               in kar ste v odzivnem poročilu sprejeli kot ustrezno in zadovoljivo, je tudi Služba
               Vlade za lokalno samoupravo in regionalno politiko prejela nekaj navodil. Bistveno pa
               je bilo, da se vzpostavi informacijski sistem, kajti tega informacijskega sistema se,
               v tistem času, v letu 2007, ni dalo niti uporabljati, niti se ni na njem
               delalo...</p>
            </sp>
            <sp xml:id="SDZ5-Redna-05-2009-04-23.sp136">

               <speaker>PODPREDSEDNIK MIRAN POTRČ:</speaker>

               <p>Gospa državna sekretarka...</p>
            </sp>
            <sp xml:id="SDZ5-Redna-05-2009-04-23.sp137">

               <speaker>META VESEL VALENTINČIČ:</speaker>

               <p>... se sedaj dela. Hvala.</p>
            </sp>
            <sp xml:id="SDZ5-Redna-05-2009-04-23.sp138">

               <speaker>PODPREDSEDNIK MIRAN POTRČ:</speaker>

               <p>Stališče Poslanske skupine Socialnih demokratov bo predstavila gospa Breda Pečan.
           </p>
            </sp>
            <sp xml:id="SDZ5-Redna-05-2009-04-23.sp139">

               <speaker>BREDA PEČAN:</speaker>

               <p>Hvala lepa, gospod podpredsednik. Dober dan oziroma dober večer že, po Primorsko.
               Poslanska skupina Socialnih demokratov nikakor ni zadovoljna s tem, da danes sploh
               govorimo o tej točki. Pa ne zaradi tega, kar mislijo nekateri tukaj na desni strani
               parlamentarne dvorane, ampak predvsem zaradi tega, ker je to totalna izguba časa, ker
               smo že enkrat ugotovili, da je v prejšnjem mandatu bilo črpanje evropskih sredstev
               zelo slabo, da je na vso srečo bil v Evropski uniji že zdavnaj sprejet princip n+2.
               Za prejšnjo Vlado bi bilo treba tudi imeti morda princip N plus štirih, ker tudi vseh
               sredstev, ki so bila za obdobje 2004 - 2006 na razpolago, niso bili sposobni
               počrpati. Potem pa seveda naenkrat ugotavljamo, kako smo bili zelo uspešni pri
               načrtovanju črpanja za obdobje 2007 - 2013 in naštevamo samo to, za koliko smo
               presegli ali dosegli predvidene količine črpanja za posamezni leti 2007 in 2008. O
               tem, koliko smo pa dejansko počrpali takrat, to pa seveda ni pomembno. To je podatek,
               o katerem se ne govori. To se bo govorilo potem, ko bomo v okviru obdobja 2007 - 2013
               v celoti kazali s prstom na neko drugo vlado.</p>
               <p>Če govorimo o tem, da je bilo počrpanih v obdobju 2007 - 2013 manj kot četrtina, za
               obdobje 2007, 2008 daleč pod četrtino, okrog 14% vseh predvidenih sredstev, mislim,
               da je povedano dovolj. Še dobro, da imamo v Sloveniji kmetijstvo, ki je sposobno
               črpati zelo veliko in velik delež, in to upravičeno velik delež sredstev, ki jih
               predvideva Evropska unija za subvencioniranje in podporo razvoju kmetijstva v
               Sloveniji. Še dobro, da imamo naše kmete. Če jih ne bi imeli, potem bi se morali
               dejansko pogrezniti pod zemljo od sramote. Zaradi tega menimo v Poslanski skupino
               Socialnih demokratov, da je 6 ur časa daleč preveč, ker smo že 6 ur enkrat porabili
               za isto temo in je seveda tukaj zdaj nesmiselno celjenje ran nekaterih ljudi, ki niso
               uspeli v preteklih štirih letih narediti tistega, kar jim je bilo naloženo, in
               tistega, na kar so prisegli tukaj tudi v tej dvorani. Mislim, da je dejansko nesmisel
               tukaj izgubljati čas. Ker je pač naš poslovnik tak, se bomo tudi temu uklonili,
               sodelovali v razpravi, vendar pa seveda takih sklepov, kot jih je Komisija za nadzor
               javnih financ predlagala, kjer je logično, da tisti, ki si celijo rane, imajo v njej
               večino in lahko tudi to večino izkoristijo. Naj jim bo, pa bomo poslušali, kaj vse
               nam bodo v svojih lamentacijah povedali. Na vsak način takih sklepov v veliki večini
               ne bomo podprli. Hvala.</p>
            </sp>
            <sp xml:id="SDZ5-Redna-05-2009-04-23.sp140">

               <speaker>PODPREDSEDNIK FRANCE CUKJATI:</speaker>

               <p>Hvala. Stališče Poslanske skupine Slovenske demokratske stranke bo predstavil gospod
               Zvonko Černač. Prosim.</p>
            </sp>
            <sp xml:id="SDZ5-Redna-05-2009-04-23.sp141">

               <speaker>ZVONKO ČERNAČ:</speaker>

               <p>Spoštovane kolegice, spoštovani kolegi! Če za prejšnjo vlado ni bilo dovolj N + 2 in
               bi moralo biti N + 4, za sedanjo niti N + 20 ne bo dovolj. Dovolite, da najprej tudi
               sam povem nekaj besed glede procedure.</p>
               <p>Državni zbor je na 3. seji 4. marca letos obravnaval poročilo Odbora za lokalno
               samoupravo in regionalni razvoj v zvezi z obravnavo poročila Računskega sodišča o
               črpanju evropskih sredstev v letu 2007. Takrat pa ni bilo na dnevni red uvrščeno
               poročilo Komisije za nadzor javnih financ o tej zadevi, ki ga obravnavamo šele danes,
               kljub temu, da je Komisija za nadzor javnih financ pristojna za obravnavo poročil
               Računskega sodišča, in kljub temu, da je prva 12. januarja letos začela obravnavo
               tega poročila, in to na zahtevo koalicijskih poslanskih skupin Zares, SD, LDS in
               DeSUS. Danes zato razpravljamo o isti temi ponovno, ne po naši krivdi, pač pa zaradi
               neustreznega dela in neustreznih ter negospodarnih odločitev vladajoče koalicije, ki
               pa jim nismo priče samo v Državnem zboru, ampak tudi na drugih ravneh.</p>
               <p>Glede vsebine. Po mnenju Poslanske skupine Slovenske demokratske stranke sta
               bistveni dve ugotovitvi glede koriščenja evropskih sredstev. Na teh ugotovitvah tudi
               temeljijo sklepi komisije, ki jih v Poslanski skupini Slovenske demokratske stranke v
               celoti podpiramo.</p>
               <p>Prvič. Iz poročila Računskega sodišča izhaja, da je bila Republika Slovenija v letu
               2007 neto prejemnica evropskih sredstev. To dejstvo je v poročilu Računskega sodišča
               Sredstva Evropske unije v zaključnem računu državnega proračuna zapisano na strani
               29, kjer imamo tudi nek zelo lep in pregleden graf kjer piše: "Iz slike 10 je
               razvidno, da sta bila neto položaj Republike Slovenije brez prejemnikov izven
               državnega proračuna in neto položaj Republike Slovenije kot celote pozitivna.
               Republika Slovenija kot celota je iz evropskega proračuna prejela za 31 milijonov 330
               tisoč 280 evrov več, kot je bilo v letu 2007 vanj vplačanega." To dejstvo, spoštovane
               kolegice in kolegi, ponovno izpostavljam zaradi tega, ker smo v razpravi 4.3.2009, in
               menim, da bo danes enako, bomo poslušali natolcevanja o tem, kako je bila Republika
               Slovenija v letu 2007 neto plačnica sredstev v evropski proračun. Računsko sodišče je
               nedvoumno ugotovilo, da ni bila.</p>
               <p>Drugo sporočilo. Črpanje sredstev je bilo manjše, kot je bilo s proračunom za leto
               2007 načrtovano. To tudi nedvomno drži. Potrebno pa je poudariti, da zaradi tega
               Slovenija ni ničesar izgubila ali zamudila. Še več. Glede na to, da govorimo o
               časovnici, ki se izteče leta 2013 oziroma 2016, predstavljajo ta sredstva, ki so
               sedaj na voljo in ki jih je treba do leta 2016 v celoti izkoristiti, veliko zalogo
               oziroma velik potencial, ki ga ima na voljo Pahorjeva vlada za pospešitev gospodarske
               rasti oziroma predstavljajo velik potencial za izhod iz te krize. In od nje, ne od
               opozicije, je odvisna ali bo ta potencial sposobna izkoristiti. Govorimo namreč o
               štirih milijardah evrov ali za primerjavo, govorimo o trikratniku primanjkljaja, ki
               ga bo ustvarila Pahorjeva vlada v letošnjem letu. Ne glede na vse to, pa je potrebno
               vseeno povedati, zakaj v letu 2007 sredstva niso bila izkoriščena tako, kot so bila
               načrtovana.</p>
               <p>Mislim, da je bil odgovor na to vprašanje posredovan že večkrat in dovolite, da ga
               povzamem samo v tistih bistvenih elementih, ki so najbolj enostavni in jasni. Leto
               2007 je bilo leto nove finančne perspektive, prvo leto nove finančne perspektive.
               Administrativni postopki, ki so podlaga za objavo razpisov za koriščenje teh
               sredstev, so bili dokončno zaključeni 21. novembra 2007, ko je bil kot zadnji potrjen
               operativni program razvoja človeških virov. In šele, ko so ti programi potrjeni, je
               mogoče začeti z administrativnimi postopki, torej z razpisi. Kljub temu pa lahko
               ugotovimo, in to izhaja iz gradiva, da je bilo na področju krepitve regionalnih
               razvojnih potencialov razpisanih 678 milijonov evrov ali 112,6% glede na pravice
               porabe v letih 2007, 2008, da je bilo na operativnem programu razvoja človeških virov
               razpisanih 205 milijonov evrov ali 83% glede na pravice porabe v letih 2007, 2008 in
               na program o razvoju okoljske in prometne infrastrukture 157 milijonov evrov ali
               63,5% glede na pravice porabe v letih 2007, 2008. Skupaj je bilo torej v tem prvem
               uvajalnem obdobju oziroma v prvem letu razpisanih milijardo 200 milijonov evrov od
               dobrih 4 milijard, kolikor jih imamo na voljo do leta 2013 oziroma do leta 2016.
               Seveda pa je bilo likvidnostno koriščenje teh sredstev, o čemer govori poročilo
               Računskega sodišča, bistveno nižje, saj gre za sredstva, ki se izplačujejo na podlagi
               realizacije projektov oziroma za nazaj oziroma ne za naprej. Dovolite mi še besedo
               glede administriranja projektov. Tukaj se strinjamo, da je treba stvari izboljšati in
               o tem nimamo različnih mnenj.</p>
               <p>Spoštovane kolegice in kolegi! Nobenega dvoma torej ni o tem, da ima Slovenija v tej
               finančni perspektivi, ki je bila s strani Janševe vlade izpogajana decembra 2005 pod
               angleškim predsedstvom, na voljo zgodovinsko vsoto, več kot 4-krat toliko, kot v
               obdobju prejšnje finančne perspektive. Vprašanje, ki se ob današnji obravnavi
               postavlja pa je: Ali bo znala nova Pahorjeva vlada ta sredstva optimalno in
               učinkovito izkoristiti? Dosedanje aktivnosti in ravnanja nas ne navdajajo z
               optimizmom. Pa tega ne govorim jaz, pojdite na ulico, pojdite v podjetja, pojdite v
               občine, to vam bodo povedali tisti, ki pričakujejo razpise, ki pričakujejo aktivnosti
               in ukrepe za izvedbo projektov, ki so pripravljeni in čakajo na te procese. Tudi
               amandmaja, ki ju vladajoča koalicija predlaga k prvemu in četrtemu sklepu, dajejo
               slutiti, da bosta sprejeta samo ta dva sklepa, ne pa tudi ostali. Očitno ne bosta
               sprejeta drugi in tretji sklep, ki ugotavlja ta dejstva, dejstva, ki govorijo o
               dobrem delu prejšnje vlade na tem področju. Očitno vladajoča koalicija še danes, ko
               ima na voljo vse podatke, ni sposobna priznati preverljivih dejstev - tistega, kar je
               ugotovljeno v uradnih poročilih. Kot da se tega boji, namesto da bi storila vse, da
               bi bila še bolšja in še bolj učinkovita, kot je bila prejšnja vlada. Še posebej, ker
               ji v teh namerah sedanja opozicija stoji ob strani in ji želi pomagati.</p>
               <p>Bližamo se prvi polovici leta. V tem obdobju, ko bi morali biti glede na recesijo še
               toliko bolj priča številnim razpisom za koriščenje evropskih sredstev na vseh
               področjih, na vseh nivojih - vlada mrtvilo. Številni projekti, ki jih vidimo v
               izvajanju širom po Sloveniji, so posledica aktivnosti Janševe vlade v lanskem in
               preteklih letih. Problem, spoštovane kolegice in kolegi, torej niso aktivnosti
               prejšnje vlade, problem je neaktivnost sedanje vlade. Imamo kaj novega, kaj svežega?
               Vsi čakajo. Občine čakajo. Ne ve se, kdaj bo kakšen razpis. Vse je odprto. Ob tem, da
               so vse podlage ustvarjene, nič se ni treba pogajati na Evropski komisiji, treba je
               samo začeti delati in ustvarjati podlage za investiranje. Sedaj toliko bolj kot
               takrat, ko je bila gospodarska aktivnost visoka, in komisija s sklepi na to opozarja.
               Gre za vlaganje v železnice, avtoceste, širokopasovno omrežje, v energetske projekte,
               v obnovljive vire energije. Skratka, za vlaganja na področja, ki so naš - kot
               govorimo oziroma kot zdaj vi govorite odkar ste na oblasti - razvojni potencial in ki
               pomenijo pomemben prispevek k povečanju gospodarske rasti. Gre tudi za vlaganja na
               področjih, kjer je Slovenija podhranjena in kjer bo morala, če se bo želela v
               prihodnjih letih hitreje razvijati, bistveno, bistveno pospešiti vlaganja.</p>
               <p>V Poslanski skupini Slovenske demokratske stranke podpiramo predlagane sklepe
               Komisije za nadzor javnih financ in vam predlagamo, da začnete delati ter da
               izkoristite ugodne možnosti, ki vam jih je zapustila Janševa vlada. Naj ponovim še
               enkrat, iz poročila Računskega sodišča izhaja, v letu 2007 je bila Slovenija neto
               prejemnica evropskih sredstev. Veliko vprašanje pa je, ali bo temu tako tudi v
               letošnjem letu. Hvala lepa.</p>
            </sp>
            <sp xml:id="SDZ5-Redna-05-2009-04-23.sp142">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Cveta Zalokar Oražem bo predstavila stališče Poslanske skupine Zares.
               Prosim.</p>
            </sp>
            <sp xml:id="SDZ5-Redna-05-2009-04-23.sp143">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, spoštovani podpredsednik. Spoštovani predstavniki službe,
               kolegi in kolegice!</p>
               <p>S temo problematike črpanja evropskih sredstev na podlagi objavljenega poročila
               Računskega sodišča se v Državnem zboru srečujemo drugič, kar je po oceni naše
               poslanske skupine, če ne drugega, vsaj izredno nenavadno, ne glede na to, kako si
               nekateri tolmačijo poslovnik. To temo smo obravnavali 4. marca. Mislimo, da je
               enostavno popolnoma nesmiselno, da neprestano ure in ure govorimo ene in iste stvari
               samo zato, da bi nekdo lahko uveljavil svojo voljo in podobno kot pri zaključnem
               računu za lansko leto dokazoval, da je bilo vse v preteklosti v najlepšem redu. Na
               temi črpanja evropskih sredstev se želi enostavno prikazati z neprestanimi obujanji
               te razprave, da je bilo idealno, da v času vlade Janeza Janše je bilo vse O.K. in da
               imamo v okviru nove vlade prečudovito popotnico, kako lahko samo nadaljujemo to delo.
               Že ob razpravi v mesecu marcu smo ugotovili, da še zdaleč ni tako in da je cela vrsta
               nenavadnosti. In tisto, kar je pa morda res drugače od takrat, je zgolj to, da je
               stanje v resnici bistveno hujše, kot smo mislili v mesecu marcu, in vsak dan se
               odkrivajo nove in nove stvari, nove napake, nekorektne pogodbe, ki ne bodo mogle biti
               realizirane in podobno. In ta zadeva je že prav smešna. Očitno prej ne bo miru in
               bomo imeli neprestane seje, dokler ne bo edina zveličavna resnica, ki jo želi
               uveljaviti predvsem SDS, tu uzakonjena oziroma sprejeta in podkrepljena s sklepi.</p>
               <p>Od obravnave na tej seji se ni zgodilo nič novega, kar bi utemeljevalo to, da o tej
               temi ponovno odločamo in da sprejemamo drugačne sklepe, kot jih je že sprejel Državni
               zbor. Gre samo in izključno za to, da se o tem govori in izgublja čas in čudim se
               tistim, ki se temu čudijo, pa so sami sprožilci teh razprav.</p>
               <p>Pa pojdimo po vrsti. Odbor za lokalno samoupravo in regionalni razvoj se je na svoji
               prvi seji 22. januarja in dveh nadaljevanjih, 4. in 11. februarja, seznanil z
               informacijo oziroma gradivom Službe Vlade za lokalno samoupravo, ki nosi naslov
               Črpanje evropskih sredstev, ki ga je pripravila v januarju 2009. Povod za razpravo o
               problematiki črpanja evropskih sredstev in uvrstitev te problematike na plenarno sejo
               Državnega zbora je revizijsko poročilo Računskega sodišča, o sredstvih EU, zaključnem
               računu državnega proračuna za leto 2007, s katerim je Računsko sodišče želelo
               odgovoriti na edino vprašanje o preglednosti prikaza, o prejetih in plačanih
               sredstvih v evropski proračun. V poročilu je Računsko sodišče ugotovilo, da so
               vplačila sredstev v evropski proračun za leto 2007 za 8,7 milijona evrov presegla
               prejeta sredstva iz evropskega proračuna. Naslednja ugotovitev je neustrezno
               načrtovanje evropskih sredstev, na kar je opozorila tudi Evropska komisija. Po njeni
               oceni je napaka pri napovedi za leto 2007 znašala 101% in je največja med državami
               članicami. Prav tako Republika Slovenija nima ustrezno urejenega sistematičnega in
               celovitega spremljanja podatkov o prilivih in odlivih v evropskih proračun in
               celovite informacije o evropskih sredstvih, ki so služile za oceno stanja in vodenja
               politike in morebitnih ukrepov. Vse to potrjuje tudi novo revizijsko poročilo, ki je
               ugledalo luč sveta 17. aprila in v katerem so se preverjala izplačila evropskih
               sredstev in kjer je nedvoumno ugotovljeno, da upravljanje preverjanj ni učinkovito
               organizirano. Naloženih je cela vrsta ukrepov, kako to urediti. Lahko si samo
               mislimo, koliko napak je bilo narejenih v preteklosti na osnovi tega, če ugotavljajo,
               da ni vzpostavljenih enotnih standardov in postopkov za preverjanje izplačil, da
               pravzaprav zaradi vsega tega ni mogoče zagotoviti zakonite namenske in gospodarne
               porabe sredstev in podobno. Da sredstva niso opredeljena na način in po vsebini ter
               da postopek dokumentiranja ni ustrezen. To je vse napisano še v tem poročilu in samo
               dokazuje, kako slabo imamo urejeno to zadevo v Sloveniji.</p>
               <p>Pri pregledu zaključnega računa proračuna za leto 2007 je Računsko sodišče
               ugotovilo, da so v njem sicer razvidna vplačana sredstva v evropski proračun in
               prejeta sredstva, vendar je njihova poraba nepregledna, saj so razpršena znotraj
               neposrednih proračunskih uporabnikov. Kot rečeno, je bilo v letu 2007 v evropski
               proračun vplačanih 356 milijonov ali dobrih 23% več kot leto poprej, prejetih pa 347
               milijonov evrov, kar je v absolutni številki manj kot leta 2006. Tako so v letu 2007
               vplačana sredstva za, ponavljam, 8,7 milijona evrov presegla prilive iz evropskega
               proračuna v državni proračun. Torej nedvoumno govorimo o negativni poziciji državnega
               proračuna glede na evropski proračun.</p>
               <p>Nadalje je bilo ugotovljeno, da je bilo v letu 2007 realiziranih le slabih 6% od
               načrtovanih prihodkov iz evropskega proračuna, kar pa je poglaviten problem. Od
               načrtovanih 582 milijonov je bilo realiziranih le 347 milijonov evrov. Znotraj tega
               je bila ugotovljena posebno slaba realizacija na področju strukturnih skladov, ki ni
               presegla 25% od načrtovane višine. Stanje v letu 2008 je žal še bistveno slabše, saj
               izpad znaša 420 milijonov evrov od načrtovanega. Neto položaj državnega proračuna pa
               znaša minus 64 milijonov evrov. Ob tem podatki zaključnega računa državnega proračuna
               ne dajejo celovitega odgovora o neto položaju naše države. Zaradi tega je Računsko
               sodišče s pomočjo podatkov Evropske komisije izračunalo še dva neto položaja
               Republike Slovenije, neto položaj brez prejemkov izven državnega proračuna, ki je bil
               v obravnavanem letu pozitiven in je znašal plus 6,5 milijona, ter neto položaj
               Slovenije kot celote, ki je bil prav tako pozitiven in je znašal 31,3 milijona. Leta
               2007, prvo leto nove finančne perspektive, ko je bilo možno črpati sredstva iz obeh
               programskih obdobij, iz obdobja 2004-2006 in iz obdobja 2007-2013, vendar prejeta
               sredstva v zaključnem računu niso bila prikazana ločeno. Zato razvidna realizacija v
               omenjenih dveh programskih obdobij ni neposredno razvidna. Dejstvo pa je, da je bilo
               leta 2007 samo dobrih 8% iz nove finančne perspektive. Če strnemo vse skupaj, lahko
               trdimo, da po ugotovitvah Računskega sodišča zaključni račun državnega proračuna ne
               predstavlja ustrezne informacije o vseh prejetih vplačilih v Republiko Slovenijo,
               vključno s tistimi, ki jih je Evropska komisija izplačala neposredno našim
               upravičencem.</p>
               <p>Ob obravnavi problematike je poleg poročila Računskega sodišča Vlada v zvezi s
               problematiko črpanja dostavila tudi poročilo z naslovom Črpanje evropskih sredstev
               ter odgovorila na pisno zahtevo članov komisije za nadzor javnih financ, ki je
               zahtevala predložitev podatkov o evropskih sredstvih ter kronologijo vseh potrebnih
               aktivnosti o pripravi projektov in samem črpanju sredstev strukturnih skladov tako za
               finančno obdobje 2004-2006 kot tudi 2007-2013. Vladna gradiva v veliki meri,
               izhajajoč iz prejšnjega mandata, niso ustrezno obdelana in ne dajejo odgovora na
               nekatera vprašanja: vprašanja o razlogih za slabo črpanje, za slabo načrtovanje, o
               skladnosti med odobrenimi projekti in veljavnimi regionalnimi razvojnimi programi, o
               izvedljivosti projektov, o smotrnosti, učinkovitosti in tako dalje. Morda bomo
               kakšnega od teh odgovorov dobili danes. Že v predhodni razpravi na plenarnem
               zasedanju je bilo ugotovljeno, da mora biti namen uspešnega črpanja evropskih
               sredstev izključno v doseganju skladnejšega regionalnega razvoja, ne pa v dobrikanju
               posameznim lobističnim skupinam. Zato smo v Poslanski skupini Zares prepričani, da je
               za učinkovito črpanje evropskih sredstev potrebno odgovoriti na vsaj prej omenjena
               vprašanja, tudi s strani Vlade, čemur smo jo zavezali s sprejemom sklepov na 3. redni
               seji Državnega zbora. Zato ponovno ponavljam. Današnja razprava je le poskus
               predlagateljev zamegliti in prikriti popolno odgovornost za nastalo situacijo, kar
               nedvoumno kažejo tudi predlagani sklepi.</p>
               <p>V Poslanski skupini Zares bomo podprli predlagane amandmajev v upanju, da bo s tem
               končno končana vsa ta farsa, nastala pri obravnavi problematike črpanja evropskih
               sredstev.</p>
            </sp>
            <sp xml:id="SDZ5-Redna-05-2009-04-23.sp144">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Anton Urh bo predstavil stališče Poslanske skupine Demokratične
               stranke upokojencev.</p>
            </sp>
            <sp xml:id="SDZ5-Redna-05-2009-04-23.sp145">

               <speaker>ANTON URH:</speaker>

               <p>Spoštovani gospod podpredsednik, spoštovani predstavniki Vlade, spoštovane kolegice
               poslanke in poslanci! Seveda se je treba včasih sprehoditi malo po občinah po
               Sloveniji. Spoštovani kolega poslanec, slika vam bo bolj jasna, kako je črpanje
               sredstev bilo v letih 2007 in 2008. Ne glede na to, v Poslanski skupini DeSUS
               podpiramo predloge sklepov, ki jih je sprejela Komisija za nadzor javnih financ glede
               problematike črpanja evropskih sredstev. Še posebej se nam zdi smiseln sklep, s
               katerim Državni zbor poziva Vlado, naj bo črpanje evropskih sredstev čim bolj
               učinkovito in naj se nadaljuje najmanj z dinamiko, ki je bila dosežena v prvih dveh
               letih finančne perspektive 2007-2013. Tudi v naši poslanski skupini pričakujemo
               povečano dinamiko črpanja evropskih sredstev predvsem pri operativnih programih
               razvoja okoljske in prometne infrastrukture, kot enega izmed ukrepov v luči
               pospeševanja gospodarske rasti. To so projekti, kot na primer razvoj optičnega
               omrežja, modernizacija železniškega omrežja, energetski projekti, avtocestni
               programi, kanalizacijski sistemi in podobno. V Poslanski skupini DeSUS pričakujemo
               tudi to, da bo Vlada zagotovila ustrezno evidentiranje, planiranje in vsebinsko
               ustreznost projektov pri nadaljnjem črpanju evropskih sredstev. Za našo poslansko
               skupino je izjemno pomembno, da o teh razpravah o črpanju evropskih sredstev
               pogledamo naprej v prihodnost. Vsi se zavedamo, da se problem črpanja evropskih
               sredstev začenja že pri razpisih samih, saj le-ti niso pravočasno objavljeni. To
               ovira pripravo primernih in kvalitetnih projektov za prijavo na posamezen razpis. Kot
               je bilo že večkrat ugotovljeno in poudarjeno, so tudi sami administrativni postopki
               komplicirani in pogosto nerazumljivi, kar je še dodatna ovira za uspešno črpanje
               evropskih sredstev.</p>
               <p>V naši poslanski skupini si želimo analizo vzrokov za neuspešne prijave na razpise,
               kar bi potencialnim prijaviteljem in pripravljavcem razpisov dalo določene smernice,
               kako pripraviti in kako se prijaviti na določen razpis, da bo ta prijava uspešna. Po
               naši oceni se problem pojavlja tudi v povezavi s finančnimi tokovi, natančneje z
               zagotovitvijo lastnega deleža, ki pogosto ovira likvidnost prijavitelja, torej tudi
               občin. Čakanje na povrnitev sredstev je pogosto zelo mučno in dolgotrajno, kar še
               zaostruje razmere. Procent soudeležbe je po navadi zelo visok in nekatere občine
               oziroma drugi potencialni prijavitelji ne morejo parirati, saj nimajo dovolj svojih
               sredstev za zagotovitev svojega deleža, ki včasih znaša 50% ali 60%. Na koncu bi
               želel poudariti še eno zadevo, in sicer pomembnost evalvacije učinkov vlaganja
               sredstev, pridobljenih na razpisih. S tem bomo dobili ustrezne smernice, kam se
               splača vlagati, na katerih točkah dobi država vložek povrnjen, s čimer bo omogočen
               nadaljnji uspešen razvoj naše države. V poslanski skupini DeSUS pa podpiramo tudi
               vložena amandmaja. Hvala lepa.</p>
            </sp>
            <sp xml:id="SDZ5-Redna-05-2009-04-23.sp146">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Miran Györek bo prestavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-05-2009-04-23.sp147">

               <speaker>MIRAN GYÖREK:</speaker>

               <p>Hvala za besedo, gospod predsedujoči. Spoštovane kolegice in kolegi!</p>
               <p>Na isti imenovalec spraviti stališča znotraj še tako homogene poslanske skupine, kot
               je Poslanska skupina Slovenske nacionalne stranke, včasih ni prav enostavno, ampak
               vseeno nekako smo uspeli priti do nekih skupnih sklepov. V Slovenski nacionalni
               stranki bomo predlagane sklepe podpri. Predvsem dajemo poudarek 4. in 5. točki
               sklepov, kjer podpiramo amandma k 4. sklepu, ki je bolj zavezujoč in konkreten kot
               sklep v prvotni obliki, pomeni, da Državni zbor Vladi predlaga, da pripravi ukrepe,
               ki bodo omogočili učinkovitejše črpanje EU sredstev. Takšno dikcijo je SNS predlagala
               že dvakrat na matičnem delovnem telesu. V točki 5 pa je pomembno, da Vlada zagotovi
               evidentiranje, načrtovanje, kljub temu pa manjka najpomembnejši element, manjka po
               mnenju Slovenske nacionalne stranke nadzor.</p>
               <p>Zato se v imenu Slovenske nacionalne stranke sprašujem oziroma izražam dvome o
               naslednjem. Evropska komisija je dne 19.3.2009 sprejela odločbo, s katero določa, da
               morajo Belgija, Ciper, Danska, Španija, Francija, Združeno kraljestvo, Grčija,
               Italija in Slovenija vrniti skupno 126,7 milijona evrov kmetijskih izdatkov EU, ki so
               jih neupravičeno porabile. Razlog za vrnitev denarja v proračun Evropske skupnosti je
               neskladnost s pravili EU ali neustreznost postopkov nadzora nad kmetijskimi izdatki.
               Slovenija mora zaradi pomanjkljivosti pri nadzoru nad plačili pri pomoči nad površino
               vrniti približno 1,5 milijona evrov, države članice so namreč odgovorne za izplačilo
               in preverjanje izdatkov skupne kmetijske politike SKP, Evropska komisija pa mora
               zagotoviti, da države članice sredstva pravilno porabijo.</p>
               <p>V Poslanski skupini Slovenske nacionalne stranke se bojimo, da bo Vlada Republike
               Slovenije znesek v višini 1,5 milijona evrov poravnala iz državnega proračuna, ne da
               bi se preiskalo in ukrepalo zoper odgovorne. Tako bomo ponovno, kot tudi v ostalih
               številnih primerih izigravanja predpisov in zaradi neaktivnosti pristojnih
               inštitucij, finančno kaznovani vsi davkoplačevalci.</p>
               <p>Zaradi pomanjkljivega nadzora in višina porabe oziroma nenadzora izvajanja porabe
               danes pravzaprav razpravljamo o predlaganih sklepih. Če mi dovolite, bi prebral vsaj
               nekaj stališč oziroma trditev predsednika Računskega sodišča ob tej priložnosti. V
               začetku leta 2008 so se pojavljale različne informacije o tem, ali je Slovenija v
               letu 2007 neto plačnica ali neto prejemnica iz evropskega proračuna ter koliko se ta
               dejanski položaj ujema s finančno vrednotenji pričakovanj ob zaključku finančnih
               pogajanj za obdobje 2007 - 2013 iz decembra 2005. Iz samega proračuna države za leto
               2007 so tako razvidna prejeta sredstva in pa plačila sredstev v evropski proračun.
               Poraba teh namenskih sredstev pa je razpršena znotraj izvrševanja proračuna
               posameznih neposrednih proračunskih uporabnikov. Iz podatkov zaključnega računa
               državnega proračuna za leto 2007 izhaja, da je bilo v državnem proračunu realizirano
               le malo manj kot 60% načrtovanih prihodkov. Nobena inštitucija pa ni zadolžena za
               sistemsko spremljanje vseh prejetih sredstev. Poleg tega evropska komisija del
               sredstev izplača tudi neposredno upravičencu v Republiki Sloveniji izven državnega
               proračuna. V letu 2007 je bilo načrtovano, da bo državni proračun evidentiral za 582
               milijonov evrov prejetih sredstev iz EU. Dejansko pa je bilo realiziranih le 347
               milijonov evrov. Najslabša realizacija je bila izkazana pri prejetih sredstvih iz
               strukturnih skladov.</p>
               <p>Računsko sodišče je ugotovilo, da tako nizka realizacija na področju strukturnih
               skladov ni le posledica dinamike črpanja, ampak tudi neustreznega načrtovanja, ki je
               temeljilo na nerealnih predpostavkah. Za kar 38% ali približno 90 milijonov evrov
               načrtovanih prihodkov ni bilo pogojev, da bi bili lahko sploh ustvarjeni. Pa še to.
               Ker v Republiki Sloveniji ni inštitucije, ki bi celovito zajemala podatke o prilivih
               iz evropskega proračuna, je torej Računsko sodišče in Ministrstvo za finance
               naložilo, da sproži postopke za pripravo standardnega formata poročanja, ki bo
               celovito obravnavalo finančne tokove evropskih sredstev in stanja na področju
               črpanja, pri tem pa podalo še nekaj priporočil, ki bi omogočala bolj pregledno
               predstavitev sredstev iz evropskega proračuna, tudi z namenom,da potem ne prihaja do
               različnih interpretacij in razlag tako imenovanega neto položaja Republike Slovenije.
               Financiranje določenih projektov s pomočjo EU sredstev je načeloma večinoma
               tripartitno: EU sredstva, državna sredstva in delež, ki ga neposredno prispeva
               uporabnik, na primer lokalna skupnost. Do sedaj je mnogokrat prihajalo do kratkih
               stikov. Razpisi za projekte so bili predstavljeni prepozno, s premajhno časovno
               razliko, da bi lahko uporabniki EU sredstev projekte izdelali. Če so bili projekti
               slučajno narejeni, pa je bila v veliko primerih presenečena država, ki ni imela
               zagotovljenega svojega deleža. In tu je prihajalo do nepravilnosti, neporabe sredstev
               in celo nadziranja projektov v teku v želji, da ja ne bi tekli dobro, da ne bi bilo
               državi treba participirati njenega deleža. Ja, tudi to se je žal dogajalo. Zato je
               potreben nadzor. In za kaj gre dejansko v nadzoru? Saj sistem sam je dobro
               zastavljen, denarja je dovolj na voljo, ampak brez nadzora seveda ni pričakovati, da
               bo to tako učinkovito izvajano, kot je zamišljeno. Se pravi, ne nadzor izvajanja,
               temveč predvsem razpisov projektov, ki bi bili financirani s strani EU, razpisov, ki
               jih objavi država, da bodo objavljeni pravočasno in da bo načrtovan tudi delež države
               in nadzor odločanja o upravičencih pridobitve teh sredstev. Del tega je mogoče doseči
               s spoštovanje sprejetih sklepov, dopolnjenih z vloženimi amandmaji. Res pa je, da
               ravno prej omenjeni nadzor tudi skozi sklepe ni zavezujoče vsebovan. In v tem je
               težava.</p>
               <p>Hvala.</p>
            </sp>
            <sp xml:id="SDZ5-Redna-05-2009-04-23.sp148">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Janez Ribič bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp xml:id="SDZ5-Redna-05-2009-04-23.sp149">

               <speaker>JANEZ RIBIČ:</speaker>

               <p>Spoštovani gospod podpredsednik Državnega zbora, spoštovani predstavniki Vlade,
               spoštovane poslanke in poslanci!</p>
               <p>Že od prevzema oblasti aktualne Vlade in koalicije poslušamo politikantske,
               depresivne, populistične, predvsem pa neresnične in neodgovorne izjave vladajoče
               koalicije o neučinkovitem črpanju sredstev. Ministri so se seznanili z vzroki za
               slabo črpanje in kaj bi bilo treba storiti, da se izboljša, je po delovnem posvetu
               Vlade konec januarja povedal finančni minister dr. Križanič. Ena od poslank je
               decembra 2008 ob zahtevi koalicije za sklic izredne seje Komisije za nadzor javnih
               financ dejala, da je dejansko sramota, da nismo sposobni počrpati načrtovanih
               sredstev. In tako bi lahko še našteval.</p>
               <p>Sedaj pa poglejmo izjavo evropske komisarke za regionalno politiko gospe Danute
               Hübnerjeve ob srečanju z ministrico za lokalno samoupravo in regionalno politiko
               Zlato Ploštajner z dne 9. marca 2009, torej dober mesec dni nazaj. Komisarka je med
               drugim dejala: "Predplačila so denar, ki pride iz proračuna Evropske unije in ni
               razloga, da ga ne upoštevamo kot denarja, ki je prenesen v slovenski proračun. Če
               upoštevamo predplačila, potem niste neto plačnica. Če tega ne upoštevamo, potem je
               nekaj narobe v dojemanju. Ničesar ni kar bi lahko kritizirali." Zanimivo. Komisarka
               je Slovenijo ponovno pohvalila, da zelo dobro črpa evropska sredstva. V letu 2008 je
               Slovenija razpisala 35% celotnega denarja in dodelila konkretne projekte v vrednosti
               560 milijonov evrov, s čimer smo po črpanju sredstev med najboljšimi državami
               članicami Evropske unije. Naj ne pozabim ob tem spomniti, da je to rezultat prejšnje
               vladne koalicije z ministrom dr. Ivanom Žagarjem na čelu, Ministrstva za lokalno
               samoupravo in regionalno politiko in nikakor ne sedanje, če bi kdo slučajno pomislil
               na to. Ja, spoštovane poslanke in poslanci, očitno je v tej naši državi nekaj hudo
               narobe. Vlada zavaja, govori neresnico in trosi med državljane in državljanke
               nepotreben nemir, namesto da bi delovala odgovorno in pomirjevalno, namesto da bi
               uporabljala besednjak in metode, ki se jih po svoji vlogi in poziciji po navadi
               poslužuje opozicija. V tem trenutku pa se Vlada prepira, opozicija pa išče izhode iz
               krize. Poglejmo nekaj dejstev. Računsko sodišče v posebnem poročilu o sredstvih
               Evropske unije v zaključnem računu ugotavlja, da je bilo iz naslova evropskih
               sredstev realiziranih le malo manj kot 60% načrtovanih prihodkov. Ta podatek bi nas
               moral skrbeti, če bi odražal dejansko stanje. Pa ga po našem mnenju ne. Edino
               relevantno obdobje za ocenjevanje uspešnosti črpanja evropskih sredstev je obdobje,
               ki zajema celotno programsko obdobje, ne pa podatki o črpanju sredstev znotraj
               posameznega proračunskega leta. O tem vprašanju so se zedinile tudi že nekatere druge
               članice Evropske unije. Po podatkih na datum 31. 12. 2008 je Slovenija za programsko
               obdobje 2006 do 2008 na nivoju strukturnih skladov sredstva počrpala v celoti. Poraba
               sredstev kohezijskega sklada pa je blizu maksimuma, črpanje pa še teče, saj morajo
               sredstva biti porabljena do konca leta 2010. Tudi podatki za programsko obdobje
               2007-2013 na ta datum kažejo, da je bilo razpisanih oziroma potrjenih že za 1,5
               milijarde evrov projektov od skupno 4,1 milijarde sredstev, ki so na voljo za celotno
               obdobje. Vse to je rezultat dela prejšnje vladne koalicije in ministra za lokalno
               samoupravo in regionalni razvoj dr. Ivana Žagarja. Sploh če upoštevamo, da je bilo
               leta 2004 sistem črpanja potrebno pognati iz nule, torej od začetka. Tudi če
               pogledamo tabele, iz katerih je razviden napredek pri črpanju po operativnih
               programih in mesecih, vidimo, da po zamenjavi Vlade ni nobenega napredka. Po pol leta
               vladanja nove vladne koalicije stanje na vseh operativnih programih črpanja ostaja
               enako, kot ga je zapustila prejšnja vladna koalicija. Kljub velikim besedam ni
               napredka. Sprašujemo se, kaj počnejo trenutni odgovorni, da je situacija takšna,
               kakršna je.</p>
               <p>Pa poglejmo, kaj Vlada počne. Po pozivih poslancev koalicije in na podlagi sklepov
               Vlade se analizira delovanje institucionalnega sistema za črpanje evropskih sredstev
               in na podlagi rezultatov pripravljajo predlogi za morebitno izboljšanje in tako
               naprej. Služba Vlade za regionalni razvoj ustanavlja koordinacijsko skupino na ravni
               državnih sekretarjev, ki se bo ukvarjala predvsem z ustrezno implementacijo ciljev in
               rešitev v iskanju sinergij in poenostavitev in tako dalje. Vlada je sprejela deset
               sklepov, v katerih je po lastnih besedah sprejela trdno zavezo, da se čim prej preide
               k objavi dodatnih razpisov." Rekel bi, bravo, Vlada! Potrebovali ste samo pol leta,
               da ste ugotovili, da je treba pristopiti k nadaljnjemu delu in objavi novih razpisov.
               Žal pa se kljub tej ugotovitvi večino časa ukvarjate s seboj, pripravljate analize,
               ustanavljate številne koordinacijske skupine, najemate zunanje svetovalce in tako
               dalje. Nasprotno, po naših informacijah celo zaustavljate in umikate programe, ki so
               že bili odobreni. Spoštovani, v pol leta niste napravili ničesar. Novih razpisov ni,
               veliki projekti so vprašljivi. Občine, ki jim je že bilo odobrenih 450 projektov v
               višini 300 milijonov evrov, kar po naši oceni pomeni približno 10 tisoč novih
               delovnih mest, pozivate, naj odstopijo od projektov, od projektov, ki so v dani
               finančni in gospodarski situaciji lahko generator zaposlenosti ljudi po celotni
               Sloveniji, namesto da bi večino sredstev poskusili preusmeriti na lokalni nivo in
               tako preusmeriti zaskrbljujoč tok nezaposlenosti in recesije. Ministrica pa
               izpostavlja pomen obveščanja javnosti in napoveduje informacijsko kampanjo. Takšno
               kampanjo je trenutna vladna koalicija po našem mnenju že zdavnaj začela, žal
               negativno. S takšnimi neodgovornimi informacijami v javnosti, kakršnih smo bili
               deležni zadnjega pol leta, se po nepotrebnem ustvarja velika škoda v domačem okolju,
               kar neugodno deluje na potencialne porabnike, in tudi v širšem evropskem prostoru. S
               tem se manjša ugled Slovenije, in to očitno iz ozkih parcialnih političnih interesov
               posameznikov in nekaterih skupin.</p>
               <p>V Slovenski ljudski stranki smo nad situacijo resnično zaskrbljeni. Po neuradnih
               informacijah je nad situacijo zaskrbljena tudi Evropska komisija. Ni važno v tem
               trenutku, kakšne sklepe danes Državni zbor ob koncu te točke sprejme. Važno bi bilo,
               da se Vlada takoj loti dela oziroma vsaj nadaljuje delo, ki je bilo po našem mnenju
               in mnenju evropske komisarke odlično zastavljeno, in usmeri evropska sredstva in
               lastna sredstva v projekte, ki bodo pokazali takojšnje učinke. Hvala.</p>
            </sp>
            <sp xml:id="SDZ5-Redna-05-2009-04-23.sp150">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Anton Anderlič bo predstavil stališče Poslanske skupine Liberalne
               demokracije Slovenije.</p>
            </sp>
            <sp xml:id="SDZ5-Redna-05-2009-04-23.sp151">

               <speaker>ANTON ANDERLIČ:</speaker>

               <p>Spoštovani! Razprava o tej točki sodi v rubriko "Saj ni res, pa je". Ni mogoče, pa
               je mogoče. Državni zbor je delal popravni izpit in izglasoval nekaj, kar ni res.
               Sprejel je sklep, kako je bila neka, vlada uspešna, kako je odlično delala in sklep
               je šel v arhiv. Dejstva so drugačna. Dejstva so, da nismo bili uspešni kot država
               Slovenija v letu 2007, dejstvo je, da minister Žagar ni mogel prepričati ne javnosti,
               ne vlade, ne nikogar, da je bil uspešen. Še več. V tem mandatu je pisal pismo
               sedanjemu predsedniku Vlade, da bi mu pojasnil, kako je bila prejšnja vlada oziroma
               on sam uspešen, ampak samo nihče ga ni razumel. Številke v plus ali v minus razumemo
               vsi. In nič drugače ne moremo reči, kot levi delajo eno, desni drugo ali en del Vlade
               tako, drugi drugače. 170 milijonov in več je danes zamrznjenih zaradi napačne
               politike Vlade, zaradi neumne uvedbe vinjet v Republiki Sloveniji, zaradi populizma,
               zaradi kupovanja volivcev in podobno. Ampak o tem nič. 170 milijonov evrov in več je
               zamrznjenih sredstev. Ampak kot rečeno, ponavljati, če ste že ponavljali glasovanje
               in izglasovali nekaj, kar ni mogoče izglasovati, da je minus plus, potem tudi
               ponavljajte danes razpravo. Ampak več kot očitno je, da lahko ugotovimo samo nekaj.
               Bili bi bolj uspešni, če bi bili bolje organiziran, če bi opravljali razpise bolj
               usklajeno. Črpanje sredstev je nepregledno v Republiki Sloveniji, je razpršeno in
               morali bi določiti nek organ, nekoga, ki bi bil lider na tem področju in bi
               pravzaprav preganjal vse na vseh področjih, ki lahko pridejo do razpisov in se
               prijavljajo na razpise, da bi že v naprej lahko nekatere stvari pripravili in tudi
               prijavili na določene razpise določene projekte. To je slabost, jo priznali ali ne.
               To je treba popraviti, kot so nekatere druge države, ki so bolj uspešne od nas,
               Portugalska, Grčija, Španija in ne vem katere države še, ki imajo drugačno
               organizacijo in drugače se pripravljajo na te stvari in so bolj uspešni. Vse možnosti
               smo imeli, vse instrumente v rokah, da smo učinkovitejši, kot smo bili. Meni je žal,
               da nismo bili, ampak za nazaj se ne da storiti nič. Lahko se marsikaj naučimo. In jaz
               verjamem, da imamo sedaj te izkušnje, da imamo sedaj že usposobljene ekipe in da bomo
               naredili to potrebno integracijo v neko skupno nadzorno ali usmerjevalno ali kakor
               koli že inštitucijo, ki bo uspela te stvari delati drugače.</p>
               <p>Mogoče je tudi potrebno povedati slovenski javnosti, ko mi govorimo neto plačnica,
               neto prejemnica sredstev je Slovenija iz Evropske unije in podobno. Samo za eno stvar
               gre. Zelo majhna razlika je na meji prejemništva oziroma neto plačništva v ta
               proračun. Dejansko mi pravzaprav koristimo sredstva, ki jih tako ali tako pod
               določenimi pogoji, preko določenih instrumentov, ki jih plačujemo, in je prav in
               namenjeni so za določene projekte, in je prav, da jih tudi počrpamo. Gre za izvajanje
               določenih politik, gre za izvajanje določenih usmeritev, ki jih Evropska unija
               priporoča, favorizira, za nje namenja denar.</p>
               <p>Če že govorimo o tej točki, potem bi bilo smiselno govoriti o izvajanju politik,
               usmeritev, o tem, ali je Slovenija resnično prav opredelila nekatere prioritete ali
               ne. Jaz ne vem, kaj je s tistimi triindvajsetimi, ali koliko jih je že, svetovnimi
               projekti v Sloveniji, ki naj bi šli tudi na te spiske. Nova vlada še ni prišla z
               revizijo oziroma s podatki, kam se bodo te stvari usmerjale v bližnji prihodnosti
               oziroma do zaključka finančne perspektive. Prav gotovo je, da bodo nekatere stvari
               morale biti spremenjene, dopolnjene, drugače narejene, zato najbrž tudi vseh
               razpisov, ki bi že lahko bili tudi v tem letu objavljeni, še ni. Spreminjajo se
               makroekonomski pogoji, spreminjajo se tudi proračunske postavke, rebalans - eden,
               drug. Jaz upam, da bomo lahko resnično optimalno uskladili vse, kar je mogoče, tudi
               zaradi tega, ker ne bo pogojev doma, kakšnega razpisa ne bo mogoče realizirati v
               bližnji prihodnosti. Zastonj je zdaj iti v mandat 2004-2008. Danes smo 23. 4. 2009,
               in to je čas, v katerem moramo pogledati, kje smo, kakšne možnosti imamo, kaj bomo
               naredili za to, da bi bili uspešnejši. Sam sem že zadnjič na prejšnji razpravi o
               nekaterih stvareh govoril, prav tako tudi kolegi poslanci. Jaz verjamem, da je Vlada
               dobila iz teh razprav veliko tudi dobrih predlogov in jih bo lahko vključila v
               spremembo, dopolnitev programov in vzpostavitve boljših mehanizmov za pripravo
               programov, projektov in za črpanje ter nadzor sredstev.</p>
               <p>V Poslanskem klubu Liberalne demokracije bomo podprli amandma k prvemu sklepu in
               prvi sklep ter amandma k četrtemu sklepu in četrti sklep, kar je edino logično.
               Gotovo pa ne bomo podprli želje, da še enkrat povemo, da je minus plus in da je
               tisto, kar ni bilo dobro, dobro, pa tudi če je to že zapisano v vseh programskih
               izhodiščih sedanje koalicije in tudi sklepanje na ponovnem glasovanje v Državnem
               zboru shranjeno v arhiv Državnega zbora.</p>
            </sp>
            <sp xml:id="SDZ5-Redna-05-2009-04-23.sp152">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo poslank in poslancev o predloženem gradivu.</p>
               <p>Najprej ima besedo gospa Renata Brunskole.</p>
               <p>Prosim.</p>
            </sp>
            <sp xml:id="SDZ5-Redna-05-2009-04-23.sp153">

               <speaker>RENATA BRUNSKOLE:</speaker>

               <p>Lepo pozdravljeni, gospod podpredsednik, prisotni z ministrstva, drage kolegice in
               kolegi.</p>
               <p>V razpravi o točki, nekajkrat sem morala pogledati, ali govorimo ali je sedaj
               morebiti naslov točke "Ali bo sposobna Pahorjeva vlada..., Pahorjeva vlada gor,
               Pahorjeva vlada dol..." Nekajkrat je bilo danes v teh stališčih poslanskih skupin
               rečeno v tej obliki oziroma skoraj citirano, tako da naj ponovim, da se točka glasi:
               "Problematika črpanja evropskih sredstev na podlagi objavljenega poročila Računskega
               sodišča Sredstva Evropske unije v zaključnem računu državnega proračuna." Sedaj pa
               naprej. Nekajkrat sem že omenila, da je res lahko biti uspešen, ko se cedita med in
               mleko in je visoka gospodarska rast. V preteklih letih, v preteklem mandatu
               ocenjujem, da grem morebiti z drugega konca, da se ne bi ponavljali, da je bila
               uspešna tudi opozicija. Ta opozicija iz vsega, kar sem lahko si v arhivih pogledala,
               je že prej opozarjala na nekatere pomanjkljivosti, nepravilnosti, predvsem pa je
               opozarjala na velike priložnosti, ki so nam bile v tistem obdobju visoke gospodarske
               rasti, tako rečeno, prinesene na pladnju. Bile so ponujene, vendar očitno nismo znali
               izkoristiti danosti. Verjamem, da ni bilo, da ne bi hoteli, najbrž nismo znali,
               morebiti tudi nekako nismo uspeli. V eni od razprav sem omenila in vem, da je bil, se
               spomnim, kar nekakšen revolt enega od mojih kolegov. Pa bom še enkrat citirala, da so
               dejstva takšna, da bi bilo izredno zanimivo pri črpanju evropskih sredstev videti
               tudi politično opredelitev nekaterih odločitev, sklepov in predvsem imam tukaj v
               mislih skladni regionalni razvoj, ki je v eni od razprav Odbora za lokalno samoupravo
               izkazoval tudi zanimivo politično opredelitev skladnega regionalnega razvoja.</p>
               <p>Računsko sodišče Republike Slovenije je podalo ugotovitve in priporočila, zatorej
               dajmo to upoštevati, ne samo eden drugega napadati, če mogoče bolj grobo rečem,
               zmerjati. Zelo zanimiva pa so naslednja dejstva, ki jih imam v tej
               rumeno-zeleno-modri tabeli. Res je takšne barve, da ne bi kdo mislil, da se šalim.
               46,38% je navedena realizacija koriščenja evropskih sredstev. To je realizacija Vlade
               v letu 2008, vezano na državni proračun v razmerju do proračuna evropskih sredstev
               oziroma recimo temu tako, nikar se ne slepimo, ne zatiskajmo si oči, da realizacija
               ni bila takšna, kot bi si želeli. 46,38%. Če gledamo 100 minus 46 realiziranih, je še
               dosti do realizacije plana. Leta 2008 je bila Republika Slovenija neto plačnica v
               proračun EU za znesek 64 milijonov 725.400 evrov. To je dejstvo. To ni nikakršno
               politično zmerjanje ali interpretacija opozicija: koalicija, kakorkoli bi kdo želel
               to imenovati. Veseli me pa eno priznanje, ki je bilo prej izrečeno od enega mojih
               kolegov, ko je rekel, da je bilo črpanje evropskih sredstev res manjše, kot je bilo
               načrtovano. Kaj manjše? Iz te tabele je razviden plan: 783 milijonov planiranih
               črpanj evropskih sredstev v rebalansu proračuna v letu 2008, realizacija je bila 363
               milijonov in še nekaj evrov. Res, čisto zares je nedopustno in nesprejemljivo, da se
               govori, da izgubila ali zamudila takratna vlada ni nič. Zakaj je nedopustno? Jaz ne
               bi rekla, da se ni nič zamudilo. Če je res, da se čisto nič ni zamudilo, jaz
               ocenjujem, da se danes v teh nekaj mesecih, štirih mesecih te vlade, šest mesecev smo
               mi poslanci, ta vlada ima nekoliko manj mesecev za seboj. In da bi se jo sedaj kar
               tako obstajalo, na drugi strani pa mislim, če bi bil teren pripravljen, potem se res
               ne bi mi po štirih mesecih soočali z veliko krizo, ker bi bil prej teren toliko
               pripravljen, da bi bilo, kar se črpanja tiče, kar se sredstev tiče, bi bila ta kriza,
               če bi sploh bila v takšni obliki, lahko bistveno manjša. Vendar po toči zvoniti je
               žal prepozno in zaradi tega tudi tukaj ne bi želela obsojati tistega, kar morebiti v
               zmoti ali ob neizkoriščeni priložnosti žal ni bilo storjeno. Seveda pa se strinjam
               tudi z razpravo kolegov, ko so priporočali oziroma ocenili, da bi bilo res nujno
               treba poskrbeti za skladnost regionalnega razvoja, izvedljivost črpanja evropskih
               sredstev, tudi smotrnost. Naj ponovim, da je bila zanimivo, v bistvu se je eden od
               kolegov poslancev na nek način skoraj potožil, ko je rekel: "Kako naj črpamo odobrene
               milijone evrov, če pa še zemljišče ni stavbno, torej sploh ne moremo zgraditi na tem
               mestu čistilne naprave?". Res je bilo nekako o tej smotrnosti zanimive poslovne
               odločitve pri izdajanju sklepov in odobritvi. Vendar ne zamerim, saj tudi kolega
               takrat, ko je te zadeve prijavljal, bi verjetno moral tudi razmišljati o tem, ali je
               sploh prav, da se samo na osnovi nekih idejnih dipov, kot pravimo, prijavljajo
               projekti, če je težko soditi, ali bodo prišli v tem obdobju skozi. Zanimivo je tudi,
               da je bilo rečeno, da hočemo tisti, ki razpravljamo morebiti drugače, kot je komu
               všeč, vendar dejstvo je, da škoda, da kdorkoli, ki je bil odgovoren za spremembe v
               preteklosti, želi zamegliti to svojo odgovornost, verjamem, da je ne želi prikriti,
               ampak da nam takšne in podobne tabele odgovarjajo oziroma govorijo o odgovornosti za
               takratne spremembe. Danes pa se strinjam, da bo čez tri leta in pol odgovorna za
               spremembe ta vlada. Seveda je tudi sprehod, kot je rekel kolega, po občinah v
               Sloveniji, po lokalnih skupnostih, lahko izredno zanimiv. Izredno zanimive so tudi
               tabele, kot mi je rekel kolega, predsednik Odbora za lokalno samoupravo, da ima nek
               zanimiv pregled o tem, kako in kaj se je poskušalo, vezano na realizacijo in sklepe o
               odobritvi določenih projektov, vezano tudi na črpanje evropskih sredstev, kako je
               bilo to regionalno skladno opredeljeno. Vendar v nekaterih občinah je bilo to bolj
               potencirano, bolj intenzivno, bolj poudarjeno, priložnosti so bile na njihovi strani
               večje. Za območje ob meji z Republiko Hrvaško je bilo nekaj manj priložnosti, vendar
               upam, da ne bo veljal ta red, da tista priložnost, ki je bila zamujena, ne vrne se
               nobena. Upam, da temu ni tako, ker mislim, da tudi območja ob meji, kjer gre za
               manjša naselja, kjer žal še ni pitne vode, ko gre za manjše projekte, pa niso bili
               odobreni oziroma je bila takratna odločitev drugačna. Pravočasnost objave razpisov,
               sofinancerski deleži občin in sposobnost zagotavljanja lastnih sredstev - žal mi je,
               da se že v preteklosti ni omogočilo tudi s strani države, da bi bila sredstva, ki so
               jih založile lokalne skupnosti, hitreje povrnjena, da ne bi bilo treba lokalnim
               skupnostim teh zadev zagotavljati z najemanjem kreditov. Zato bo treba to zadevo
               prilagoditi sedaj.</p>
               <p>Zagotovo pa menim, da obtoževanje sedanje ministrice za lokalno samoupravo in
               regionalni razvoj ni umestno. Ne vem, ali je kdo od nas danes kakorkoli prejšnjega
               spoštovanega ministra za lokalno samoupravo dr. Žagarja osebno ozmerjal. Menim pa, da
               tisto, kar je bilo rečeno, da vodi gospa ministrica informacijsko kampanjo, mislim,
               da se strinjamo, da v zvezi z vzpostavitvijo mehanizma za sistemsko spremljanje
               črpanja vseh evropskih sredstev je tudi neke vrste informacijski sistem, potrebnost
               zagotavljanja korektnih in pravočasnih informacij, da se morebitne pomanjkljivosti ne
               bi iz mandata v mandat, ali iz leta v leto ponavljale.</p>
               <p>Zatorej tudi sama, kot je bilo prej s strani nekaterih kolegov povedano, bom tudi
               sama podprla amandmaje, ki so ustrezni in ustrezajo dejstvom, ki jim želimo slediti.
               Predvsem pa menim, da je nam izredno blizu dejstvo, da si nalijemo čiste vode, ali če
               želimo čistega vina. Nekdo je v razpravi 4. marca rekel, da nam je morebiti že dovolj
               ribarjenja v kalnem. Hvala.</p>
            </sp>
            <sp xml:id="SDZ5-Redna-05-2009-04-23.sp154">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Černač.</p>
            </sp>
            <sp xml:id="SDZ5-Redna-05-2009-04-23.sp155">

               <speaker>ZVONKO ČERNAČ:</speaker>

               <p>Spoštovani. Če prejšnja vlada ni porabila toliko, kot je načrtovala, bi morala biti
               sedanja vlada in sedanji vladajoči neizmerno hvaležni in veseli, kajti na razpolago
               je bistveno več sredstev za projekte, ki jih boste izvajali v tem mandatnem obdobju.
               In bi morali danes z vaše strani tukaj ob tej obravnavi slišati, kaj boste storili,
               da boste boljši, in kaj boste storili, da boste nadoknadili tisto, kar je bilo
               zamujeno, kot pravite, kar ni bilo porabljeno v prejšnjem obdobju. Razmere, v katerih
               smo letos, terjajo toliko bolj operativno in toliko bolj agilno delovanje pri
               načrtovanju in porabi tudi teh evropskih sredstev. Moram reči, da sem zelo začuden,
               da ne izražate tega veselja nad tem dejstvom.</p>
               <p>Glede današnje razprave in njene potrebnosti ali nepotrebnosti. Tukaj se strinjamo
               vsi. Res je, ni potrebna ta razprava. Kdo jo je zahteval, spoštovani? Vi ste jo
               zahtevali. Vi ste v januarju vložili na Komisijo za nadzor javnih financ zahtevo, da
               se o tem razpravlja. Vi ste bili tisti, Zares, SD, LDS, DeSUS. In zaradi tega se o
               tem razpravlja. Vi ste bili tisti, ki ste preprečili, da bi o tem razpravljali samo
               enkrat, 4. marca letos. In zaradi tega o tem razpravljamo dvakrat. Vi ste vendar
               oblast. Vi ste tisti, ki dovolite, o čem in kako bomo v Državnem zboru govorili. Po
               novem nam tudi berete misli, ker nas stalno predsedujoči iz vaših strank prekinja, ko
               želimo nekaj povedati in obrazložiti. Vi ste tisti, ki dirigirate delo v tem Državnem
               zboru in odgovornost je vaša.</p>
               <p>Neto prejemniki ali neto plačniki sredstev. Jaz ugotavljam, da nekateri niste niti
               gradiva prebrali. Res ga je ogromno, cel fascikel smo dobili tega materiala, in to je
               zdaj že drugič. In jaz verjamem, da je grozen napor ta fascikel že v dvorano, kaj
               šele prebrati, kar v njem piše. Ampak pri bogu svetemu, poročilo Računskega sodišča
               je pa zelo tanko. To je poročilo Računskega sodišča in je zelo jasno. Samo brati je
               treba vse, ne samo tisto, kar nekomu ustreza. Nekdo iz vaših vrst je na prejšnji seji
               razložil, da je treba gledati vse tri račune, iz vrst Zaresa je bil, da je treba
               gledati vse tri račune, kar je napisano na straneh 28 do 30, in če gledamo vse tri
               račune, potem bomo ugotovili, da je Slovenija v letu 2007 v proračun Evropske unije
               plačala 355 milijonov 904,036 evrov in iz njega prejela 387 milijonov 234 316 evrov.
               Če to odštejemo, dobimo razliko, 31 milijonov 330 tisoč 280 evrov več je prejela, kot
               je bilo v ta proračun plačano. Ni se mogoče na prvi alineji ustaviti, ker so tri
               alineje. Ne samo prva, ki nekomu ustreza. To je nekaj podobnega kot na sodišču. Na
               sodišču je treba prebrati vse točke, ne samo tisto prvo, če želimo govoriti po
               resnici. Zato mislim, da ni več nobenega dvoma in je nepotrebno, da se o tem
               prepiramo. Pa tudi je nepotrebno za to debato, kaj dobimo, če ugotovimo, ali smo neto
               ali nismo neto. Nič ne dobimo. Mi se moramo pogovarjati, kako bomo ta sredstva
               oziroma vi nam morate zdaj povedati, kako boste ta sredstva v obdobju, ki je pred
               nami, izkoristili. Čim prej, tem bolje. Letos je zelo pomembno in naslednje leto,
               potem že ne bo več toliko, potem se bo kolo že začelo vrteti. Ampak zdaj se ne vrti,
               zdaj stoji. In zato je zdaj najbolj pomembno, da se ta sredstva začnejo koristiti.
               Koliko je bilo na programu krepitve regionalnih razvojnih potencialov teh projektov?
               Toliko. Pa so zelo na gosto napisani. Vidite, toliko jih je bilo. Toliko o tem,
               koliko je bil bivši minister Žagar nesposoben, potem je bila tudi sedanja ministrica
               mag. Zlata Ploštajner nesposobna, ker je sodelovala v tej službi. Čudi me, kako da je
               danes ni tukaj. Lahko bi marsikaj povedala iz prve roke. Kaj in kako se je delalo in
               koliko projektov je bilo odobrenih. Ne vem, kateri je bil političen. Ali je bil
               tisti, ki ga je dobila občina Metlika? Ali je bil tisti, ki ga je dobila občina
               Kranj? Kranj, Zares župan, Metlika, SD županja. Ali je bil tisti, ki ga je dobila
               občina Divača? SLS župan. Ali je bil politični tisti, ki smo ga dobili v Postojni? V
               Postojni sem jaz podžupan. To je popolnoma nepomembno. Ali so te cevi politične, po
               katerih teče voda pa kanalizacija? To so smešnice. Jaz mislim, da to ni nivo razprave
               v Državnem zboru, ni resen nivo. Če pa me že sprašujete o političnosti, vam pa res
               lahko povem konkreten primer. Zgodil se je po volitvah, preden je bila nova vlada
               konstituirana, na Ministrstvu za šolstvo. Občina Postojna je bila s projektom vrtec
               na četrtem mestu, na petem pa občina Domžale. In glej ga vraga, kar naenkrat se je v
               tem obdobju zgodila zamenjava: Domžale na četrtem, občina Postojna pa na petem.
               Financirajo se pa štirje projekti, da ne bo nesporazuma. Tako je to. Se je pa občina
               Postojna v preteklih letih prijavljala na številne projekte in uspeli smo približno
               na polovici. Z mnogimi, ki so bili zelo kakovostni, nismo uspeli. Kajti uspeti ne
               morejo vsi. Uspejo samo najboljši. In tako je prav. In upam, da bo tudi v bodoče
               tako.</p>
               <p>To, da je ministrica mag. Zlata Ploštajnerjeva, me navdaja z optimizmom. Bojim se
               samo, ali bo še imela možnost vplivati na to, kaj se bo na tem ministrstvu dogajala.
               Ali bo še nadminister, ki je znal zelo učinkovito plasirati sredstva, ko je sedel na
               neki drugi finančni inštituciji, Lehman Brothers in tako naprej, kjer smo izgubili na
               desetine milijone evrov, pa nihče za to ne odgovarja.</p>
               <p>Da so sredstva za nek avtocestni odsek zamrznjena, nosi izključno odgovornost
               sedanji minister, ki je nesposoben, ker tega problema ne zna rešiti. Predlog, ki ga
               je posredoval in ki smo ga brali v javnosti, je najbolj neprimeren predlog, kar jih
               lahko beremo v zadnjem obdobju. Obremenil bo naše državljane in ne bo bistveno
               izboljšal tega položaja vizavi Evropski komisiji. Zaradi tega predloga nam še vedno
               ne bodo odmrznili tistih sredstev, ki so jih nezakonito zamrznili. In na to bi bilo
               treba opozoriti in ugotoviti, da bi moral biti sodni postopek in tako naprej. Da pa
               avtocestni program nikoli ni sam sebe financiral, pa vemo vsi. Ne prej, ne sedaj. Je
               pa dejstvo, da je sedaj zbranih več sredstev kot prej, ko se je na mitnicah pobiralo
               in so se ustvarjale desetkilometrske kolone zaradi tega. Odgovornost je sedanjega
               ministra. Pol leta se že to rešuje. Jaz mislim, da je to problem, ki se ga da z enim
               operativnim delom rešiti najkasneje v enem mesecu. In če meni ne verjamete, poglejte,
               vprašajte kolegico, ki zdaj ne sedi tam, iz vaših vrst, ki je to ugotovila, mislim,
               da na Komisiji za nadzor javnih financ. Njegova strankarska kolegica je to ugotovila,
               da bi moral minister zahtevati, da se o tem sproži postopek. Ne pa, da kar nekdo
               blokira neka sredstva - brez kakršnekoli utemeljitve, brez kakršnegakoli papirja.
               Ampak za to je odgovoren sedanji, ne prejšnji minister, ki na te stvari nima več
               možnosti vplivati.</p>
               <p>Boljša uspešnost bi lahko bila, o tem se strinjamo vedno in se bomo vedno strinjali.
               Vedno je mogoče delati uspešneje. Ni ga postopka, ni ga človeka na tem svetu, ki bi
               bil najbolj uspešen. Vedno je lahko nekdo uspešnejši v pravilih konkurence. In tako
               je tudi na tem področju.</p>
               <p>In tukaj sem povedal že na začetku v imenu poslanske skupine: pri uspešnejšem delu
               vas opozicija v popolnosti podpira. Ne podpiramo pa vas pri tem, kar se dogaja zdaj
               oziroma kar se je dogajalo 4. marca, ko smo obravnavali to poročilo, kjer so bili
               sprejeti sklepi, ki Vlado in Državni zbor spreminjajo v neke preiskovalce, namesto da
               bi jih spreminjali v tiste, ki bodo odpirali poti za uspešnejše delo na tem področju.
               Pri tem pa vas bo opozicija vedno podprla.</p>
               <p>Jaz danes nisem slišal, da bi bila sedanja ministrica kakorkoli obtoževana. Je pa
               bila obtožena s strani poslanke vladajoče koalicije na prejšnji seji, ko je bilo s
               strani gospe Cvete Zalokar Oražem rečeno, citiram, "Uradniška struktura, ki je ta
               poročila pripravljala, ki jih imamo v Državnem zboru, ni ustrezna. Poročila so
               pripravljena izkrivljeno, zaradi tega je treba razmisliti o zamenjavi te strukture."
               Pazite, uradniška struktura. To me spominja na tisti rek politika, ki pravi, "če me
               ljudje niso volili, bo najboljše, da zamenjamo ljudstvo." Ampak del te uradniške
               strukture je tudi sedanja ministrica. Se pravi, da poslanka zahteva, da se zamenja
               sedanjo ministrico. Lepo vas prosim! To je narobe svet.</p>
               <p>Prosim vas, vzemite se v roke. Začnite to državo voditi tako, kot se za Vlado
               spodobi in začnite se ukvarjati s stvarmi, ki bodo omogočile uspešnejše delo na vseh
               ne samo na tem področju.</p>
               <p>Da je bilo delo v preteklosti uspešno, dokazujejo ti projekti, ki jih imamo v tem
               materialu v Državnem zboru. Strinjamo pa se vsi, da je vedno mogoče še uspešneje
               delati.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-04-23.sp156">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Prijatelj.</p>
            </sp>
            <sp xml:id="SDZ5-Redna-05-2009-04-23.sp157">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Veste, vse vlade so bile vajene, da so bilance
               delale po svoje, jih malo prirejale, in verjamem, da je tudi ta bilanca prirejena
               tako, da je očesu všečna in gledalcem mična. Realnost je pa drugačna. Če vzamemo v
               obzir to, na kar nas opozarjajo strokovnjaki in kar pove že tudi kateri od ministrov
               v Vladi, je pa resnica zelo kruta. Recimo, železnicam grozi, da bodo izgubile kar pol
               milijarde evrov denarja iz kohezijskih skladov, kjer vemo, da tako ali tako ni
               počrpanega skoraj nič.</p>
               <p>Nadalje, kot sem že zadnjič povedal, usklajevanje med posameznimi ministrstvi, ki so
               zadolžena za pripravo dokumentov, ki naj bi bili glavni za presojo in dodelitev
               evropskih sredstev, te koordinacije ni. Nemalokrat ugotovimo tudi to, da ministrstva
               sicer vsaka po svoje delajo, ampak tudi redno pozabljajo na roke za oddajo. In
               nenazadnje, dogaja se nam tudi to, če že kredit oziroma nepovratna sredstva dobimo
               odobrena, ne znamo zagotoviti lastne udeležbe v proračunu. To je zopet primer
               železnic. Kar trikrat iz leta v leto smo prelagali za že odobrenih 4 milijone za
               izgradnjo drugega tira Koper-Divača, državna sekretarka lahko odkimava, ampak v tem
               proračunu v treh letih nismo v prejšnjem mandatu znali zagotoviti svoje lastne
               udeležbe. Tako, da ne vem, ali je to bilo vrnjeno Bruslju ali ne; verjetno ne, ker
               ste zdaj to napako popravili.</p>
               <p>Če govorimo o tem, koliko smo izgubili na cestnem področju oziroma zakaj imamo
               blokiran denar, o čemer je govoril kolega Anderlič, gre za 170 milijonov evrov, lahko
               ugotovimo, da marsikaj ni v redu pri vas, pri birokraciji, pri državnih uradnikih na
               posameznih ministrstvih. Verjamem, da ministrica ali minister dostikrat ne vodi tega
               področja, da to delajo uspešno ali neuspešno birokrati, kar se vidi tudi iz našega
               dela, ko poskušamo za kakšno stvar posredovati, prositi za urgenco in tako naprej.
               Ministri in ministrice mnogokrat ne ukažejo skoraj ničesar; to je žalostno v naši
               državi. Birokracija je pa tista, ki melje to kolo počasi in seveda dela vztrajno
               napako za napako. Ker pa nihče nikogar ne vpraša po zdravju in ni nič postavljeno na
               mejo odgovornosti, nobenega se ne preganja, se pa lahko dela po domače. Zadnjič sem
               povedal ne banalen primer: če bi delavec v neposredni proizvodnji tako delal, kot
               delajo nekateri višji uradniki na posameznih ministrstvih, ki so krivi, nedvoumno so
               krivi za to, da je Slovenija izgubila možnost in priložnost za koriščenje sredstev,
               kar se vidi tudi v tem, da 8 in toliko procentov več dajemo kot prejemamo oziroma smo
               neto donatorji v evropski proračun, kar kaže tudi na to, da smo zelo slabo počrpali
               ta sredstva. Če bi delavci tako neodgovorno delali v neposredni proizvodnji, bi se
               verjetno delodajalec odločil za prenehanje delovnega razmerja iz krivdnih razlogov.
               To Zakon o delovnih razmerjih omogoča. Ampak, ker je to Vlada, ker je to posamezno
               ministrstvo, se te napake vedno znova v isti obliki lahko ponavljajo in nihče ne
               odgovarja za to. Na koncu pa se račun izstavi komu drugemu kot ljudstvu.</p>
               <p>Jaz bi vas vprašal, koliko manj cest bomo imeli zaradi tega? Koliko manj železnice
               bomo imeli zaradi tega? Z železnicami tako in tako že zamujamo. Zaradi tega, o čemer
               se danes pogovarjamo, besede gospoda dr. Patricka Vlačiča, nam grozi izguba petega
               vseevropskega koridorja, ker nimamo posodobljenega sistema, varnostnega, ker nimamo
               ustreznega zgornjega in spodnjega ustroja proge, ker nas na to opozarjajo druge
               članice Evropske skupnosti in zaradi tega tudi nismo tržno zanimivi za prevoz blaga.
               In nas dejansko ti tranzitni tokovi že obhajajo. Ampak to nikogar tukaj v tej državi
               ne zanima. Dr. Patrick Vlačič mirno pove, morali bomo vrniti pol milijarde evrov
               nazaj v bruseljsko blagajno, zaradi tega, ker nimamo projektov. Direkcijo za
               železniški promet smo ustanovili že pred leti. Državni zbor je zadolžil slovenski
               narod za nešteto rodov naprej, na tem področju dal pooblastila v bistvu državna
               jamstva, za najem kreditov, nič se ni zgodilo. Niti enega projekta nismo začeli
               izvajati, niti za en projekt nismo začeli črpati iz evropskih skladov. Zato, ker smo
               nesposobni. In tako nam priložnost za priložnostjo splava po vodi, nihče pa ne
               odgovarja za to. Imamo agencijo za železniški promet, imamo direkcijo. Projektov pa
               nimamo in ti dve ustanovi so v državnem upravljanju in obe sta dobili jasno začrtano
               smer. Ustanovljeni sta zato, da vodita investicije in začneta z intenzivnimi
               pripravami na posodabljanje železniškega sistema, ki bo financiran iz evropskih
               sredstev. In kaj se je zgodilo? Nič. 10 let se že nič ni zgodilo. Ne morem mimo tega,
               da ne najdemo tudi krivcev za to. Vsaka spodletela ali neizpolnjena naloga ima
               nosilca naloge. In če imamo kaj vesti, bomo tega nosilca naloge tudi izbrskali in ga
               povprašali po njegovi odgovornosti. Če ne verjamemo nikomur, niti prejšnji vladi,
               niti sedanji, potem moramo verjeti tistim ustanovam, ki smo jih postavili za to, da
               nadzirajo nas same in seveda državo. To pa je Računsko sodišče. In revizijsko
               poročilo govori o marsičem in pove marsikaj.</p>
               <p>Poudaril bi to, da v tem času, ko lahko v gradbeništvu iščemo možnost za premostitev
               tega kriznega obdobja, ko bi morali intenzivno razvijati to panogo in tudi iskati
               finančna sredstva, ki jih nudi Evropa, bi moralo biti danes najmanj to, kar sem že
               zadnjič poudaril, ustanovljeno posebno koordinacijsko telo, ki bi med ministrstvi
               skrbelo za to, da bi bili dokumenti tekoče pripravljeni in da ne bi stali v predalih
               posameznih ministrstev, ker morajo za nekatere razpise tudi tri ministrstva oddati
               svojo vlogo. Škoda, da ni danes tu gospoda Žerjava, bivšega prometnega ministra. On
               bi znal povedati, koliko nevšečnosti je imel zaradi tega, ker ni bilo sodelovanja in
               verjamem, da to napako ponavljate tudi vi.</p>
               <p>Čez eno leto se bomo zopet pogovarjali o tem, kaj vse smo zamudili. Govorili bomo,
               kdo je kriv, kdo ni kriv. Nekateri boste hoteli imeti zasluge za to, kar je bilo
               minimalno narejenega in konec koncev bomo vso zadevo "pocukrali", kot jo znamo, in
               prikazali v pozitivni luči. Zame je na tem področju, če vzamemo samo kmetijsko
               področje, 80% je v preteklosti namenjala evropska blagajna za to, danes gre več kot
               50% za kmetijstvo. Tu lahko še rečemo, da so neki premiki, vendar zelo slabo črpamo
               ta sredstva. Da ne govorim za infrastrukturno in kohezijsko področje, kot sem prej
               govoril. Tam je pa popolno pogorišče, katastrofa. In ne govoriti, da smo uspešni.
               Nismo. Sram je lahko vse tiste, ki so zadolženi za pripravo dokumentacije, ker niso
               naredili nič. Škoda, da dobivajo plačo.</p>
            </sp>
            <sp xml:id="SDZ5-Redna-05-2009-04-23.sp158">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Bogovič.</p>
            </sp>
            <sp xml:id="SDZ5-Redna-05-2009-04-23.sp159">

               <speaker>FRANC BOGOVIČ:</speaker>

               <p>Lep pozdrav, spoštovani podpredsednik. Spoštovana sekretarka, predstavniki Vlade,
               kolegice in kolegi. Zopet smo pri temi, ki je zelo zaposlovala že predvolilni čas in
               je bila očitno tema, na kateri se je poskušalo tudi igrati na strune volivk in
               volivcev pred volitvami. V enem delu, mislim, da je celo uspelo dokazati oziroma
               prikazati veliko neuspešnost Slovenije na tem področju in ta tema se v Državnem zboru
               ponavlja tako na Odboru za lokalno samoupravo, kjer so trikrat, štirikrat sedeli na
               to temo, tudi na današnjem matičnem odboru, ki je predlagatelj te točke, in očitno
               smo zelo dobri in vešči v tem besednjaku predvolilnega časa, besednjaku, ki govori na
               splošno in počez in se tudi danes tu, v parlamentu, pol leta po volitvah še nismo
               premaknili niti za 14 dni naprej izpred predvolilnega časa.</p>
               <p>Ker je bilo danes nekaj polemik o ocenah in o teh uspešnostih, pa ne bi želel jaz
               kaj dosti več, samo nekaj stavkov o prejšnjem času, želim samo prebrati transkript iz
               11. 11. 2008, se pravi na martinovo lansko leto po volitvah, izjave komisarke
               odgovorne za regionalno politiko, gospe Danute Hübner, ki je v točki, ko je Slovenija
               uspela pridobiti tudi solidarnostna sredstva po tem neurju na Gorenjskem, dala tudi
               svoje mnenje o kvaliteti črpanja sredstev in pa o tem, kako se je Slovenija postavila
               v te finančne perspektive na tem področju. Njena izjava je. "Na tej točki izkoristim
               priložnost in izpostavim, da smo poleg solidarnostnega sklada tudi v postopku
               implementacije novega programskega obdobja. Slovenija je bila ena izmed prvih držav
               članic, katere progami so bili sprejeti in danes imajo navkljub izidu volitev dober
               začetek novega programskega obdobja. Lahko tudi rečem, da je prva ocena skladnosti,
               to je opisa sistema, po katerem mora država članica poleg predplačila začeti
               plačevati dejansko oceno skladnosti Slovenije s področja okoljske in prometne
               infrastrukture, ki smo jo sprejeli marca letos, kar prav tako kaže na dober začetek
               novega programskega obdobja. Poleg tega je bila Slovenija ena izmed dveh držav
               članic, ki sta bili prvi s katerimi smo podpisali pogodbo o zaupanju v februarju
               letos." In tako naprej.</p>
               <p>Ne želim dolgo ostati v preteklosti, ampak želim povedati to, da sem sam kot lokalni
               politik, tako na občinskem nivoju, kakor tudi kot predsednik upravnega odbora
               regionalne razvojne agencije v Posavju, zelo dobro spremljal, nastajanje tega
               programskega obdobja, tudi bil aktiven pri sestavi regionalnih programov, spremljal
               kako se programi pripravljajo na državnem nivoju. In tisti, ki vemo, da se je tudi v
               evropski skupnosti sprejem proračuna za to proračunsko obdobje zamaknil, da smo
               dobili operativne programe potrjene v sredini in proti koncu leta 2007, nam je zelo
               jasno, če se ta zadeva procesira do konca, koliko časa je potrebno, da dobimo v
               proračunu, v zaključnem računu na postavki realizacija posameznega programa. Gospod
               Černač je prej nazorno prikazal seznam teh projektov, ki so danes v teku, ki so bili
               razpisani v lanskem letu in so na nek način dokaz nekega dela v preteklosti. Tudi sam
               mislim, da bi se na marsikaterem področju tudi v prejšnjem obdobju dalo postoriti kaj
               več, narediti več na programih in biti dlje, kot smo danes. Vemo pa vsi, da je
               programsko obdobje 7 let plus 2 leti, da smo v bistvu sredi leta 2007 šele začeli s
               pripravo projektov in da so sedaj v teku. Tudi na tej seji Državnega zbora sem
               postavil vprašanje gospodu mag. Gaspariju, glede na to, da sem spremljal njegovo
               zaslišanje in je bilo takrat govora o veliki transformaciji sistema črpanja evropskih
               sredstev in sem sam tudi že takrat izrazil dvome, da najbrž ni čas, da bi bili na tem
               delu, ki je obsežno in inovativno, in ponovno zaprosili za akreditacijo v Evropi,
               ampak da je treba čim prej nadaljevati s tem črpanjem. Sam sem vesel, da do tega
               premika ni prišlo in da obstoječa struktura za črpanje ostaja takšna, kakršna je
               bila. Mislim, da bomo vsi v Sloveniji v tem proračunskem obdobju zelo občutili to, da
               v Sloveniji nismo ustanovili pokrajin, ki bi lahko bile v veliki meri lahko nosilke
               ključnih projektov, za katere so namenjena sredstva iz teh evropskih skladov,
               kohezijskega in regionalnega sklada. Mislim, da smo v Sloveniji v veliko primerih
               prešli klasična občinska okolja, male občinske projekte, in da so pred nami projekti
               pokrajinskega tipa. V tem delu mislim, da je ena ključnih točk umeščanje projektov v
               prostor. In toliko časa, kot boste iskali krivce za to, da se neka čistilna naprava,
               neko komunalno odlagališče ne naredi v neki regiji, če boste iskali krivce po
               ministrstvih, jih boste iskali na napačnem mestu. Pokrajine oziroma regionalna
               območja so tista, ki morajo največje projekte v prostor umestiti. Takšen projekt, ki
               je ranga par deset milijonov evrov, se umešča v prostor od štiri do pet let in se dve
               do tri leta izvaja, to je eno celotno proračunsko obdobje. In sam sem trdnega mnenja,
               da bomo dejansko, kot sem že dejal, občutili manko regij v slovenskem prostoru.
               Projekt 3. razvojne osi, katerikoli minister za okolje bo, ne glede na to, iz katere
               stranke bo prihajal, če se bodo v vsakem okolju, lokalnem okolju, posamezne občine
               postavile povprek in ne bo moč sprejeti državnega prostorskega načrta za traso te
               ceste, bodo tudi ta sredstva nepočrpana. In to je za moje pojme dejansko pristojnost
               regij, regionalnih agencij danes, ker nimamo upravnih regij in političnih, in v tem
               delu je iskati rešitve. Kar se tiče današnje razprave in mojega apela predstavnikom
               Vlade, ko danes tako ugotavljamo v času recesije, v času pomanjkanja gospodarskih
               izzivov, mislim, da je ravno na področju črpanja teh sredstev velika priložnost. In
               sam, ko tudi spremljam delo v posameznih ministrstvih, mislim, da so te službe na
               vseh ministrstvih podhranjene in tu mislim,da ima Vlada idealno možnost, da pri
               črpanju teh sredstev enostavno ugotovi, kje ima kadrovski manko in iz drugih resorjev
               enostavno prerazporedi ljudi, da se okrepi te ekipe. Kajti, črpanje teh sredstev je
               bilo tudi strokovno zahtevno delo, zahteval kvalitetne kadre in pa zadostno število
               ljudi. Sam na nek način pričakujem, da se ne bo zgodilo to, na kar smo opozarjali
               tudi v času na začetku mandata, da ne bo skušnjava Vlade in predstavnikov Vlade po
               neki centralizaciji teh projektov. Na nek način ocenjujem, da je danes priložnost za
               zagon gospodarstva v vseh slovenskih regijah v teh projektih. Da je potrebno, po
               mojem globokem prepričanju, velik del teh aktivnosti in izvajanja teh projektov
               prenesti tudi na slovenske občine, ki so hitrejše, operativnejše kot posamezna
               ministrstva in da se v tej navezi ob dobri asistenci na ministrstvih in pa aktivnih
               lokalnih skupnostih tudi pospeši črpanje sredstev. Sam prihajam iz okolja, v katerem
               smo bili doslej, lahko mirno rečem, uspešni na tem področju, se pravočasno
               pripravljali. In kolegi, če tu mislite, da smo bili uspešni zato, ker je gospod Žagar
               slučajno moj strankarski kolega, se močno motite. Tisti, ki želi realizirati ta
               program, mora s programom začeti pet let prej, ga pet let prej umestiti v prostor,
               pripraviti projektno dokumentacijo, urediti lastniška razmerja in to ni zadeva leta,
               dveh, da se uredi. In zato je malce lahkomiselno tako govoričenje o nekih nesposobnih
               strukturah in tudi o nekih strankarskih navezavah. Sicer pa so vsi dokumenti na mizi
               in lahko vsakdo to tudi preveri. In mislim, da se to tudi kvalitetno dela. Prav je
               tako, da se revidira delo za nazaj, nujno pa je, da se začne zadeva vnaprej. In danes
               lahko mirno rečem, da sam zelo pogrešam in na nek način pričakujem, že v lanskem
               letu, najavljene razpise na področju kohezijske politike, kjer je, po mojem vedenju,
               okoli 160 milijonov evrov namenjenih za učinkovito rabo energije. Lokalna okolja smo
               se tudi v regionalnem smislu pripravile na tak način, da izdelujemo energetske
               preglede osnovnih šol, da smo pripravili projekte za sanacijo teh šol. In tu mislim,
               da je neka priložnost. Bojim se, če bo ta zasuk orientacije, da se bodo ta sredstva
               koristila samo po državnih objektih, kot so bolnišnice in podobni objekti. Imeli
               boste lahko težave, tako kadrovske, pri tistih, ki bodo morali te zadeve izvajati in
               bojim se, da niso vsi pripravljeni. Apeliram na čimprejšnje razpise na področju
               učinkovite rabe energije. Zelo pogrešam, da bi končno prišli do odločitve tudi na
               področju gospodarskih središč. V Sloveniji jih je kar nekaj pripravljenih, in po tem
               pregledu, ki ga je sedaj Vlada opravila, naj se končno ugotovi, katera območja imajo
               projekte, katera so pričakala to obdobje z lastništvom, z gradbenimi dovoljenji in da
               se začne tudi v obliki gospodarskih središč, kjer se združujejo logistika, znanje in
               podobne vede, da se prične tudi s tem uvajanjem na področju obnove kulturnih
               spomenikov. Že nekaj let pripravljamo projekte za obnove gradov. Konkretno lahko
               rečem, 300 tisoč evrov je stala projektna dokumentacija za obnovo gradu Rajhenburg.
               Skupaj z Ministrstvom za kulturo je bil kot izhodiščno taboriščno mesto ta grad
               mišljen kot nek skupen projekt. Žal pa zdaj ni razpisa, na katerega bi se lahko
               občina in ministrstvo prijavila.</p>
               <p>Moj apel v teh razpravah. Spoštovani kolegi poslanci, mislim, da po nepotrebnem
               obremenjujemo tudi te ljudi, ki so danes tu prisotni in bi lahko več delali na
               pripravi teh projektov. In želim, da se v Državnem zboru čim prej srečamo pri
               pregledu tistih stvari, ki so bile narejene v tem mandatu in da bomo tudi s tega
               področja začeli s črpanjem sredstev in tudi blaženjem krize. Kajti, ena milijarda, ki
               jo lahko na leto, zdaj naslednja leta, koristimo, pomeni 2,5% bruto družbenega
               prihodka Slovenije. Ker pa so paritetna sredstva vedno potrebno, da ta sredstva
               predstavljajo kvečjemu kakšno polovico, lahko mi tu zgeneriramo nekje do 4,5% bruto
               družbenega prihodka. In mislim, da je to naša priložnost in naloga v teh težkih
               časih, da to čim prej storimo in da se ukvarjamo s tem.</p>
               <p>Hvala lepa za poslušanje.</p>
            </sp>
            <sp xml:id="SDZ5-Redna-05-2009-04-23.sp160">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gumzar.</p>
            </sp>
            <sp xml:id="SDZ5-Redna-05-2009-04-23.sp161">

               <speaker>MILAN GUMZAR:</speaker>

               <p>Hvala za besedo.</p>
               <p>Sam sem pravzaprav trdno prepričan, da današnja razprava ne bi bila potrebna, če ne
               bi s to razpravo šli v napačno smer ob sprejemanju zaključnega računa za leto 2007 in
               seveda predvsem, če si ne bi vsak po svoje razlagal poročila Računskega sodišča. Če
               bi sprejeli dejstvo, da je Računsko sodišče sicer zapisalo, da nismo bili uspešni pri
               črpanju evropskih sredstev in bi se s tem pravzaprav sprijaznili in ne bi iz tega
               delali politike in bi takoj prešli k novim ukrepom, to pa pomeni - kako pripraviti
               razpise oziroma spodbude, da bi se lahko v letu 2009, 2010 in 2011 bolje in bolj
               kvalitetno pripravili s pravimi projekti z vsebino in na nek način tudi zagotovili
               dodatna finančna sredstev občinam, predvsem z vidika, če bi država sprejela neko
               odločitev, da bi se DDV tudi upošteval kot lastni strošek oziroma kot upravičen
               strošek pri posameznem projektu. Zdaj, koliko smo pri tem krivi na posameznih regijah
               oziroma posameznem področju, lahko povem iz lastnih izkušenj. Se pravi, Osrednje
               Slovenske gorice imamo na nek način težave z oskrbo pitne vode, čeravno imamo
               vodovodno omrežje urejeno, ga je potrebno obnoviti, ampak dve leti čakamo na sklep,
               da lahko s projektom pričnemo. Tako da pravzaprav ni bilo vse tako uspešno, kot je
               bilo tudi prikazano.</p>
               <p>Danes smo ob tej razpravi slišali tudi nekatere druge ugotovitve, da so bili
               projekti razdeljeni tako ali drugače. Mene sicer osebno to ne moti, če je imel nekdo
               neko prednost za to, da je imel v ministrih večjo podporo ali manjšo podporo, če je
               ta projekt bil kvalitetno izpeljan v tistem okolju in je doprinesel novo dodatno
               vrednost. Res pa je, da so nekateri imeli prioritete. Pa bom, ker so nekateri
               povedali, tudi to povedal. Od Ministrstva za šolstvo je Osnovna šola Sveti Jurij v
               Slovenskih goricah dobila sklep, da lahko črpa sredstva letos, drugo leto in še
               naslednje leto, Osnovna šola Sveta Trojica, ki pa ni imela otvoritve v času volilne
               kampanje, pa tega sklepa ni dobila, o lastni občini pa ne bom govoril.</p>
               <p>Jaz mislim, kolegice in kolegi, da sploh ni pomembno, kdo je kaj dobil za nazaj,
               kako je kdo dobil za nazaj. Pomembno je, kako bomo delali naprej. In zato apeliram na
               Vlado, na institucije, da čim prej pripravite razreze za naslednje perspektivno
               območje, da pričnemo izvajati projekte in da na tak način tudi ublažimo gospodarsko
               krizo, saj bi s tem lahko zagotovili dodatna delovna mesta oziroma nove investicije.
               Hvala.</p>
            </sp>
            <sp xml:id="SDZ5-Redna-05-2009-04-23.sp162">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Pukšič.</p>
            </sp>
            <sp xml:id="SDZ5-Redna-05-2009-04-23.sp163">

               <speaker>FRANC PUKŠIČ:</speaker>

               <p>Hvala lepa. Lep pozdrav!</p>
               <p>Če bo kolega Anderlič nehal govoriti, potem bi jaz lahko nadaljeval. Torej,
               kakorkoli, če je bilo na tem področju v prejšnjem mandatu kaj narejenega, je tudi iz
               poročila ministrice Zlate Ploštajner, ki je dala tudi pisni odgovor, razvidno, da je
               bilo v zadnjih dveh letih iz razpisov za obdobje 2007-2013 porabljenih 50,2% sredstev
               na lokalni ravni, tako za investicije v cestno infrastrukturo, okoljsko
               infrastrukturo, Naturo in tako dalje. To pomeni, da so ti razpisi bili, lokalne
               skupnosti so se prijavile in so ti projekti tudi v izvajanju.</p>
               <p>Danes me ob tej razpravi pravzaprav skrbi nekaj. Prvič, kdaj bo ponoven razpis. Sama
               ministrica pravi, da bo razpis še v tej prvi polovici leta 2009 in da bo predhodno
               tudi najavljen, torej tako kvote, pogoji, dodelitev sredstev in upravičenost porabe
               teh sredstev. Vendar se čas izteka, zdaj smo na koncu četrtega meseca. Prejšnji
               minister je izdal objavo vsaj dva ali tri mesece vnaprej in potem tudi razpis. Torej,
               skrajni čas je, da se te stvari pripravijo, da se bodo lahko projekti nadaljevali in
               da ne bo prihajalo do zastojev ali celo pozivov s strani Ministrstva za lokalno
               samoupravo k odstopu od pogodb. Projekti so časovno vezani, eni s sredstvi teh
               razpisov do leta 2010, drugi pa v nadaljevanju. Ali, konkretno, del projektov gre za
               izgradnjo kanalizacije, drugi, kjer pa lokalne skupnosti čakajo na razpis, pa je
               izgradnja čistilne naprave. In v roku dveh let mora kanalizacija funkcionirati, kar
               pa pomeni, da mora biti čistilna naprava zgrajena.</p>
               <p>Bolj pa me skrbi nekaj drugega. Kolegice in kolegi, sprašujem na tem mestu tudi
               zato, da bo zabeleženo. Nekaj čez 300 milijonov evrov je na razpolago na Ministrstvu
               za lokalno samoupravo. Nekaj čez 700 milijonov je bilo teh sredstev. Da se ne bi
               slučajno zgodilo, ker se čaka s tem razpisom, da se ne bi spremenili recimo nameni
               ali mogoče celo velikosti projektov, ki bi bili razpisani. Da ne bi kdo teh 300
               milijonov iz SVRL-ja odnesel na kakšna druga ministrstva, za kakšne druge projekte,
               za bolj urbane zadeve, ker to potem nima več nobenega smisla. Govorimo o regionalnem
               razvoju. Regionalni razvoj pa ne verjamem, da je prav to; verjetno vas je malo
               takšnih, ki to veste; 19 občin skupaj z Ljubljano, 144 milijonov evrov za projekt za
               odlaganje smeti, ampak vendarle velika večina tega je evropskega denarja,
               kohezijskega denarja. Zakaj pa ne občine iz Slovenskih Goric, zakaj pa ne občine v
               Mariboru, na Štajerskem in tako dalje? Skratka, bojim se, da se že dogaja to, da se
               plačuje tista obljuba Zoranu Jankoviću za poplačilo botrstva, ko je pač k birmi
               prinesel molitvenik, zdaj pa hoče nazaj celega mercedesa. Bojim se, da ne bo zopet
               tako, kot je bilo pri gradnji avtocest, dokler so se gradile v ljubljanski in
               osrednji regiji, takrat je bilo vse OK, ko se je pa gradilo proti Prekmurju, takrat
               pa brez odstavnega pasa, ožji kolovoz in tako dalje. Opozarjam.../Izklop
               mikrofona./...</p>
            </sp>
            <sp xml:id="SDZ5-Redna-05-2009-04-23.sp164">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Vizjak, kot predlagatelj. Izvolite.</p>
            </sp>
            <sp xml:id="SDZ5-Redna-05-2009-04-23.sp165">

               <speaker>MAG. ANDREJ VIZJAK:</speaker>

               <p>Hvala lepa. Spoštovani podpredsednik, državna sekretarka.</p>
               <p>Za komisijo, ki je predlagatelj te točke, je ocena glede učinkovitosti, uspešnosti
               črpanja v preteklosti zaključena. Mi smo na to temo sprejeli sklepe in smo tudi
               vrednostno to ocenili. In o tem ne bi diskutiral, še najmanj pa polemiziral s
               tistimi, ki ne delijo tega stališča. Verjamem pa, da je tukaj parlamentarna večina
               tista, ki lahko tudi te ugotovitve povozi. Želel bi kot predlagatelj opozoriti na po
               mojem ključen namen današnje razprave in ključno sporočilo, ki ga mora današnja
               razprava imeti, to je pa, kako naprej. V tem smislu je bil sprejet tudi četrti sklep
               na Komisiji za nadzor javnih financ, ki se glasi: "Državni zbor poziva Vlado, naj bo
               črpanje evropskih sredstev čim bolj učinkovito in naj se nadaljuje najmanj z
               dinamiko, kot je bila dosežena v prvih dveh letih finančne perspektive 2007 - 2013.
               Državni zbor v letu tudi pričakuje povečano dinamiko črpanja evropskih sredstev,
               predvsem pri operativnih programih razvoja okoljske, prometne infrastrukture, kot
               enega izmed ukrepov v luči pospeševanja gospodarske rasti, avtocestni program,
               optično omrežje, modernizacija železniškega omrežja, energetski projekti..." In tako
               naprej. To je pomemben sklep, ki govori in je jasno sporočilo parlamenta in komisije:
               Naprej. Vsaj s takšno dinamiko kot doslej. In tu imam ene podatke, kako je bilo z,
               recimo, enim od indikatorjev povečevanja učinkovitosti ali pa ohranjanja
               učinkovitosti. To so objavljeni razpisi. Recimo za operativni program Razvoj regij in
               za operativni program Razvoja človeških virov, ki sta, zelo pomembna programa v
               smislu konkurenčnosti gospodarstva in podobno. Stanje na dan 31. 12. 2008 je
               identično kot na dan 31. 3. 2009 pri objavljenih razpisih. Pri enem in pri drugem
               operativnem programu. Torej v treh mesecih letošnjega leta ni aktualna vlada objavila
               nobenega razpisa na tem področju. Kje je, spoštovani, neka pospešitev ali ohranjanje
               dinamike? Zato Vlado, in prosim, da tudi odgovori, sprašujem oziroma predstavnice
               Vlade, kakšen je pregled na dan 31. 3. 2009? Obseg, to se pravi razpisanih sredstev,
               odobrenih sredstev po operativnih programih, podpisane pogodbe, izplačila in
               povračila. In mi kot parlamentarci želimo, da se spoštujejo sklepi, ki jih sprejmejo.
               Jaz mislim, da ga ni tu poslanca v tem zboru, ki si ne bi želel neke močne dinamike
               črpanja evropskih sredstev, učinkovitega črpanja. Ampak, občutek imamo, da so stvari
               zastale. Če povzamem, kaj se je zgodilo leta 2004. Leta 2004 smo pravzaprav morali
               zagnati finančno perspektivo 2004 - 2006. Tudi v začetku leta 2005, ker je bila
               pravzaprav v nekem zelo pasivnem stanju in smo to z neko muko zagnali in danes
               ocenjujemo, da so dobri podatki za nazaj. Potem je bilo cela kopica problemov leta
               2007, ker smo se, ne vem, pogajali za novo finančno perspektivo, jo pozno spogajali.
               Res je bistveno bolj optimistično načrtovana, kakor je bila potem izvedena, vendar je
               to tudi nova finančna perspektiva, ki je zajetnejša, štartala. Občutek imam, da se je
               zdaj upočasnila. Želel bi, da me ministrstvo oziroma služba Vlade prepriča o
               nasprotnem. Želel bi, da nas permanentno seznanja s temi ključnimi številkami, ki
               govorijo o tem.</p>
               <p>In še eno vprašanje. Kakšen bo rebalans rebalansa glede črpanja evropskih sredstev?
               Vi ste danes na Vladi sprejemali izhodišča za pripravo rebalansa, torej novega
               rebalansa 2009. Gotovo razpolagate s podatki, koliko evropskih sredstev bo po novem
               možno implementirati v rebalans rebalansa. Prosim za ta podatek, da bomo videli v
               fazi razprave pred sprejetjem sklepov, kako resno se Vlada loteva poročil iz
               parlamenta.</p>
            </sp>
            <sp xml:id="SDZ5-Redna-05-2009-04-23.sp166">

               <speaker>PODPREDSEDNIK MIRAN POTRČ:</speaker>

               <p>Hvala. Vlada se bo javila, ko bo želela dati odgovor. Računam s tem. Zdaj ima besedo
               gospod Milan Čadež.</p>
            </sp>
            <sp xml:id="SDZ5-Redna-05-2009-04-23.sp167">

               <speaker>MILAN ČADEŽ:</speaker>

               <p>Hvala za besedo, gospod podpredsednik. Lep pozdrav kolegice in kolegi!</p>
               <p>Ko sem pred sejo matičnega odbora prebiral revizijsko poročilo Računskega sodišča
               sem se vprašal, po kakšnem sistemu so se dajale te pavšalne ocene. Po sami razpravi
               na odboru sem pa tudi ugotovil, da je sam sistem črpanja sredstev res mogoče malce
               zapleten, vendar daleč od slabega in tudi priznamo,da ga je treba in da ga tudi
               moramo izboljšati.</p>
               <p>Ne moremo ga označiti za slabega in za neprimernega, kot naj bi bilo vse, kar je
               storila Janševa vlada. Želim poudariti,da je bila priprava operativnih programov v
               minulih letih skupaj s Službo Vlade za lokalni razvoj in EU zelo učinkovita. Še zdaj
               lahko širom po državi vidimo table, ki označujejo skupne projekte z EU. Gospodarske
               cone, turistična infrastruktura, energetski projekti, kanalizacijski sistemi,
               vodovodi, urejanje vaških in mestnih jeder pričajo o tem, da je bilo do sedaj
               počrpanih veliko sredstev s strani občin. Zdajšnji primeri iz terena pa kažejo zelo
               slabo sliko tega nadaljevanja. Občine so dosledne pri posredovanju zahtevkov, saj
               redno poravnavajo svoje obveznosti do izvajalcev dela. Zataknilo se ja pa pri
               kontrolah s strani države na terenu. Nerazumno se je zavlačevalo z delom proti koncu
               leta 2008 in namesto, da bi prejeli sredstva še za to leto, smo prejeli višino
               sredstev za leto 2009, kar je pa samo tretjina od podpisane pogodbene višine. Prav
               zaradi tega imajo občine v Sloveniji velike likvidnostne težave in zelo me zanima,
               kako bo naprej. Me pa tudi po drugi strani spet skrbi, ker ni in ni novih razpisov.</p>
               <p>Z uspešnostjo črpanja evropskih sredstev smo pa zadovoljni na širšem loškem koncu.
               Saj smo po postopkih, ki so bili sproženi in koordinirani še v mandatu Janševe vlade
               oziroma opravljena glavnina dela, prejeli prepotrebna znatna sredstva za škofjeloško
               obvoznico, ki bo za dolga leta močno in pozitivno zaznamovala to območje. Hvala lepa.
           </p>
            </sp>
            <sp xml:id="SDZ5-Redna-05-2009-04-23.sp168">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Vili Trofenik.</p>
            </sp>
            <sp xml:id="SDZ5-Redna-05-2009-04-23.sp169">

               <speaker>VILI TROFENIK:</speaker>

               <p>Hvala lepa za besedo. Lep pozdrav vsem prisotnim.</p>
               <p>Seveda se postavlja vprašanje, zakaj danes, 23. aprila, z enako točko dnevnega reda
               z enako vsebino kot 4. marca, če smo 5. marca sprejeli ustrezne sklepe. Ne da se
               skriti tudi po uvodnih nastopih nekaterih, pa tudi nekaterih diskusijah, da gre za
               enak poskus, kot je šlo pri zaključnem računu za leto 2007. Nobenega novega dejstva,
               nobenega novega podatka, razen mogoče še enega dodatnega poročila Računskega sodišča,
               ki ga še išče, ni obravnaval. Zelo prozorno je dejstvo, da predlagatelji, čeprav mi
               osebno do tega trenutka še vedno ni jasno, kdo je predlagatelj, pa sem član Komisije
               za nadzor javnih financ, želijo pač na nek način priti do sklepov, ki so bili
               zavrnjeni na seji 5. oziroma 4. marca, na plenarni seji. Komisija za nadzor proračuna
               in javnih financ se od takratne plenarne seje ni ukvarjala s problematiko evropskih
               sredstev, zato ni nobenega novega dejstva. Dokaj težko je poslušati nekatere
               nenačelne razprave. Naj se omejim samo na en primer. Besede ali pismo komisarke je
               sveto, stališče komisije; pa upam, da ne zato, ker je komisar; pa je vsega obsojanja
               vredno. Toliko o naši načelnosti. Tisto, kar nam ustreza, je dobro, kar nam ne
               ustreza, ni dobro. Zelo zanimivo bo slišati čez nekaj časa, leto ali dve, ko bo še
               kakšen pregled in še kakšno negativno presenečenje iz Bruslja, podobno kot kmetijstvo
               in takrat bo zanimivo, če bodo nekatere table še stale, dobro bi bilo, da bi stale,
               da se bo na tiste table dalo napisati tudi kakšen dodatek.</p>
               <p>Ampak, problematika je preširoka. Jaz se bom omejil samo na tisti del, še enkrat,
               kjer so prejemniki ali udeleženci na razpisih lokalne skupnosti ali občine. Posredno
               pa se podatki vodijo preko statističnih regij. Seveda se postavlja načelno vprašanje
               ali so bila v preteklosti, sredstva Evropske unija najprej razdeljena zakonito ali so
               v funkciji skladnejšega regionalnega razvoja? Ali so porabljena smotrno? In še kakšno
               vprašanje bi bilo. Do konca lanskega leta je bilo na tem področju razdeljenih okrog
               328 milijonov, dodeljene pravice uporabe, izplačano pa okrog 100 milijonov. Seveda,
               to ne pomeni, da je teh 100 milijonov iz tekoče finančne perspektive. Pa si poglejmo
               z vidika statističnih regij. Stopnjo razvitosti smo pač določili na podlagi indeksa
               razvojne ogroženosti in zanimivo je pogledati stopnjo razvoja ali razvojne
               ogroženosti in podeljeno pravico porabe sredstev po statističnih regijah. Najbolj
               nerazvita je Pomurska regija. Po pravicah podeljenih do konca lanskega leta iz tega
               "žaklja", ni na prvem mestu, je na drugem. Kdo je pa prvi? Prva pa je Spodnjeposavska
               regija, ki je statistično po stopnji nerazvitosti, komaj na četrtem mestu. Druga po
               indeksu je Notranjsko-kraška. Po dodeljenih sredstvih je na četrtem mestu. Tretja po
               nerazvitosti je Podravska, po dodeljenih pravicah je na šestem mestu. Četrta je
               Spodnjesavska, o tem sem že govoril, po dodeljenih pravicah je na prvem mestu. Peta
               po nerazvitosti je Jugovzhodna Slovenija, po dodeljenih pravicah je na tretjem mestu.
               Zelo zanimivo. Marsikatera razprava se tudi tu notri najde in govoriti o političnih
               ali nepolitičnih kriterijih je izredno težko. Seveda, če še to projiciramo po
               podatkih, ki smo jih dobili, sicer neobdelanih in če jim natisneš je tega nekaj
               kilogramov na občine, in to projekcijo napraviš glede na politično pripadnost, tisto
               objavljeno na internetu ne kakšne izjave, županov. Na glavo je bilo dodeljenih pravic
               Slovenski ljudski stranki 224 evrov, SDS 188, Novi Sloveniji 463, a bivši koaliciji v
               povprečju 228. Občinam, kjer so neodvisni župani, ki predstavljajo največjo skupino
               po politični definiciji ali pripadnosti županov, je pripadlo samo 119,9 evrov na
               glavo. Županom, ki pripadajo različnim listam, 112,2 evra na glavo. Če to skupino
               združimo, je tega 118,5 evra na glavo ali 100 evrov po glavi manj, kot županom
               vladajoče bivše koalicije. Da ne bomo enostranski. SD župani ali občine, ki jih
               vodijo, 149,7, LDS 223,5, Zares 66,2 in Slovenska nacionalna stranka 168,1. Ali če
               rečemo, da je to opozicija iz prejšnjega časa, ji pripada na glavo dodeljenih pravic
               po dokumentih, ki smo jih dobili decembra, 177,6 evra. Ampak, zanimivo, od 327
               milijonov evrov si je bivša koalicija razdelila 153 milijonov na 671 tisoč
               prebivalcev. Tista druga skupina neodvisnih in liste 88 milijonov za 744 tisoč
               občanov ali državljanov, tisti opozicijski skupini je pa ostalo 57 milijonov
               dodeljenih pravic ali za 327 tisoč občanov. Še slabše je, da od 210 slovenskih občin
               ni dobilo nobene pravice ali so izpadle, ali po lastni krivdi ali kakšni drugi, 22
               občin pri dodeljevanju pravic. Gre za dodeljevanje in takšna slika ali takšna
               projekcija odgovori na marsikaj.</p>
               <p>Zanimiva je top lestvica 10% občin v špici, ki so dobile največ po glavi. Slovenska
               ljudska stranka 8, neodvisni 6, SDS 2, LDS 3, Nova Slovenija 2, drugih pa ni zraven.
               Seveda malo drugače, bistveno pa ne, pa zgleda slika realizacije izplačanih sredstev
               v času do 31. 12. Tu, če gremo zopet na regionalni nivo in poskušamo ugotoviti, ali
               je pridobivanje in razdeljevanje EU sredstev v funkciji skladnejšega regionalnega
               razvoja, ugotovimo, jasno in glasno, brez politike iz podatkov, da ne, zlati če to
               pretvorimo v range glede na veljavni indeks, ki je bil, razvojne ogroženosti in
               dejansko plačanih sredstev. Dejansko je po glavi je Gorenjska regija pridobila
               oziroma dobila 27,5 evra, Goriška 73,9, Jugovzhodna 80,75, Koroška 68,74,
               Notranjko-kraška 79,85, Obalno-kraška 50,21. Osrednjeslovenska 2,67, Podravska 57,33,
               Pomurska kot najbolj nerazvita 117,26, Savinjska 79,32 in Spodnjeposavksa 45,25, tej
               regiji se je pozicija pri realizaciji bistveno poslabšala v primerjavi z dodeljenimi
               pravicami. Seveda je iz tega na podlagi podatkov možno zaključiti, da so v finančni
               realizaciji nad rangom razvitosti oziroma nerazvitosti, bolje povedano, Jugovzhodna
               Slovenija, Obalno-kraška in Savinjska, Spodnjesavska se tu odreže bistveno slabše kot
               pri dodeljenih pravicah.</p>
               <p>Situacija pri občinah je glede realizacije podobna. Če jo samo preletimo, dobimo
               podobno sliko, kot je pri dodeljevanju pravic. Koalicija si je v povprečju razdelila
               v svojih občinah na glavo 64,56 evra, opozicija 42,8, kar pa še premalo pove, saj je
               treba povedati, da je povprečje v Sloveniji slabih 50 oziroma 49,97. Konkretno pa
               zgleda tako, Ljudska stranka 60,94, SDS 45,18, Nova Slovenija 96,92, SD 41,04, LDS
               68,28, neodvisni 36,7, liste 43,93 in Zares 25,31, ali opozicija v povprečju 42,8.
               Zanimivo je, pri največji skupini, gledano po politični pripadnosti županov, to so
               neodvisni župani, ki jih je največ in predstavljajo 33,9% prebivalstva, je pa bilo
               dodeljeno le 24,9%. Neki drugi stranki, ki ji je pripadal minister - prvič bom nekaj
               kritičnega rekel na račun ministra, do sedaj nisem nikoli, pripada ji 25%
               prebivalcev, razdelili so si pa slabih 30,8. In s takimi projekcijami po dejanskih
               podatkih, nič na pamet, lahko nadaljujemo. Jeseni, tik pred volitvami, je bil razpis
               danes omenjenega dela infrastrukture, širokopasovni internet. In glej ga šmenta, 46
               milijonov razpisanih sredstev so si po politični pripadnosti županov razdelili SDS 16
               milijonov 600, Nova Slovenija 9 milijonov 800, SLS 9 milijonov 200 in DeSUS 9
               milijonov 56, in to je 46. Nekdo od zaposlenih v službah je opozarjal, ko smo se
               decembra pogovarjali o tej problematiki priprave seje, da je sila nevarno glasno
               govoriti o morebitnih nepravilnostih in slabostih, ker v Bruslju spremljajo in
               poslušajo. Dobro je in upam, da bodo čim prej sankcije, ker mi sankcije potrebujemo.
               In to je odgovor, ki sem ga postavil v prejšnjem mandatu ministru, če razmišlja o
               rizičnem skladu, če razmišlja o tem, kaj nas bo doletelo, ker imamo pač ene razvade,
               jaz jim pravim balkanske, pa sem dobil odgovor, da imamo pismo o zaupanju. Zelo
               zadovoljen sem bil; pismo o zaupanju je pač papir, papir pa marsikaj prenese; ko je
               ta odnos do tega pisma o zaupanju in naših razvadah potrdil tudi član Računskega
               sodišča v Bruslju zadnjič na razpravi in tisti, ki ste tam poslušali, nekateri niste,
               si preberete stenogram, boste videli, tudi zanimivo stališče ali predstavitev
               pogledov evropske komisarke, ki se večkrat tukaj citira kot argument zagovora za
               nekatera dejanja ali če hočete tudi naše razvade.</p>
               <p>Seveda v teh razpravah, jaz sem jo pričakoval junija, ker junija se iztečejo trije
               meseci, ko mora Vlada pripraviti poročilo. Ampak tisti, ki govorijo, da zdaj vse
               stoji, zdaj tako stoji ali se tako po polževo giblje, tako kot je bilo pripravljeno.
               Trenutno so lahko v teku samo projekti, ki so bili pripravljeni vsaj lansko leto, če
               ne prej. In lepo prosim, nehajte nam to razlagati. In lepo prosim, nehajte nam
               razlagati, kakšna inovativnost je bila razpisati večjo vrednost ali pa večji
               vrednosti obseg kot je predvideno sredstev. Jaz bi predlagal, da se zamislijo tisti,
               ki to trdijo. To pomeni priznanje slabe organizacije, priznanje velike verjetnosti,
               da so slabi projekti ali pa stroški, ki ne bodo priznani. Pa si zamislimo, da imamo
               idealno organizacijo, idealne projekte. Kaj se v taki politiki zgodi? Kdo bo plačal
               tisto na koncu? Državni proračun, ne pa evropska sredstva in zdaj še vedno v obsegu
               jasnih državnih sredstev.</p>
               <p>Vedno se ponavlja neka uspešnost. Jaz ne govorim tega, ker bi rad povedal, da je
               neuspešno, je pa neučinkovito in za njune slovenske potrebe absolutno premalo. Če
               merimo uspešnost ali neuspešnost preteklih dveh letih, se bom pač na dve leti omejil,
               lahko bi se tudi na več, gre za razliko, če jo merimo med razliko načrtovanih
               prihodkov iz EU in ustvarjenih, potem pač ni nobene debate, pa še nobenega izgovora
               ni. Ker k načrtu nas nihče ni silil. Načrte smo pisali sami. Sami smo jih
               spreminjali. In če smo pisali nerealne, smo pač sami krivi oziroma tisti, ki so za to
               glasovali. Odgovornost pa pade tako ali tako na vse. Hvala.</p>
            </sp>
            <sp xml:id="SDZ5-Redna-05-2009-04-23.sp170">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Kampuš.</p>
            </sp>
            <sp xml:id="SDZ5-Redna-05-2009-04-23.sp171">

               <speaker>ANTON KAMPUŠ:</speaker>

               <p>Hvala lepa. Spoštovani gospod podpredsednik, spoštovane kolegice in kolegi.</p>
               <p>Sem starega kova in seveda želim vse tiste, ki odlično delajo, pohvaliti. Vse tiste,
               ki pa ne, pa seveda grajati. In sem si zapomnil nekatere pomembne stvari iz današnjih
               razprav, in sicer govorjenje bivše vlade in hvaljenje v smislu "veliko smo
               izpogajali". Potem se de facto postavi vprašanje, zakaj niste zagotovili, da bi se to
               tudi počrpalo. Imeli ste vse v rokah in jasno je treba ugotoviti, da je bilo 62%
               počrpanega, kar je jasno razvidno tudi iz revizijskega poročila in temu revizijskemu
               poročilu ni kaj oporekati. Ne vidim nobenega razloga, da lahko nekdo revizijskemu
               poročilu oporeka. Iz tega revizijskega poročila je tudi jasno, da je v prejšnjem
               obdobju minus 64 milijonov evrov. Vzroki? Vedno je treba reči A in B. Jaz imam
               vzroke, zaradi tega, ker pri nas obstaja razvojna agencija in veliko sem imel
               razgovorov s kolegico, ki vodi razvojno agencijo in mi je jasno in glasno povedala,
               tudi s pisnimi dokazi, kaj se je dogajalo. Razpisi so bili katastrofalno slabo
               pripravljeni. Razpisi so zamujali šest do osem mesecev. Kriterij ali tenderji
               razpisov iz najave so se spreminjali za 100%. Med trajanjem razpisa so se celo
               nekateri tenderji spreminjali. Če pa vemo kakšen je pripravljalni rok za nek dobro
               pripravljen projekt, potem pa vemo, da je časovna stiska vedno prisotna.</p>
               <p>Imam pa nek pomemben, torej vzorčen projekt, o katerem danes moram povedati, voda -
               Pomurje. To smo izpogajali in vsi podpisali pogodbe z Ministrstvom za okolje in
               prostor. Po nekaj letih se je ugotovilo, da je minister za okolje in prostor podpisal
               napačne pogodbe. Podatki niso zajemali DDV-ja, kar pa v teh pogodbah mora biti.
               Velika bedarija. In nam so te pogodbe razveljavili, zdaj počasi podpisujemo nove,
               ampak ta anomalija nam je prinesla kar nekaj let brez čiste pitne vode.</p>
               <p>Treba je z žalostjo ugotoviti tudi to, da je nedopustno, da je bivša vlada skrbela v
               zadnjem letu vladanja samo za izvedbo dobljenih projektov. S tem želim povedati, da
               so predalčki, v katerih bi morali biti projekti pripravljeni za obdobje 2008 in 2009,
               prazni. Torej ni nobenih projektov pripravljenih. To je vakuum, ki se zdaj pozna in
               se bo še naprej poznal. Želim pa poudariti eno pomembno stvar. To pa pomeni, če je
               to, da ni nobenih projektov pripravljenih, bilo narejeno namerno, potem vas je res
               treba dobro "pokritizirati". Danes je veliko govora tudi o tem, koliko sredstev je
               ostalo na račun tega, ker se je leta 2006, 2007 in tako naprej manj počrpalo.
               Pravite, ja, pa saj boste imeli priložnost v tem obdobju, 2010-2011, več počrpati.
               Treba je reči, danes je krizni čas, veliko je finančnih obremenitev, za ta del, ki je
               izpogajan, pa ni počrpano oziroma ni projektov. In je treba zagotoviti tudi finančni
               delež Republike Slovenije. To pa pomeni, da se lahko zgodi javnofinančni problem, ki
               ga je v tem smislu pričakovati. Zaradi tega si boste, na žalost, spoštovani
               prijatelji iz bivše vlade, morali ta obesek sami sebi okoli vratu obesiti in ga ne
               obešati nam.</p>
               <p>Prej sem bil zgrožen, ko sem slišal, da se informacijski sistem komaj vzpostavlja.
               Ne vem, kako je to mišljeno. Torej, če bi skušali malo podrezati v to zadevo, to
               pomeni, da nobenih podatkov za nazaj ni, kaj se je dogajalo ta leta, leto nazaj, dve,
               tri, štiri. Zaradi tega ni čudno, da obstaja sum, da so bili deležni zelene luči
               nekateri projekti, ki niso ustrezali kriterijem, pa so seveda iz strahu, da bo veliko
               sredstev ostalo nepočrpanih, bili preko vrste uvrščenih na spisek in so bili deležni
               sredstev. Zaradi tega ni čudno, da so kolegi znotraj odbora vztrajali pri revizijskem
               postopku, ki se mora izvesti za nekaj let nazaj. Zaradi tega, ker imam pred sabo
               gradivo v katerem pišem: "Država Slovenija je v resoluciji o nacionalnem razvojnem
               projektu opredelila 9 prioritetnih gospodarsko razvojno logističnih središč" in po
               naših podatkih je samo eno izmed teh devetih regionalnih razvojnih središč, in sicer
               Feniks, dobilo sredstva. Kako to? Ne gre mi to skupaj.</p>
               <p>In zdaj na koncu me nekaj zanima. Tako, kot vse ostale. Kaj pa je treba narediti, da
               bo to črpanje boljše? O tem je bilo veliko govora, kaj je treba spremeniti v smislu
               lažjega, hitrejšega, uspešnejšega črpanja. Seveda je treba zagotoviti da se bo
               priprava dokumentacije poenostavila, seveda znotraj kriterijev EU, drugače ne gre.
               Okrepiti pripravo projektov, kako, kdo, do katere meje in tako naprej. Jasno pa je
               seveda treba povedati, da v tem trenutku imamo strukturni sklad, evropski, regionalni
               in kohezijski in ja, treba je že reči, pri strukturnem, tam kjer bi morali biti
               najboljše, smo na 25%, ali je to bivši podatek, me boste popravili. Tako, da bi že
               poskušal oceniti, da po zagotovilih ministrice so se ti kriteriji, o katerih sem zdaj
               govoril, ki bi pospešili črpanje, pospešeno pripravljajo. Priznati moram, da imam
               zaupanje v sedanjo ministrico, prav iz razloga, ker se je s temi stvari ukvarjala
               tudi nekaj let nazaj in je bila na svojem področju uspešna. Tako upam, da bo tudi to
               črpanje naprej uspešno. Vendar pa s temi razmejitvami, o katerih sem de facto,
               govoril: točno se mora vedeti, kdo je kaj pripravil, kateri niso opravili svoje
               naloge in kdo bi jih moral.</p>
               <p>Hvala, podpredsednik.</p>
            </sp>
            <sp xml:id="SDZ5-Redna-05-2009-04-23.sp172">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Marjan Bezjak.</p>
            </sp>
            <sp xml:id="SDZ5-Redna-05-2009-04-23.sp173">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Lepo pozdravljeni, gospa Bratuškova in ekipa,
               kakor tudi vse poslanke in poslanci. Podpiram razpravo o črpanju evropskih sredstev s
               tega vidika, kajti to je zelo pomembno za razvoj, za hitrejši korak Slovenije z
               Evropo skupaj. Nikakor pa ne morem podpirati amandmajev, ki na koncu koncev nič ne
               povedo, kaj podpirajo ali pa kaj bi želeli s temi amandmaji doseči. Prav je, da se
               lotimo tega hitreje. Govorimo danes, koliko sredstev je bilo in koliko sredstev
               dejansko ni bilo izčrpanih. Jaz pa sprašujem, koliko pa imate v teh šestih mesecih
               novih tabel nastavljenih - da vidimo, kako ste uspešni. Žal.</p>
               <p>Veste, najmanj to tablo bi pričakoval na Slovenskih železnicah, na drugem tiru, ki
               je najbolj pomemben dejansko za razvoj Slovenije, da se rešimo tranzita čez
               Slovenijo. Prav tako bi pričakoval, da dejansko gredo razpisi - še ni bilo razpisa za
               tehnološko opremo; za tehnološko opremo je bil samo podaljšan razpis za sredstva.
               Novega razpisa še, žal, ni bilo. Veste, mi smo tukaj govorili, kako pomagati
               gospodarstvu, vendar smo ostali samo pri besedah, dejanja so pa še vedno v predalih
               ali nekje daleč daleč v ozadju.</p>
               <p>Prav tako se moram dotakniti lokalne samouprave. Res je, da v koalicijski pogodbi
               imate zapisano, da boste dejansko ustanovili regije za lokalno samoupravo ali za
               občine; za manjše občine je najbolj pomembno, da bi imeli že danes regije. Kajti vse
               te občine, ki so majhne, se nikakor ne morejo prijavljati same na evropske razpise.
               Pričakoval bi, da imate v začetku leta dejansko izvedbo regij, ki jih vsi
               zagovarjamo. Mislim, da ni nikogar tu notri, ki ne bi zagovarjal regij. Ne vem, dajmo
               se dogovoriti samo o neki številki. Mogoče bo ta številka dobra. Kot vidim, je 90
               poslancev in bi radi imeli 90 regij, ker bi rad vsak v svoji regiji živel in deloval.
               Žal, tako ne gre in s temi sistemi ne bomo prišli nikamor, če se bomo tako
               pogovarjali. Zakaj so pomembne regije? Ravno s tega vidika, prihajam iz Slovenskih
               goric, te občine še vode nimajo. Kolega župan bi gradil terme, žal, ne dobi
               gradbenega dovoljenja ravno zaradi premajhnega dotoka javnega vodovoda. To so
               problemi. Tukaj moramo črpati in delati projekte, da lahko črpamo evropska sredstva.
               Včasih je bila vas, sedaj zelo lepa občina, zavirajo jo pa takšne stvari, ki jih
               nikakor ne morem razumeti. Kje šele v drugih občinah! Telekomunikacije, telefon,
               verjemite, je nekaj takšnega kot pred sto leti avion. Teh stvari se moramo lotiti na
               regionalnem področju.</p>
               <p>Res je, da niso samo te malenkosti, ki sem jih nekako za regije podal; namreč za
               regijo Slovenske gorice, kjer je nastalo toliko manjših občin. Tukaj vidim pomen; da
               nastanejo regije in da bo črpanje teh sredstev mnogo boljše in mnogo hitrejše. Kar pa
               je še bolj pomembno, je, da moramo skrajšati roke za črpanje teh evropskih sredstev.
               Vsi vemo, da se morajo dejansko investicije investirati s strani bank, šele kasneje,
               čez toliko in toliko časa lahko dobiš ta evropska sredstva nazaj.</p>
               <p>Kolega Černač je kazal, koliko projektov je bilo izvedenih. Res je, da veliko
               projektov ni bilo deležnih teh sredstev, kajti tudi dobri projekti, morda le
               malenkost preslabi, niso dosegli toliko točk, da bi dejansko tudi ti projekti
               ugledali luč dneva. Kar je še pomembno, da priprava teh razpisov traja 6 mesecev. Ne
               vem, tudi sedaj je 6 mesecev od vladanja nove vlade, ne vem, te stvari je treba
               skrajšati. To birokracijo morajo zmanjšati, če hočemo biti aktivni. To je največji
               problem v Sloveniji. In v čem je še problem? Odpiramo in hočemo odpirati še x nekih
               agencij, vsak z nekim vrtičkom si hoče ustvariti neko agencijo za pridobivanje nekih
               sredstev. Žal, to so samo kamuflaže, kajti največ od tega ravno ti pobirajo, razne
               institucije, ki pripravljajo te projekte, in tako naprej. Morate vedeti, da je bil
               sedaj na Slovenskem podjetniškem skladu na ministrstvu za malo gospodarstvo razpis za
               subvencioniranje kreditne obrestne mere. Ampak institucije, ki pripravljajo te
               projekte, želijo imeti za takšen projekt - recimo, 17 tisoč evrov sofinanciranja, teh
               obrestnih mere pa pride 16 tisoč evrov. Kateri podjetnik ali podjetje pa je tako
               neumno? Raje banki da denar, ker je partner z banko, kot pa nekemu podjetju, ki je
               anonimno, ki se ukvarja pač z izdelavo takšnih projektov.</p>
               <p>To so stvari, ki jih je treba preprečiti. To so stvari, kar moramo narediti za
               hitrejše črpanje, bolj fleksibilno črpanje in aktivno črpanje evropskih sredstev. O
               teh stvareh bi lahko še dolgo govoril, ampak bom dal še drugim besedo, naj vsak nekaj
               besed spregovori z lokalnega kot tudi gospodarskega področja, da se nekako seznanimo
               s to problematiko vsi, čeprav mislim, da danes ni zadnja razprava in da bo teh
               razprav še mnogo. Želel bi si pa, da ne boste čakali s pridobivanjem evropskih
               sredstev, kolikor dolgo bomo mi razpravljali, na črpanje pa pozabili. Dajte pomagati
               ustvarjat boljšo Slovenijo! V njej živimo. Od lepot, ki jih daje narava, se ne da
               živeti. Za to morajo biti dobri ljudje, ki pozitivno razmišljajo, in pozitivni
               predlogi, ki jih moramo vsi skupaj upoštevati za boljši jutri. Hvala.</p>
            </sp>
            <sp xml:id="SDZ5-Redna-05-2009-04-23.sp174">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Samo Bevk.</p>
            </sp>
            <sp xml:id="SDZ5-Redna-05-2009-04-23.sp175">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor. Popolnoma enako tematiko z enako
               vsebino smo obravnavali že na 3. redni seji, 4. marca letos, z naslov "črpanje
               evropskih sredstev v Sloveniji", ki jo je pripravila državnozborska komisija za
               lokalno samoupravo in regionalni razvoj. Ta razprava je takrat potekala kar pet ur in
               šest minut. Sprejeli smo tudi paket sklepov, ki so bili po mojem mnenju dobri in so
               dobri in jih je treba v naslednjem obdobju tudi uresničiti. Ne nista minila niti dva
               meseca, ko je opozicija prišla s podobno vsebino. Naj mi ne zameri krizni nadminister
               v senci za vsa vprašanja, je na njegovi komisiji, ki jo vodi, za nadzor javnih
               financ, pač začel ponovno to razpravo. Gre za podvajanje te razprave. Že takrat bi se
               lahko Komisija za nadzor javnih financ kot zainteresirano delovno telo vključila v to
               razpravo in že takrat v okviru 3. redne seje pač pripravila svoje gradivo in morda
               lahko tudi alternativne sklepe. Tako pa se sedaj že kar nekaj ur ukvarjamo s
               popolnoma enako vsebino in mislim, da to ni dobro, da čas zapravljamo za enake
               probleme, čeprav so zelo pomembni. Mislim, da smo s tistimi šestimi sklepi, ki smo
               jih sprejeli marca letos, pokazali, kako boljše črpati evropska sredstva v
               Sloveniji.</p>
               <p>Kljub temu bom izpostavil nekaj problemov, ki po mojem mnenju otežujejo črpanje
               evropskih sredstev. Posebej bi rad ponovno opozoril na problematiko črpanja sredstev
               v okviru velikih infrastrukturnih projektov. Če pogledamo samo na področje cestne
               infrastrukture, nimamo pripravljenih še prostorskih dokumentov in novih cestnih tras
               v okviru 3., 3.a in 4. razvojne osi. Od leta 2005 do danes ni bilo na področju cestne
               infrastrukture niti ene na novo umeščene državne ceste v prostor na teh prioritetnih
               razvojnih oseh, čeprav je prejšnja vlada že leta 2006 sprejela resolucijo o
               nacionalnih razvojnih projektih za obdobje 2007-2023 in v okviru teh projektov tudi
               projekt modernizacije državnega cestnega omrežja na prioritetnih razvojnih oseh.
               Ničesar se ni v mandatu prejšnje vlade storilo, da bi lahko v okviru te točke, ki sem
               jo ravnokar prebral, začeli črpati sredstva iz EU. Zato pa je ta vlada v tretjem
               paketu ukrepov in prilagoditev ekonomske politike zaradi poslabšanja gospodarskih
               razmer predlagala spremembo zakonodaje na področju prostorskega načrtovanja, urejanja
               prostora, graditve objektov, pridobivanja zemljišč, javnega naročanja in dovoljenj za
               vgradnjo opreme. S tem bi lahko bistveno pospešili umeščanje linijske državne
               infrastrukturne projekte na področju prometne in energetske infrastrukture, kajti ta
               trenutek ni na razpolago dovolj gradbenih dovoljenj, pa tudi državnih prostorskih
               načrtov skorajda ne, da bi lahko črpali evropska sredstva, ki so zagotovljena v
               finančni perspektivi 2007-2013. Vlada si je zadala tudi rok izvedbe, to je 1.
               september 2009. Srčno upam, da bo Vlada s tem paketom spremembe zakonodaje na tem
               področju prišla do tega roka v Državni zbor in da bo Državni zbor to zakonodajo čim
               prej sprejel, tako da bomo lahko skrajšali te roke, ki so v praksi šest let ob
               optimalnem teku, brez kakšnih civilnih iniciativ in tako dalje. Če pa se, recimo, pri
               umeščanju posameznih cest v prostor zgodijo še kakšne civilne iniciative ali različni
               pogledi posameznih lokalnih skupnosti in občin, pa lahko to, kot recimo v primeru
               avtoceste mimo Radovljice in avtoceste mimo Trebnjega, traja tudi od 10 do 13 let. Če
               ne bom res hitro spremenili te zakonodaje, potem se lahko poslovimo od črpanja
               evropskih sredstev za 3. in 4. razvojno os, zato resnično upam, da bo Vlada čim prej
               prišla s temi spremembami zakonov v Državni zbor. Hvala lepa.</p>
            </sp>
            <sp xml:id="SDZ5-Redna-05-2009-04-23.sp176">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Silven Majhenič.</p>
            </sp>
            <sp xml:id="SDZ5-Redna-05-2009-04-23.sp177">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik. Črpanje evropskih sredstev je zelo pomembno
               za razvoj infrastrukture, pa tudi gospodarstva v naši državi. Dodeljena sredstva za
               obdobje 2007-2013 znašajo 4,1 milijarde evrov, kar na letni ravni pomeni 300 evrov na
               prebivalca, to pa je dvakrat več sredstev kot v obdobju 2004-2006. S tem pa se je
               povečala možnost sofinanciranja tudi na projektih lokalnih skupnosti. Vse do sedaj
               opravljene razprave na temo pridobivanja evropskih sredstev so nam dajale nekakšno
               upanje, da se sredstva črpajo z dinamiko, kot je bila zastavljena, in da se je
               politika poenotila, pa vendar opažamo, da ni tako, kot bi pričakovali. Kar nekaj je
               vzrokov, ki nas ovirajo pri učinkovitem črpanju sredstev, med drugim tudi zahtevni
               birokratski postopki. Ves čas nas spremlja premalo dobrih idej, slabo pripravljeni
               projekti, pogosto pa še slabo vodenje, zamude pri pripravi in izvedbi razpisov, vse
               skupaj pa se odraža v neučinkovitem črpanju sredstev. Evropska unija financira le
               rešitve, ki so skladne s politikami in usmeritvami, ki pripomorejo k uresničevanju
               zastavljenih ciljev, ki so zapisani v njenih uradnih dokumentih. Eden od teh je tudi
               izsiljevanje pri vinjetah, posledično pa zamrznitev sredstev za dokončanje avtoceste
               Slivnica-Draženci. Nepoznavanje teh dejstev je tudi eden od vzrokov, da številni
               projekti, ki so dobri, nimajo podpore in ne zaživijo.</p>
               <p>V razmerah gospodarske krize je pomen učinkovitega črpanja evropskih sredstev še
               večji. Vključiti je treba vse do sedaj pripravljene projekte in mobilizirati vse
               predstavnike zainteresiranih strani za dosego zastavljenih ciljev. Pri pripravi
               projektov je treba staviti na izkušene strokovnjake, kajti le s takšnimi kadri lahko
               preidemo iz krize kot zmagovalci. Gospodarska kriza v Evropi se je sprevrgla še v
               politično krizo, kar je za nas na nek način signal, da je treba vrste poenotiti in
               zadeve reševati v prid našemu gospodarstvu, ki je v 70% vezano na izvoz ter v tako
               veliki meri tudi odvisno od tujih dobaviteljev. Programsko obdobje 2007-2013 je v
               fazi izvajanja, zato je ustrezen pristop načrtovanja in razdelitve evropskih sredstev
               ključen za doseganje rezultatov in ciljev. Hvala.</p>
            </sp>
            <sp xml:id="SDZ5-Redna-05-2009-04-23.sp178">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franci Kek. (Ne.) Besedo ima gospod Milenko Ziherl.
           </p>
            </sp>
            <sp xml:id="SDZ5-Redna-05-2009-04-23.sp179">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Danes razpravljamo zopet o pomembni temi, kako
               čim bolj uspešno črpati sredstva iz finančne perspektive Evropske unije. Tema je
               pomembna zato toliko bolj, ker se nahajamo v času krize in bi vsaka finančna
               injekcija bila še kako dobrodošla za naše gospodarstvo. Na tem mestu bi želel
               opozoriti, da sem danes zasledil novico, da bo morda celo Evropska unije imela
               ogroženo likvidnost, morda na posameznih poglavjih oziroma postavkah. Govora je bilo,
               da je ogroženo izplačilo pokojnin tistih evropskih poslancev, ki so se zavarovali po
               njihovi shemi, kajti v skladu ni denarja. Torej se lahko zgodi, da tudi v skladu za
               črpanje sredstev iz evropske perspektive morda za kakšen določen čas denarja ne bo.</p>
               <p>Da bi osvetlili zgodbo, je treba iti nazaj v čas, ko smo to finančno perspektivo
               sprejemali. V Državnem zboru je takratna opozicija želela, da čim bolj pohitimo.
               Sedanji generalni sekretar Vlade je bil zelo zagret za luksemburški predlog, ki je
               prinašal drobiž glede na tisto, kar so potem zlasti novoprisotne države, torej
               deseterica, ki je ohranila mirno kri in živce do zadnjega trenutka in je v času
               angleškega predsedovanja dosegla zelo ugodne rezultate. Torej je bila za Slovenijo
               odprta kar precejšnja številka oziroma so bila kar precejšnja sredstva namenjena
               uporabi v naslednjih letih. To je bilo v času prejšnje vlade, ko je bila vsaj odprta
               pot do bogato obložene mize. Sedanja vlada pa ima še zadosti časa, da popravi napake
               iz preteklosti, če so bile, oziroma da poskrbi za čim boljše črpanje sredstev oziroma
               da čim več s te bogato obložene mize prinese domov.</p>
               <p>Seveda je bilo tukaj izpostavljenih precej problemov, ki se pojavljajo pri črpanju
               sredstev. Eden je vsekakor kompliciranost postopkov razpisa, s katero mislim, da je
               namenoma, da je pač to filter, da ni preveč želja do Unije in da se je treba na
               projekte res dobro pripraviti. Iz izkušenj domače občine vem, da je za en projekt, ko
               so zložili dokumentacijo na kup, bila visoka natančno en meter in kljub temu so
               skrbni pregledovalci na Uniji našli neskladje. V dveh papirjih je za nekaj evrov,
               centov "striglo" in so poslali dokumentacijo nazaj na dopolnitev oziroma uskladitev.
               Torej je že sama priprava dokumentacije za razpis izredno komplicirana in zahtevna.
               Zato bi tukaj že na tej točki kazalo ugotoviti, da bi na Vladi, na ustreznih
               ministrstvih morda kazalo ustanoviti skupino, ki bi to dokumentacijo pomagala
               pripravljati.</p>
               <p>Rečeno je bilo, da razpisi kasnijo. Verjetno je nekaj logike v tem, ker je to le
               zahteven projekt, uskladitev med večjimi inštitucijami, vendar zavedam se oziroma
               menim, da kljub temu, če kasnijo, še vedno lahko ujamemo roke. Problem nastane tudi
               pri pripravi lastnih sredstev, pri zagotovitvi lastnih sredstev. Tukaj so sedaj na
               razpotju, ko ugotavljamo, če ni lastnih sredstev, lastne udeležbe. Sedaj pa Vlada
               pripravlja cel kup sanacijskih projektov in po mojem mnenju oziroma kar po mnenju
               precejšnjega števila ljudi v tej dvorani, se sredstva namenjajo za čisto druge, manj
               donosne, manj perspektivne zadeve. Zaradi tega nastaja problem celo znotraj
               koalicije, ko v zadnjem tednu nekaj teh sporov prihaja v javnost.</p>
               <p>Odprto je vprašanje ali financirati, vprašljivo razne odkupe podjetij, ali nameniti
               sredstva za uspešno izpeljavo črpanja evropskih sredstev. Kajti projekti, ki jih
               lahko skozi Evropo uspešno izpeljemo, so projekti, ki bi dali velik zagon
               gospodarstvu. Morda so tukaj projekti iz gradbeništva, vendar bi veljalo razmisliti o
               točno določeni usmeritvi. Kajti projekti, kjer v bistvu bi bilo potrošenega čim več
               domačega materiala, čim več domačega znanja - v gradbeništvu vemo, da je delovna sila
               v glavnem od drugod - pa predvsem taki projekti, ki potem skozi eksploatacijo vračajo
               sredstva v proračun. Eden od takih projektov je vsekakor energetika, o kateri bomo
               razpravljali tudi jutri. Energetika je vsekakor tako področje glede na obveznosti
               Slovenije, ki jih je sprejela v zadnjih letih glede zmanjšanja emisij. Na področju
               energetike bi bila torej priložnost za črpanje sredstev in za uvajanje okolju
               prijaznih alternativnih oblik virov energije.</p>
               <p>Naslednji izziv, ki bi ga kazalo sprejeti in se z njim spopasti je širokopasovni
               internet. Glede na to, da so tudi sredstva na razpolago v kmetijstvu, je zaželeno
               oziroma so v načrtu predvidena sredstva, da se pripelje širokopasovni internet tudi
               na podeželje. Kajti, če samo gledam domače okolje, ti skoraj v naročje potiskajo
               razni distributerji trojčke, dvojčke, priključek in tako naprej v gosto naseljenem
               območje, na kmetijskem podeželju, pa tudi morda področju malih in srednjih podjetij,
               pa imamo še vedno zastarelo telefonijo in o dvojčku, trojčku samo sanjamo. Na ta
               način smo nekako hendikepirani in drugorazredni državljani, kajti na področju
               komunikacij bo vedno več storitev: e-uprava, e-čakalne vrste pri zdravniku,
               e-naročanje zdravil, pa tudi, da rečem na zabavnem področju, recimo, televizija,
               video na zahtevo. To bi moralo biti dostopno čim širšemu krogu prebivalstva in s
               sredstvi Evropske unije bi lahko to omrežje napeljali. Bi pa opozoril, da to omrežje
               potem vrača denar nazaj, kajti, mesečno je treba plačevati naročnino. Ta pristop me
               spominja na Rockefellerja, kako si je zagotovil monopol nad prodajo petroleja na
               Kitajskem, - pač, Kitajcem je podelil petrolejke in investicija oziroma to darilo se
               mu je kmalu izplačalo. Podobno bi kazalo storiti tudi pri internetu.</p>
               <p>Komunalna infrastruktura je podhranjena in kmalu bomo pričeli dobivati opomine s
               strani Evropske unije, bodisi za kanalizacijo, čistilne naprave - leto 2018 bo kmalu.
               Tu je treba nekatere stvari urediti. Premalo biorazgradljivih odpadkov uničujemo s
               sežigom in tako naprej. Sredstva so na voljo, projekti kasnijo, črpanje kasni.</p>
               <p>V prometu: železnica, kot je kolega že omenjal, in razvojne osi. Na nekaterih
               razvojnih oseh se je že začelo delati, vendar so civilne iniciative zaradi
               politikantskih razlogov domačega okolja zadeve zavrle. Na četrti razvojni osi se
               delata dve obvoznici, ena je zdaj na "stand-by", verjetno do konca leta, ko bodo
               pridobili zadnja dovoljenja. Na četrti razvojni osi pa imamo še vedno odprto veliko
               nalogo, kako priti iz Poljanske doline na Idrijsko-Cerkljansko. Ostalo pa je bolj ali
               manj čisto. Samo lotiti se je treba, torej pripraviti projekte, in pričeti črpati
               sredstva.</p>
               <p>Na koncu bi dodal samo še to, da res kaže razmisliti, kako pospešiti črpanje, torej,
               strokovne službe, ki bi pripravljale dokumentacijo, hiter odziv na razpise in seveda
               v proračunu zagotoviti sredstva, ki so potrebna, bodisi za delovanje teh strokovnih
               služb bodisi za tisti delež, ki ga ima Slovenija. Tako pa na občinah ugotavljamo da
               država dolguje občinam. Recimo, naši škofjeloški dolguje 4 milijone, ker je pač
               založila za tisti delež, ki bi ga zdaj morala dobiti iz Bruslja, pa ga ne dobi, ker
               zadeve kasnijo. In takšnih občin je več in to je velik problem, ker se postavlja pod
               vprašaj likvidnost občin. Nikakor se ne morem sprijazniti z dejstvom, mislim, da se
               tudi koalicija ne, saj "curlja" ven, da se koalicijske stranke ne strinjajo s tem.
               Sam podpiram to dilemo, kajti zagotovo ne kaže kreditirati tajkunskih kreditov, ampak
               razvojne projekte, ki so že in ki jih je treba pospešiti, da bomo resnično iz tega
               sklada evropskih sredstev počrpali sredstva v čim večji meri. Opozoril bi, da se nam
               bo po letu 2013 zgodilo, če bo šel razvoj s takim tempom naprej, da zapademo pod neto
               plačnike, če se kaj drugega ne bo zgodilo. Zaželeno je, da ta sredstva čim bolje
               izčrpamo. Hvala lepa.</p>
            </sp>
            <sp xml:id="SDZ5-Redna-05-2009-04-23.sp180">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Janko Veber.</p>
            </sp>
            <sp xml:id="SDZ5-Redna-05-2009-04-23.sp181">

               <speaker>JANKO VEBER:</speaker>

               <p>Hvala za besedo. Glede črpanja evropskih sredstev mislim, da bi bilo še posebej
               treba izpostaviti največjo napako, ki se je zgodila v prejšnjem mandatu in je
               povezana pravzaprav s spremembo sistema cestninjenja. Namreč, neposredno smo v tem
               trenutku ogrozili 200 milijonov evrov sredstev, ki bi jih lahko črpali, pa jih ne
               moremo, čeprav imamo pripravljene projekte, investicije tečejo. Postavlja se zelo
               veliko vprašanje, kako je lahko sploh do tega prišlo, in ali je resnično interes
               stranke lahko prevladujoč pred interesom države oziroma potrebe po črpanju razvojnih
               sredstev iz EU.</p>
               <p>Drugo pomembno vprašanje, ki se nanaša ravno tako na delovanje posameznih resorjev,
               še posebej na Ministrstvo za okolje, v tem obdobju, pa je, da je nerazumljivo, da
               ministrstvo, ki umešča infrastrukturne objekte v prostor na enaki lokaciji, kjer
               umešča infrastrukturo v prostor, razširi Naturo 2000 in s tem onemogoči umestitev
               investicije v prostor. To je neke vrste babilon, ki ga težko razumeš, in z vsemi temi
               dejstvi smo se srečevali v obdobju, ki je za nami. Resnično se ni čuditi temu, da
               nismo počrpali vsega tistega, kar je bilo načrtovano, in da se razvoj ne odvija tako,
               kot smo si ga želeli. Še posebej problematično je to dejstvo v današnjih razmerah, ko
               pravzaprav ugotavljamo, da sveži kapital, ki ga imamo na razpolago, in tudi
               zadolževanje, ki ga očitno tudi moramo v vse večji meri koristiti za to, da lahko
               pomagamo tako finančnemu kot realnemu sektorju, nikakor ne bo dovolj na razpolago, da
               bomo lahko, seveda tudi z lastnimi sredstvi, učinkovito zagotavljali soudeležbo in s
               tem tudi še večje črpanje evropskih sredstev.</p>
               <p>Skratka, napaka, kot pri vinjetah se pojavlja tudi v delu zadolževanja. Ugotavljamo,
               da Slovenija tudi tukaj ne bo uspela tako uspešno zagotoviti lastnih sredstev, kot bi
               jih sicer, če bi to na področju, kjer imamo lahko lastni vir financiranja,
               zagotavljali povsem brez težav. Namreč tako nizka cena polletne in letne vinjete, kot
               je bila tudi določena, je dejansko ena od potez, ki onemogoča, da bi lahko denar, ki
               ga dobiš skozi uporabo posamezne infrastrukture, namenjali za poplačilo kreditov, za
               nadaljevanje gradnje. Ampak ne, odločitev je bila politična, ozko politična,
               strankarska in danes se lahko sprašujemo ponovno, ali bomo sploh lahko zagotovili
               dovolj sredstev za vse evropske projekte.</p>
               <p>Sam seveda podpiram tudi amandma k četrtemu sklepu, ki govori o tem, da je treba
               učinkovitejše črpati evropska sredstva pri operativnih programih in programih razvoja
               okoljske, prometne, avtocestne infrastrukture, optičnega omrežja, železniške
               infrastrukture, energetskih objektov. Mogoče samo pri nekaterih od teh poglavij, ki
               jih omenjam in jih tudi ta amandma želi še posebej izpostaviti. Na primer dejstvo je,
               da imamo pri optičnem omrežju pripravljene projekte, tudi izpeljane postopke za
               oddajo del, vendar se ne zgodi tisti akt, s katerim razdelimo sredstva, da
               investicija lahko steče. To je tudi naloga zdajšnje vlade, da resnično ta postopek
               pospeši, kajti projekti so pripravljeni, izdati je treba sklep, da se lahko začnejo
               črpati sredstva.</p>
               <p>Pri okoljski infrastrukturi misli, da toliko znanosti in umetnosti, kot jo srečujemo
               pri obvladovanju komunalnih odpadkov in tudi izgradnje čistilnih naprav, torej
               kanalizacijskega omrežja ne srečaš daleč. Kajti, ne glede na to, da imaš vsa
               soglasja, da lahko objekt umestiš v prostor, se še vedno nekako sprašujemo, kako in
               po kakšnem postopku bi pripravili te projekte do te faze, da bi lahko Služba Vlade za
               lokalno samoupravo in regionalno politiko izdala odločbo oziroma sklep, da ta
               investicija lahko steče. Nerazumni dogodki, ki jih bo resnično treba v čim krajšem
               času razrešiti in jih pripeljati do te faze, da služba lahko začne izdajati sklepe in
               s tem seveda si omogočimo izvedbo postopkov, ki so potrebni za to, da se investicija
               tudi dejansko v prostoru začne izvajati.</p>
               <p>Mislim pa, da se kaže tudi neko pomembno dejstvo. Imamo tudi evropska sredstva za
               Naturo 2000. Če pogledamo črpanje teh sredstev, ugotovimo, da je blizu ničli. To, kar
               se sprojektira oziroma porabi za to, da se kakšen prospekt izda, je seveda daleč od
               tega, kar potrebujemo. Na to opozarjam zgolj iz razloga, ker vedno znova poslušamo,
               kako je to razvojno naravnano, kako je to razvojna priložnost Slovenije, ki ima več
               kot 35% površine v Naturi, nismo pa v stanju počrpati praktično resnega denarja, ker
               enostavno v to okolje ni mogoče umeščati resnih razvojnih projektov in resnih
               razvojnih idej. Skratka, eno zahtevnih vprašanj, ki jih najbrž ne bomo v kratkem času
               zmogli razrešiti. Dejstvo pa je, da moramo pospešiti vsaj tiste projekte, ki so že
               pripravljeni, ki so že umeščeni v prostor, in čim prej zaključiti postopke, da lahko
               Služba Vlade za lokalno samoupravo in regionalno politiko začne izdajati sklepe.
               Hvala.</p>
            </sp>
            <sp xml:id="SDZ5-Redna-05-2009-04-23.sp182">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp xml:id="SDZ5-Redna-05-2009-04-23.sp183">

               <speaker>FRANCO JURI:</speaker>

               <p>Hvala, gospod podpredsednik. Bom kratek. Razprava je vsekakor zanimiva, a vseeno se
               izjalovi takrat, ko ena stran skuša dokazati vse grehe druge strani. Tako je bil tudi
               namen razprave najprej ta, da bi izkazali odličnost prejšnjega delovanja. Nadaljevalo
               se je z dokazovanjem, da takrat niso bile izkoriščene vse možnosti, ki jih finančna
               perspektiva in črpanje evropskih sredstev ponuja. Tako bi svetoval Vladi in morda
               tudi parlamentu izlet v Španijo. Španija je verjetno od vseh evropskih držav tista,
               ki je najbolje črpala in si zgradila celotno infrastrukturo prav z evropskimi
               sredstvi. Slovenija pa je ena izmed držav, ki so najslabše izkoristile te možnosti,
               kar nam je Računsko sodišče tudi dokazalo. Ampak ne gre za to, ali bomo zdaj
               ugotavljali, kdo je kriv. Dejstvo je, da smo vsi soodgovorni za slabo delovanje
               sistema.</p>
               <p>Mimogrede, ker ni bilo kolegice Cvete, bi rad odgovoril prejšnji pripombi, da smo mi
               želeli odstop naše ministrice. To ni res, govorilo se je o uradniški strukturi,
               predvsem o tisti uradniški strukturi, ki prihaja iz prejšnjega mandata in ki je
               pripravila tako informacijo, kakršno smo dobili. Torej, malo špekulacije je bilo
               nepotrebne.</p>
               <p>Dejstvo je, da danes ko ugotavljamo grehe in pomanjkljivosti iz prejšnjega mandata,
               nočemo prikazati prejšnje vlade kot absolutnega grešnika - in tudi prejšnjega
               ministra - ampak želimo, da bi se sedanja vlada naučila iz tistih napak. Upam, da se
               bo to tudi zgodilo, kajti, imamo velike priložnosti, možnosti, da ko se bomo končno
               regionalizirali in ko bomo dobili pokrajine, bomo znali tudi pametno in učinkovito
               črpati sredstva, ki jih zdaj ne moremo; tudi ker delujemo kot država in tudi pri vseh
               tistih programih, ki so obmejni ali čezmejni, seveda delujemo kot država z vsemi
               omejitvami, ki jih država ima napram močnim deželam v sosedstvu.</p>
               <p>Hvala.</p>
            </sp>
            <sp xml:id="SDZ5-Redna-05-2009-04-23.sp184">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod mag. Štefan Tisel.</p>
            </sp>
            <sp xml:id="SDZ5-Redna-05-2009-04-23.sp185">

               <speaker>MAG. ŠTEFAN TISEL:</speaker>

               <p>Lepo pozdravljeni, gospod predsedujoči in vsi ostali prisotni.</p>
               <p>V letih 2007 in 2008 se je pričelo črpati evropska sredstva tudi za projekte na
               nivoju občin, vsaj na našem področju. Nastala pa je situacija, da je bilo za gradbena
               podjetja naenkrat veliko povpraševanja, tudi s strani države, za avtoceste,
               stanovanja, bolnišnice in z medsebojnimi dogovori so gradbinci držali visoko ceno za
               izvedbo objektov, kot so bile ceste, kanalizacije, čistilne naprave, vodovodi in
               podobno. Tako so bili potem projekti dražji, kot jih je občina planirala, in so zato
               bolj obremenili občinski proračun. Še več, tudi časovna stiska je opravila svoje.
               Projekte je bilo treba na hitro načrtovati, če slučajno že niso bili na zalogi.
               Razpisi so bili šele junija in do konca septembra je bilo treba imeti potrjene
               finančne zahteve, se pravi, so morali biti objekti bili v glavnem že izvedeni, da se
               je potem denarni tok lahko zavrtel do konca leta. Moram pa poudariti, da je bivši
               minister za lokalno samoupravo in regionalno politiko opravil pionirsko delo in je
               črpanje sredstev postavil na pravo pot. Tudi zdajšnja ministrica vliva veliko
               zaupanja in pričakujemo, da bo kmalu nov razpis, ko bodo tudi občine prijavile nove
               projekte, da bo izbor dober in se bodo izvajali tisti projekti, ki bodo imeli večjo
               težo. Se pravi, bodo bolj potrebni in bodo bolj smiselni. Tudi gradbincem delo ne
               cveti več tako, da bomo lahko za isti denar naredili več. Obstaja pa problem občin,
               ki so deloma že zadolžene, od kod bodo vzele sredstva za sofinanciranje. To spet
               lahko ogroža črpanje, kar smo danes že večkrat slišali.</p>
               <p>Javne razpise je treba tudi poenostaviti, da bo s projekti lažje kandidirati. Tudi
               nadzor nad izvedbo projektov je treba poenostaviti. Zgodilo se je, da je bil nek
               projekt financiran iz dveh naslovov, se pravi iz Sklada za regionalni razvoj in iz
               21. člena za financiranje občin, in potem so isti ljudje, se pravi nadzorniki, prišli
               dvakrat kontrolirati isti projekt in seveda se je potem postopek zavlekel, zlasti se
               je odmaknilo vračanje sredstev.</p>
               <p>Upam, da bo Vlada pustila ministrstvu oziroma službi za lokalno samoupravo in
               regionalno politiko pristojnosti in sredstva, da se bo potek razpisov in vračanja
               denarja še izboljšalo. Hvala.</p>
            </sp>
            <sp xml:id="SDZ5-Redna-05-2009-04-23.sp186">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Jerič. Prosim.</p>
            </sp>
            <sp xml:id="SDZ5-Redna-05-2009-04-23.sp187">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik Državnega zbora, cenjene poslanke,
               poslanci, spoštovana državna sekretarka z ekipo. Še enkrat se mi je na nek način
               potrdilo, da je politika umetnost možnega. Na eni strani ste poslanci oziroma
               poslanke, ki trdite, da je bilo v letu 2007 presežek v državnem proračunu in da je
               bilo koriščenje evropskega denarja več kot odlično, na drugi strani pa smo poslanci
               oziroma poslanke, ki trdimo, da v letu 2007 ni bilo presežka v državnem proračunu in
               da je koriščenje evropskega denarja ni bilo najboljše. In seveda te naše trditve
               opiramo tako na stališče in ugotovitve Evropske komisije kot tudi na podlago
               revizijskega poročila Računskega sodišča, na neodvisne nadzorne institucije pa smo v
               Liberalni demokraciji Slovenije in pa sam osebno vedno nekaj dali. Se pravi, če
               spoštujemo pravno državo, je treba spoštovati tudi sklepe oziroma ugotovitve in
               odločitve neodvisnih institucij v naši državi.</p>
               <p>Povod za današnjo razpravo o problematiki črpanja evropskih sredstev je revizijsko
               poročilo Računskega sodišča o sredstvih Evropske unije v Zaključnem računu državnega
               proračuna Republike Slovenije za leto 2007, s katerim je Računsko sodišče želelo
               odgovoriti na vprašanja preglednosti prikaza prejetih in plačanih sredstev v evropski
               proračun. Ni pa si zadalo oziroma postavilo cilja ugotavljanja učinkovitosti in
               smotrnosti, kar bi bilo po mojem mnenju tudi nujno potrebno. V Republiki Sloveniji
               nismo imeli, upam pa, da smo danes na pravi poti, preglednega in pa celovitega
               sistema spremljanja podatkov, ne samo o prilivih, ampak tudi o odlivih v evropski
               proračun, ki bi služile na nek način tudi za analizo oziroma oceno stanja, vodenje
               politike in ukrepe na tem področju. Po mojem mnenju je najmanj toliko pomembno, kot
               je črpanje in višina v sedanjem obdobju, tudi, da Vlada naredi temeljito analizo in
               pregled razvojnih prioritet, ki so bile sprejete, ali so še prave ali pa niso več te
               prioritete tiste, ki v pogojih gospodarske in finančne krize dvigajo tako tehnološki
               razvoj v naši državi kot generirajo gospodarsko rast in odpirajo nova delovna mesta.
               Skozi to ugotovitev je po mojem dobro, da si je nova vlada vzela nekaj časa, da je
               naredila te analize in da je za dosego teh ciljev predlagala oziroma izvaja kar nekaj
               ukrepov.</p>
               <p>Sprašujete se, ali bo Vlada znala izkoristiti evropski denar. Sam sem prepričan, da
               ga bo znala boljše, kot ste ga vi v prejšnjem mandatu. Bilo pa bi veliko lažje, če bi
               nekatere projekte, ki ste jih umestili tako v nacionalno strategijo tistih velikih
               projektov, ki jih je nekaj čez 30, pripravili tako kot se spodobi, da bi lahko za te
               projekte pridobili tudi evropski denar. Govorite o neaktivnosti sedanje oziroma nove
               vlade, v povezavi s tem tudi nove ministrice. Že prej sem rekel, da je nova
               ministrica oziroma ekipa in Vlada naredila temeljito analizo in za doseganje boljših
               ciljev pri črpanju evropskega denarja sprejeli kar nekaj ukrepov, ki jih sedaj
               izvajajo - tako na področju ustreznega planiranja, po mojem so v rebalansu državnega
               proračuna za leto 2009 s tega področja tisti projekti, ki bodo tudi realizirani. V
               prejšnjih letih je bila ta poraba načrtovana v takšni višini, da smo imeli potem
               realizacijo tudi pod 10%. Veliko je že postorila na področju zmanjšanja
               administrativnih ovir, na področju optimizacije sistema črpanja in pa večjega
               poenotenja in preglednosti postopkov pri črpanju evropskega denarja.</p>
               <p>Tisto, kar me najbolj moti v razpravi, poslušam zgodbe o tem, koliko tabel imamo po
               Sloveniji, in da je to merilo o koriščenju evropskega denarja. Mene skrbi, če na ta
               način razmišljamo, da je število tabel tisto, ki pove, na kakšen način črpamo
               evropski denar, potem je z nami nekaj narobe. Treba je pogledati, kaj je za temi
               tablami: kakšni so projekti, kaj bodo ti projekti prinesli v smislu tehnološkega
               razvoja, odpiranja novih delovnih mest in tudi pri lajšanju sedanje gospodarske in
               finančne krize.</p>
               <p>Če pa se dotaknem nekaj operativnih programov, o katerih govorite, da so bili
               odlično izvajani in da je bilo koriščenje zelo dobro na tem področju. Poglejmo
               operativni program na področju okolja. Samo upamo lahko, da nam bo Evropska komisija
               po 15. 7. spregledala in da ne bo država plačevala velike kazni za nerealizacijo tega
               operativnega programa. Jaz upam,da bo nova vlada z dobrim, novim operativnim
               programom prepričala Evropsko komisijo, da bomo zastavljene cilje na tem področju ne
               dosegli do julija 2009, ampak v naslednjih letih in zgradili vse regijske centre,
               tako prvega kot tudi drugega razreda. Na tem področju ni bilo storjeno skoraj nič,
               samo en regijski center ima vsa dovoljenja, in to je regijski center v Celju. Jaz ne
               trdim, da je to samo v pristojnosti Vlade, ministrstev; tukaj se vključujejo tudi
               lokalne skupnosti in na tem področju je veliko težav. Ampak če pogledamo, vsi smo si
               želeli, ko je bila v proceduri pokrajinska zakonodaja, da bi imeli sedež pokrajine.
               Nobeden ali pa redki si pa želi, da prevzame okoljsko odgovornost in da na območju
               svoje lokalne skupnosti zgradi regijski center za ravnanje z odpadki, tako kot se
               spodobi.</p>
               <p>Področje prometa. Veliko je bilo že rečenega. Kaj smo naradili na področju razvojnih
               osi? Ali smo kakšno razvojno os umestili v prostor? Nobene! Poglejte, jaz si kot
               poslanec, ki prihajam iz zasavskega okolja, bolj želim tretjo razvojno os v smislu
               tega, da bo zmanjšala na nek način razvojne razlike tudi našega okolja, kot pa, da
               dobimo pokrajine. Tu ni bilo veliko postorjenega ali skoraj nič, pa so problemi
               podobni, kot sem jih prej pri področju okolja tudi navedel.</p>
               <p>Tisto, kar vedno poudarjate, operativni program za razvoj regij. Naj vam še enkrat
               povem, na kakšen način se je ta zgodba odpeljala v letu 2007. Vem, da je bil v mesecu
               juniju sprejet nacionalni referenčni okvir, da so bili operativni programi sprejeti
               od sredine junija pa do konca novembra in z enim projektom smo startali, preden je
               bil potrjen operativni program, to je bil operativni program za razvoj regij, saj je
               bil razpis objavljen - poglejte te datume! Razpis je bil objavljen 1.6.2007. Rok za
               oddajo vlog je bil 26.6.2007. Odpiranje vlog je bilo izvedeno 2.7.2007. Sklep Službe
               Vlade za lokalno samoupravo in regionalno politiko o odobrenih sredstvih je bil
               poslan v lokalne skupnosti, ne boste verjeli, 29.8.2007! Z njim je bilo treba
               zaključiti 30.9. In po 30.9. je prišla kontrola. Dajte mi povedati, na kakšen način
               je bil to dobro pripravljen razpis. Da ne govorim, da so se vmes kriteriji
               spreminjali! Da bi najprej lahko prišli v poštev samo projekti, ki so bili sprejeti v
               regionalnih razvojnih programih, projekti, ki so bili težki nad 600 tisoč evrov,
               potem pa teh kriterijev ni bilo več. In zato imamo toliko tabel, da boste vedeli,
               zato imamo toliko tabel po Sloveniji! Jaz pa nisem prepričan, da so vsi ti projekti
               najboljši, na žalost ne. In nisem prepričan, da smo skozi porabo teh sredstev v
               prejšnjem mandatu zmanjšali regionalne razlike. Bojim se, da smo jih povečali.</p>
               <p>Veliko bi lahko še govorili o tem področju, ampak mislim, da smo tako marca kot
               danes povedali veliko. Mislim, da je bolj pomembno, da se usmerimo v to, da bomo v
               prihodnjem obdobju znali počrpati več evropskega denarja v smislu razvoja,
               tehnološkega preboja in odpiranja novih delovnih mest v Sloveniji. Hvala lepa.</p>
            </sp>
            <sp xml:id="SDZ5-Redna-05-2009-04-23.sp188">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa Silva Črnugelj, prosim.</p>
            </sp>
            <sp xml:id="SDZ5-Redna-05-2009-04-23.sp189">

               <speaker>SILVA ČRNUGELJ:</speaker>

               <p>Hvala lepa za besedo. Glede na to, da je že tako pozna ura in da je bilo veliko
               povedanega na temo črpanja sredstev evropskih skladov, bi mogoče nekoliko več
               pozornosti namenila to pot odpravljanju administrativnih ovir. Vlada je v minulem
               mandatu napovedala mnogo dejanj, zlasti pa učinkovito spremljanje akcijskega načrta
               in načrta za učinkovito spremljanje odpravljanja administrativnih ovir.
               Administrativne ovire so po zaključku različnih strokovnjakov, tudi strokovnjakov, ki
               so se s to temo ukvarjali v Evropi, ker to je problem, ki je nekako prenesen oziroma
               je svojo domovinsko pravico pridobil oziroma dobil v Evropi in je prenesen v
               Slovenijo skozi različne predpise in direktive. Veselo se je o tem pripovedovalo in
               govorilo, pa tudi intenzivno delalo leto 2007, 2008. Ko pa naj bi se ti akcijski
               načrti nekako začeli spremljati in ugotavljati, kakšna je učinkovitost pri
               spremljanju in odpravljanju teh administrativnih ovir, ki so dejansko zadnja in
               najbolj pomembna ovira pri črpanju sredstev, ki dejansko ovirajo vse nevladne
               organizacije, in tudi tiste manjše subjekte, ki nimajo sredstev in ne denarja, da bi
               najemali drage agencije za različne razpise, je ugotovljeno, da na tem področju ni
               narejeno veliko. Sprašujem tudi to vlado, koliko energije misli vložiti na to
               področje, ker to je tisto pomembno področje, ker brez elementarnega odpravljanja
               administrativnih ovir, ki so seveda zelo velike. Veste, kako je, če je en razpis dolg
               148 strani in če teh 148 strani nisi pravočasno dobil, imaš čas, da ga izpolniš z
               vsemi vsebinskimi elementi, samo en teden, je to dejansko onemogočanje vsakega
               posameznika, da enostavno enakovredno in enakopravno sodeluje pri pridobivanju in
               črpanju teh sredstev. To je prvo.</p>
               <p>Drugo in nadaljnje poglavje, ki je najbolj pomembno. Pogledala sem na Najdi.si in
               sem si ogledala, koliko združenj je pisalo na to temo in koliko združenj je dejansko
               tudi sprejelo konkretne akcijske načrte. Nekatere sem tudi spraševala, kako in na
               kakšen način so te akcijske načrte spremljali. Kakšen je monitoring, kakšne so
               evalvacijske metode in kakšne predloge so dali oziroma če so sploh dali kakršenkoli
               predloge oziroma, ali so jih pristojna ministrstva in Vlada, ne nazadnje, spraševali,
               če imajo kakršnekoli predloge. A veste, komunikacije na tem nivoju je bilo bore malo.
               Sprememb v zadnjem času tudi ne veliko. In ker je to moja vlada, ker so to moji
               ministri, državni sekretarji, ki jih poznam in v njih verjamem in zaupam, pričakujem,
               da boste imeli toliko odgovornosti in toliko volje, da se boste lotili tega zelo
               težavnega dela. Delo je res težavno, ker je ena bolezen, en virus, ki smo ga prevzeli
               od Evrope, ki se je na tem področju dejansko, bi človek rekel, 10 let mojstrila in
               potem je ugotovila, da ta mojstrovina ni imela takšne rezultate, kot so pričakovali.
               In da ne bi dejansko kompleten virus pojedel tudi nas, je vredno vložiti energije
               toliko, da te administrativne ovire, v doglednem roku, zagotovo ne čez noč, ampak
               postopoma tudi odpravimo. Toliko. Hvala lepa.</p>
            </sp>
            <sp xml:id="SDZ5-Redna-05-2009-04-23.sp190">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivo Vajgl. Ga ni. Gospod Lojze Posedel - se odpoveduje. Gospod
               Anton Anderlič - se odpoveduje. Gospa Cvetka Zalokar Oražem - je tudi ni. Gospod
               France Cukjati. Izvolite.</p>
            </sp>
            <sp xml:id="SDZ5-Redna-05-2009-04-23.sp191">

               <speaker>FRANCE CUKJATI:</speaker>

               <p>Hvala za besedo. Zelo zanimiva je ta razprava, čeprav jo je drugič, ampak ima neko
               drug konotacijo. Moram reči, da s to problematiko se tudi Poslanska skupina Slovenske
               demokratske stranke pogosto srečuje. Mi imamo navado, ali je lepa ali grda, da gremo
               občasno enkrat na mesec na teren, obiščemo kraje, obiščemo občine, prisluhnemo ljudem
               o njihovih težavah, pa tudi nekako izmenjamo različna mnenja do tistih problemov, ki
               jih rešuje tako država kot lokalna skupnost. In moram reči, da povsod - kolegi,
               povsod! - je prva tema črpanje evropskih sredstev; prva tema po vseh občinah, pri
               vseh županih; problem črpanja, problem projektov, problem umestitve v ta projekt in
               podobno. Vsi se zavedamo, da so občine premajhne, večinoma, razen mestnih, da bi
               lahko same načrtovale, same zastopale svoj projekt, same financirale, same urejale
               vse te stvari, ki temu sledijo. Ker nimamo pokrajin, mora to nadobčinsko skrb
               prevzeti in imeti država, ministrstvo. In tukaj se vsi po vrsti pritožujejo, da je
               vrsta administrativnih ovir. Tako kot je kolegica malo prej povedala, da je to
               izvirni greh vseh težav. Tako oni to doživljajo. Prejšnji mesec smo bili na
               Dolenjskem in glavni problem je bil projekt sanacije oziroma ekološke sanacije
               porečja reke Krke. In so bili primeri, ko je župan pokazal, jasno povedal: "Poglejte,
               imamo že izdelan projekt, čistilna naprava je že umeščena v prostor, gradbeno
               dovoljeno imamo, vse, tudi zagotovili smo občinska sredstva kot sofinanciranje,
               prišli smo na ministrstvo, kaj bo s tem, že dve leti so nam obljubljali, prišli smo,
               ja, vse je v redu, vi kar pojdite, mogoče vas že po pošti doma čaka pogodba." So
               prišli domov, so čakali en teden, en mesec, nič, zopet nazaj. Ja, ni časa. Da ne bo
               pomote, to je bilo v prejšnji vladi.</p>
               <p>Potem smo rekli, kaj pa zdaj, to smo se pogovarjali ta mesec. Ja, smo že poskušali,
               pa ne pridemo do ljudi, ljudje so se zamenjali in zopet bomo "Jovo na novo" vse
               razlagali, se borili in zopet vse od začetka. Gospodje, projekt črpanja evropskih
               sredstev, projekt komunikacije z Evropo je obsežen projekt, ki presega eno vlado, ki
               presega strankarske odnose, to je nacionalna zadeva. Zato me moti, ko zdaj pol leta
               po volitvah še vedno nastopate o teh stvareh z eno samo željo - kritizirati, kako je
               prejšnja vlada vse slabo naredila, kako je vsega kriva. Pa saj niste več v opoziciji,
               pa to opozicija dela. Zresnite se, bodite enkrat vladna stranka, zavedajte se, da so
               to problemi, ki presegajo strankarske zadeve. Tudi mi, kot opozicija, ne moremo in ne
               smemo kar vse počez kritizirati. Ampak vi kot vladna koalicija, pa vendarle ste
               vladna koalicija in ves čas porabite, večino časa porabite za to, da samo
               kritizirate, kaj je Janša naredil, kaj vse je bilo narobe. Saj ni bilo vse narobe v
               prejšnji vladi. In tudi v tej ni vse narobe, saj ni vse črno-belo. Hočem reči, to je
               problem, s katerim se mora soočiti tudi nova vlada. Če je kaj pametno in če odkrivate
               napake v prejšnji Vladi, naučite se ne ponavljati te napake. Če boste iste napake
               ponavljali, boste slabši od nas. Če ne boste boljši, potem boste drugo leto, ko bo
               eno proračunsko leto za nami, slišali velike kritike. Seveda jih boste, če ne boste
               boljši od nas. Jaz ne želim biti takšen poslanec, da bom drugo leto ob slabih
               rezultatih morda letošnjega leta v vaši vladi, da se bom z užitkom in sadistično
               smehljal in kritiziral, kako imate mnogo slabše rezultate pri črpanju evropskih
               sredstev. Ne. Jaz želim, da se boste lahko pohvalili in da bomo vsi zadovoljni. In če
               v lanskem letu nismo počrpali vsega, seveda nismo, seveda bi lahko več. Nismo pa tudi
               križem rok sedeli in je bilo marsikaj počrpanega. Če nismo, tisto, kar je ostalo
               lansko leto, boste počrpali zdaj, ko smo v krizi, če bi morda vse počrpali, bi pa
               rekli, nič nam niste pustili za slabe čase, leta debelih krav so mimo, vi ste vse
               pobrali in zdaj smo brez rezerve. Ne. Sedaj imate več na voljo.</p>
               <p>Še enkrat, gospe in gospodje, to so projekti, ki presegajo eno vlado, ki presegajo
               strankarske razprtije in prosim, skupaj pritisnimo na Vlado oziroma jo spodbujajmo,
               da reši vse te zadeve, ki so se doslej se izkazale kot slabe. Administrativne ovire
               in to, da nismo v prejšnjem mandatu ustanovili pokrajin, gospe in gospodje, se nam bo
               še dolgo kolcalo. Prav pri črpanju evropskih sredstev nas bo še dolgo bolela glava.
               Upam, da Vlada ne bo umaknila iz svojih načrtov, da bomo vendarle pristopili k
               oblikovanju pokrajin. Kajti govorilo se je recimo o tretji razvojni osi, da še ni
               umeščena v prostor. Ja, kako pa naj bo umeščena? Ali naj Vlada od zgoraj ukaže proti
               volji posameznih občin in jo umestite v prostor. Ne more. Ena sama občina je lahko
               proti in ne bo umeščena. Samo pokrajina kot inštitucija, ki odloča z večino glasov in
               povozi lahko tudi kakšno mnenje posamezne občine, lahko tak projekt spelje. Če ne
               bomo vsi mislili na rezultate tega in na potrebno reševanje teh problemov na vseh
               nivojih, od administrativnih ovir, do vzpostavljanja vmesnega nivoja med občino in
               državo, se nam slabo piše. Torej, gospe in gospodje, najprej od vladne koalicije
               pričakujem, da se bo obnašala državotvorno, pa seveda tudi od opozicije. Hvala.</p>
            </sp>
            <sp xml:id="SDZ5-Redna-05-2009-04-23.sp192">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jože Tanko, izvolite.</p>
            </sp>
            <sp xml:id="SDZ5-Redna-05-2009-04-23.sp193">

               <speaker>JOŽE TANKO:</speaker>

               <p>Hvala lepa za besedo.</p>
               <p>Tudi danes smo priče zelo čudni taktiki Vlade, ko ima po petih, šestih urah razprave
               še vedno neizkoriščeno celo uro in ne uspe z niti enim stavkom odgovoriti na
               katerokoli trditev kateregakoli poslanca v Državnem zboru. Mislim, da tak pristop
               Vlade, ko obravnavamo tako pomembne teme, kot jih obravnavamo danes, pa tudi včeraj,
               ko smo obravnavali Zakon o enkratni denarni pomoči, veliko pove o pripravljenosti
               Vlade, da se sooči v neposredni komunikaciji s poslanci Državnega zbora,
               opozicijskimi in tudi koalicijskimi, kajti tudi koalicijski poslanci najbrž v svojih
               razpravah velikokrat povedo kaj, kar ne drži, kar nima podlage v dokumentih in v
               podatkih, ki jih predloži Vlada Republike Slovenije.</p>
               <p>Opozoril bi tudi, da je bilo neverjetno veliko težav tudi z uvrstitvijo te točke na
               dnevni red zasedanja Državnega zbora, kljub temu, da je Komisija za nadzor proračuna
               sprejela sklep, da se obravnava te točke izvrši tudi na plenarni seji Državnega
               zbora. Podpisniki zahteve za obravnavo točke na komisiji so bili poslanci
               koalicijskih poslanskih skupin. 50 glasov v tem Državnem zboru je stalo za to
               odločitvijo, ki je bila vsiljena in uvrščena na dnevni red. Ko pa je bilo treba
               odločiti o tem in ko je bilo pridobljeno gradivo Vlade, da se o tem opravi tudi
               razprava na plenarni seji Državnega zbora, pa je ta podpora koalicijskih strank
               umanjkala. 50 glasov je kolektivno proti, da bi se ta točka obravnavala na seji
               Državnega zbora. Pa kljub temu, da je Komisija za nadzor proračuna edina, ki
               obravnava poročila Računskega sodišča in edina, ki lahko tudi takšna poročila
               predlaga oziroma takšne sklepe predlaga za obravnavo na plenarni seji Državnega
               zbora, pač to ni bilo primerno.</p>
               <p>Glede na to, da je na zahtevo komisije Vlada posredovala gradiva, ki v celoti
               demantirajo navedbe sklicateljev za nujno sejo Komisije za nadzor proračuna in drugih
               javnih financ, je ta odločitev koalicijskih poslancev najbrž razumljiva. Kajti, težko
               se je soočiti na plenarni seji Državnega zbora s tem, da tisto, kar si navedel v
               zahtevi za sklic seje, ne drži. Po podatkih, ki jih je posredovala koalicijska vlada,
               ta vlada, se te trditve ne pokrivajo in ne ujemajo. Kljub temu, da je bilo napisano
               in zapisano, da je Slovenija slaba pri črpanju evropskih sredstev, je tudi komisarka
               na nedavnem sestanku z našo ministrico potrdila, da je Slovenija; komisarka Evropske
               komisije; potrdila, da je Slovenija med najuspešnejšimi članicami na področju črpanja
               evropskih sredstev. Komisarka je to potrdila, neobremenjena s politično situacijo v
               Državnem zboru, neobremenjena s tem, kdo je koalicija in kdo je opozicija.
               Neobremenjena s tem. Tu pa se zdaj že kar konstantno srečujemo z obravnavo tem, z
               obravnavo točk v Državnem zboru in tudi na delovnih telesih, ko kar naprej poskušamo
               nekomu dopovedati in dokazovati, da prejšnja vlada, prejšnja koalicija na tem
               področju, in tudi na vseh ostalih področjih, ni bila uspešna. Tudi tu je imela
               koalicija možnost, da že letos napravi popravni izpit, da izboljša tiste slabe
               kazalce, slabe napovedi, ki so bile vnesene v proračun Republike Slovenije za leto
               2009. Vendar, ko smo sprejemali rebalans proračuna Republike Slovenije za letošnje
               leto, kakšen mesec dni nazaj, je bilo prav na področju črpanja evropskih sredstev
               predlagano bistveno znižanje sredstev, kar pomeni, da se je ta koalicija zavestno
               odpovedala razvojnim projektom Slovenije, razvojnim projektom lokalnih skupnosti, da
               se je odpovedala razpoložljivim in odobrenim sredstvom. In to tudi pove, da ta vlada
               ni uspela izboljšati mehanizmov, na osnovi katerih bi lahko tako imenovane slabe
               rezultate njene predhodnice pomembno izboljšala in prinesla, pripeljala v Slovenijo
               bistveno višja sredstva, kot jih je uspela predhodnica te Vlade. Nerazumljivo je, da
               je koalicija toliko moči in energije usmerila v to, da je poskušala dopovedati
               državljanom Republike Slovenije, volivkam in volivcem, da vlada Janeza Janše na tem
               in drugih področjih ni bila uspešna. Hkrati pa ta ista ekipa, ki je sprožila ta
               proces, ni bila v stanju, da bi popravila, da bi predlagala, da bi izboljšala karkoli
               na tem področju, ne, predlagala je rešitve, ki so pomembno slabše in pomembno nižje
               predvsem v rebalansu Republike Slovenije.</p>
               <p>Prav nič, kot smo slišali, se ni spremenilo na področju razpisov. Razpisi so
               ključni, da se lahko interesenti, lokalne skupnosti in drugi interesenti, prijavijo
               in kandidirajo za evropska sredstva. Stanje je takšno, kot je bilo pred enim letom.
               Tisti razpisi, ki so bili takrat razpisani, so še vedno samo tisti razpisi in od 23.
               novembra 2008 do današnjega dne, 23. aprila, ni bil na področju črpanja evropskih
               sredstev izpeljan noben razpis, ki bi ga pripravila ta vlada oziroma ta koalicija.
               Edino, s čemer se srečujemo, so permanentne kritike. Pet mesecev ima ta vlada tudi
               pred sabo dokument Resolucija o razvojnih programih 2007-2023. Veliko je bilo danes
               govora od poslancev vladajoče koalicije, kako je ta dokumente nerealen, kako ima ta
               dokument nekatere projekte, ki ne bodo izvedljivi, ki niso primerni, ki so
               prepotentni, preobsežni, ki so neustrezni za nekatera okolja. Pa vendar v petih
               mesecih te knjige, te resolucije ni nihče prijel v roke. Nihče je ni prebral, niti
               nihče predlagal nikakršne razprave o teh projektih, ki so bili, mimogrede, vsi
               potrjeni in predlagani iz lokalnih okolij. Nihče ni predlagal nikakršne spremembe.
               Zanimivo. Vsi govorijo, kako je to slabo, nihče od tistih, ki to govorijo, pa ni
               predlagal nobenega projekta, s katerim bi ta dokument, ki je strateški razvojni
               dokument, popravil. Zanimivo, zanimivo. To kaže, da na tem področju nekako niso
               dozorele nove ideje, ni bila opravljena nikakršna razprava z lokalnimi okolji, da bi
               preverili, ali so ti projekti še vedno tisti, ki so za posamezna bodoča regionalna
               središča in posamezne regije ključni. Zanimivo. Pričakovali bi, preden se kdorkoli
               loti kritike in nastopi s kritiko, da najprej nekaj predlaga. Da najprej predlaga
               rešitev, da najprej predlaga idejo, da predlaga projekt, potem pa na osnovi te
               primerjave, te ocene ugotovi, ali pa predlaga ugotovitev, da prej pa le ni bilo tako
               dobro. Tu se soočamo z odsotnostjo vsega tega. Ni nobenih dodatnih idej, nobenih
               dodatnih spodbud, nobenih novih rešitev, nobenih novih predlogov, ostaja samo tista
               tehnika, da je treba najprej kritizirati tisto, kar je bilo storjeno v prejšnjem
               mandatu. Veste, ko sta se menjala - kot primer povem - stari in novi direktor, ki je
               prevzel posle od starega direktorja, je stari direktor izročil novemu direktorju tri
               pisma. Nekako takole mu je rekel: "Ko boš imel prvič težave, vzemi prvo pismo. Ko
               bodo težave nastopile drugič, vzemi drugo pismo, in ko bodo težave nastopile tretjič,
               odpri in preberi, kaj piše v tretjem pismu." In ko se je ta direktor prvič soočil s
               težavami, je dejansko odprl prvo pismo. In tam je lepo pisalo: "Ko bodo nastopile
               težave, kritiziraj svojega predhodnika." In dejansko tako je tudi storil. Ko so čez
               čas nastopile težave drugič, je po nasvetu svojega izkušenega predhodnika odprl drugo
               pismo. V njem je pisalo, predlagaj in izvedi reorganizacijo. In s tem se potem
               začasno spet premaknejo zadeve za nekaj časa in stvari se pač na nek drug način
               rešujejo. Ljudem se preusmeri pozornost. V tretjem pismu; mislim, da do tam še nismo
               prišli; kaj je pisalo v tretjem pismu, bi morda povedal enkrat drugič. .../Oglašanje
               iz klopi./... Lahko tudi, bomo videli, kolikokrat in kdaj se bo to poznalo. Ampak
               dejansko, zdaj smo tukaj, da se ukvarjamo s prvim pismom. Dejansko se v tej polovici
               leta ni storilo ničesar, kar ne bi bilo vezano na kritiko prejšnje vlade. Izključno
               samo to. Tudi tisti poslanci, ki so pri rebalansu tako veselo glasovali za znižanje
               evropskih sredstev, ko se je, recimo samo za področje Dolenjske, Novega Mesta,
               postavke so se znižale samo na dveh pozicijah za okoli 8 milijonov evrov, so bili
               najbolj veseli, ko so lahko ohranili postavko v proračunu v višini 50 tisoč evrov.
               Neverjetno, kakšno veselje je prevejalo ljudi, poslance Državnega zbora, ki so to
               uspeli. Neverjetno. Prej pa so bili nezadovoljni in kritizirajo prejšnjo vlado, ker
               je zagotovila za te projekte recimo 8 milijonov evrov. Kakšno nesorazmerje. In meni
               je žal, da so vse razprave v Državnem zboru dejansko usmerjene samo v kritiziranje
               predhodnikov. Mi kot opozicijska stranka v tem mandatu pričakujemo nove spodbude,
               nove ideje, nove projekte, pričakujemo, da bo Vlada prišla z rešitvami. Žal,
               prihajajo kritike, rešitev ni, vrstijo pa se krizni sestanki, vrstijo se krizni
               razgovori, vrstijo se reševanja zapletov, ustanavljajo se komisije in tako naprej.
               Vsi problemi pa ostajajo, ne samo ostajajo, z vsakim dnem se problemi poglabljajo.
               Jaz upam, da boste čim prej začeli delati. Hvala.</p>
            </sp>
            <sp xml:id="SDZ5-Redna-05-2009-04-23.sp194">

               <speaker>PODPREDSEDNIK MAG. VASJA KLAVORA:</speaker>

               <p>Želi predstavnica Vlade še besedo?</p>
               <p>Gospa državna sekretarka, izvolite.</p>
            </sp>
            <sp xml:id="SDZ5-Redna-05-2009-04-23.sp195">

               <speaker>META VESEL - VALENTINČIČ:</speaker>

               <p>Hvala lepa za besedo in napotke.</p>
               <p>Takole bi rekla. Še tako pogoste in še tako dolgotrajne razprave o kohezijski
               politiki, o črpanju kohezijskih sredstev so za nas, ki na tem področju dnevno delamo,
               koristne in dobrodošle. Vedno se jih udeležujemo, poslušamo in seveda tudi
               odgovarjamo na vprašanja, na katera je smiselno odgovarjati.</p>
               <p>Če se najprej lotim analize delovanja v prejšnjem obdobju, da ne bom govorila o
               vladah. Govorim o analizi stanja, črpanja in dela v prejšnjem obdobju. Naša služba je
               dala točne podatke, številčne podatke. Za tistimi stojimo, saj številke take, kot so,
               so. Vendar analize, ki smo jih delali, so nam pa pokazale nekaj drugega. Da ni vse v
               številkah. Marsikaj je seveda tudi v kakovosti, vrednotenju, kvaliteti in tudi v
               načrtovanju kot takem in realizaciji teh projektov v prihodnosti. Tu so se pa
               pokazale težave, ki jih popravljamo zdaj. Kar nekaj težav, med drugimi projekti, ki
               bi se morali po pogodbah končati v letu 2008, pa teh je nekaj sto, prenašamo jih v
               realizacijo v letu 2009. Se pravi, da le ni šlo vse prav gladko in ni bilo vse prav
               tako idealno, da bi ne bilo tudi slabih točk. To, kar hočem reči je, da se na teh
               slabih točkah tudi učimo. Dobre prakse bomo povzeli in smo jih. To, kar je bilo
               problematičnega, seveda, pa vzamemo pri svojem delu kot maksimo, kako izboljšati to
               delo. Eno od teh je seveda načrtovanje. Načrtovanje mora biti realno. Ne bomo več
               prišli v situacijo, da bomo v evropski družini tisti, ki zdaleč zdaleč najbolj
               stopamo v podatku, kako realno je bilo kaj načrtovano. Načrtujemo realno in to se mi
               zdi dobro. Če so načrti realni, so, seveda, lahko tudi projekti bliže realnosti. In
               to, kar si želimo, je, da bo res izvedeno tisto, kar je načrtovano in kar je konec
               koncev tudi kot projekt sprejeto. Naj glede Vlade rečem, kako krepko spremlja to
               področje. Od posebne tematske seje Vlade, pa do tega, da praktično skoraj ni seje
               Vlade, kjer o tej problematiki ne bi govorili. Zato, ker je tako pomembna. In
               posledično se tudi ogromno stvari dogaja na tem področju. Ogromno. Morda jih ne
               vidite zato, ker se vzpostavlja tudi sistem, ki je bil prej v nekaterih točkah morda
               pomanjkljiv in je zato tudi prihajalo do teh problemov, ki jih imamo zdaj, ko
               prenašamo projekte, ko še zdaj ne vemo, ali bodo projekti lahko izvedeni ali ne, ker
               je bilo marsikaj morda narejeno na hitro in brez posebnih spremljajočih navodil in
               seveda nadzorov in pregledov projektov, da ne bi prihajalo do takšnih odstopanj, kot
               je prihajalo.</p>
               <p>Kaj smo naredili na tem področju? Najprej bi rekla tako, ogromno se dela na temi
               poenostavitvi na tem področju. Se pravi, kako enostavneje priti do evropskih
               sredstev. Kako poenostaviti tako razpise, kot seveda potem tudi tisto, kar sledi
               pogodbi, ko se projekt začne razvijati, pa vendar še vedno v duhu tega, kar od nas
               zahtevata naš in tudi evropski pravni red. Ampak, te poenostavitve so kar znatne. Pa
               ne samo pri nas, saj vemo, da tudi Evropa počasi sprošča te birokratske, težke
               administrativne ovire, bi včasih rekli. In to delamo tudi mi, mislim, da uspešno. In
               to se bo poznalo zdaj ob prvih razpisih, ki bodo že prišli po drugačnih metodah.</p>
               <p>Kar se tiče razpisov. Gotovo, da če je razpis postavljen tako, da je prijaviteljem
               oziroma upravičencem na razpolago zelo kratek časovni rok da projekt prijavijo in da
               ga potem izpeljemo, smo se odločili, da bomo naredili najave projektov, najave
               razpisov, v katerih bodo zainteresirani že lahko videli, v katero smer bo treba
               pripravljati in kakšno dokumentacijo potrebujejo za to. Tako bo, ko bo razpis, veliko
               stvari lahko že pripravljenih in bodo verjetno taki projekti tudi sicer
               kvalitetnejši.</p>
               <p>Druga sprememba. Mi tudi ravno zaradi časa, v katerem smo, v spremembah, razmišljamo
               seveda tudi o spremembah znotraj operativnih programov. Morda sta poti dve. Ena je,
               ko znotraj OP-ja na fleksibilen način poslušamo nekatere stvari uskladiti, ne da bi
               bilo potrebno iti v postopek pred Evropsko komisijo. Za korenitejše spremembe,
               seveda, je pa tudi postopek mnogo daljši in bo organ upravljanja tisti, ki bo
               nadzornemu odboru predlagal, ta pa Evropski komisiji. In te operativne programe bomo
               spremenili prav v tej smeri, da se bomo prilagodili današnjemu času in potrebam. Tudi
               naša domača uredba o izvajanjih postopkov pri črpanju evropskih sredstev je ravno v
               tem času, v končnem usklajevanju, in bo v bistvu prinesla mnogo, ampak, res, kar
               mnogo izboljšav za tiste, ki po tej uredbi delajo.</p>
               <p>Kar se tiče vzpostavitve informacijskega sistema, ki je v celoti zelo povezan tudi z
               zahtevki za izplačilo in kasneje z zahtevki za povračilo, moram reči tako - ker je
               prej nekdo problematiziral to, ali res ni bilo informacijskega sistema prej. Imamo
               sistem ISAR, ki je začel nastajati, mislim, da 1999 leta kot informacijski sistem, ki
               naj bi pokrival to področje. Po letu 2004 je nekako zamrl. Nekateri moduli so se
               sicer po posameznih sektorjih oziroma ministrstvih delali, ampak osnovni
               informacijski sistem kot tak pa je stal. Stal je do aprila 2008, ko je bila sklenjena
               nova pogodba in se je šele začelo pripravljati to, da se ta sistem informacijski
               usposobi, da se ga novelira tam, kjer se ga da. Predvsem pa, da se ga prilagodi
               informacijskim sistemom, ki jih že imamo in ki v tej državni upravi pokrivajo
               finance, to sta predvsem EFERAC in pa tudi ISPA in to je velik napor in to je veliko
               delo. Da se lahko arhitektura tega informacijskega sistema toliko prilagodi, da jo
               bomo lahko uporabljali vsi, da bodo pretoki med tem sistemom in sistemom na financah
               nemoteni, da sploh bodo in da bodo tekli. Tu smo, praktično, ogromno rešitev že
               naredili. Veliko stvari že teče, nekaj jih pa še poteka. Ampak te stvari, to, kar vam
               hočem reči je, se rešujejo dnevno in tedensko, gremo v teh zadevah naprej, tako, da
               nihče ne spi.</p>
               <p>Novosti so tudi sledeče. Gremo v avanse. Avanse bodo lahko dobili upravičenci ob
               podpisu pogodbe, do 30%. To je zadeva, ki bo seveda mnogokomu in mnogokje olajšala
               koriščenje teh sredstev. Poleg avansov bomo imeli tudi možnost plačevanja nekaterih
               stroškov po pavšalu, recimo do 20% celotnega projekta. Koraki pri opredelitvi DDV-ja
               kot upravičenega stroška so narejeni. Tudi tu imamo še kar občutek, da bomo morda
               uspeli. Kar je pomembno, to pa imamo v načrtu v najkrajši, v najbližji prihodnosti,
               razvojne agencije oziroma agencije, ki jih imamo po regijah, nameravamo statusno
               poenotiti in jim tudi dati tisto vrednost in tiste naloge, za katere se bile sploh
               ustanovljene. Trenutno je prav na statusnem nivoju veliko težav, od zasebnih do
               javnih so te agencije.</p>
               <p>Če grem naprej, kar se tiče razpisov. Ni res, da razpisov ni. Kar nekaj razpisov
               teče, kar nekaj razpisov je bilo razpisanih že v recimo mandatu te vlade, če hočemo
               tako govoriti, vendar bi pa morda rekla, v tem letu in kar nekaj sredstev je tudi že
               odobrenih. Naj povem recimo samo, na kar se je nanašala pripomba, da je na
               operativnem programu okolja in prometa stanje popolnoma enako kot je bilo konec leta.
               To ni res. Ravno zdaj smo dobili odobrenih 144 milijonov in pa 40 milijonov. To je za
               Ljubljano za ravnanje z odpadki in pa za Škofjo Loko za obvoznico. Te stvari se
               premikajo. Seveda se v štirih, petih mesecih ne more premakniti vse, ampak
               premaknjenega je veliko. Premaknjena je tudi filozofija nas, ki tu delamo, da se
               poskušamo približati tako posredniškim telesom kot tudi upravičencem, da jim
               pomagamo. Tega bo vedno več. Mi se zavedamo, da so to zapleteni postopki, da jim
               predvsem nevladne organizacije verjetno res težko sledijo in tu vidimo svojo nalogo,
               da postopke tako pripravimo in da zagotovimo pomoč za ta dejanja.</p>
               <p>Ko sem poslušala vaše razprave, je bilo ogromno direktnih pripomb, ali direktnih
               nasvetov, ki jih seveda z veseljem vedno sprejemamo. Gospod Trofenik, mislim da, je
               govoril o političnih merilih za razdeljevanje sredstev. To, kar lahko zagotovim je,
               da bomo sredstva razdeljevali glede na kvaliteto projektov. In še nekaj bi rada
               rekla, ko smo pri projektih. To, kar se nam je zgodilo, da je bilo na stotine
               projektov s pogodbo že določenih, toliko in toliko se jih niti ni končalo, toliko in
               toliko, 275, zdaj sprejemamo oziroma jih z aneksom prenašamo v to leto. Morda je
               vzrok tudi v tem, da gre za zelo razdrobljene projekte. To je, mimogrede, bila tudi
               ena od pripomb Računskega sodišča, da bi bilo smiselno financirati oziroma razpise
               oblikovati tako, da bi le prišli do večjih projektov, do projektov, ki bi imeli tudi
               večjo dodano vrednost, seveda, morda ne zgolj v enih občinskih mejah, ampak v kakšnih
               povezovanjih. Tega je na nekih regionalnih nivojih že veliko in taki projekti se
               nesporno že zdaj kažejo kot uspešni.</p>
               <p>Mislim, da ne bi zdaj odgovarjala na vse pripombe, ki so bile dane. Glede podatkov,
               kakšno je bilo stanje, ki so bili zahtevani 1. 1. in kakšno je stanje 31. marca, ni
               res, da bi bilo vse enako. Razlike so, ne velike, vendar razlike so, premika se tako,
               kot sem rekla, premika se po korakih, ker drugače ne gre, ampak daleč od tega, da se
               nič ne bi delalo in se nič ne bi spreminjalo. Tako, da to gre. Seveda se strinjamo s
               tem, če hočeš dobro načrtovati planirati moraš imeti dobre izhodiščne podatke, in to
               je tisto kar želimo tako od teh analiz prejšnjega obdobja in razpisov, kakor tudi
               pričakujemo to od Isarja, to je ta informacijski sistem, ki bo pa res pokrival
               podatkovno ne samo čiste računovodske ali pa finančne podatke, ampak bomo dobili še
               kakšen podatek več, ko bo zadeva dokončno stekla.</p>
               <p>In da končam s tem. Gospa Črnugelj je govorila o administrativnih ovirah, o tem,
               kako težko je te razpise izpolnjevati tistim, ki tega niso vešči. Tega se zavedamo in
               povedala sem že za nekaj inštrumentov, s katerimi bomo prav te zagate reševali.
               Kajti, res je, ko enkrat uspeš na razpisu, uspeš lahko na naslednjem in naslednjem in
               se dostikrat pojavljajo isti upravičenci zato, ker znajo, drugi pa ne znajo. Mi bi
               radi naučili tudi tiste, ki to še ne znajo. Hvala lepa za pozornost.</p>
            </sp>
            <sp xml:id="SDZ5-Redna-05-2009-04-23.sp196">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. Prehajamo na razpravo o predlogih sklepov in
               vloženih amandmajih, ki jo bomo opravili na podlagi pregleda vloženih amandmajev z
               dne 22. 4. 2009.</p>
               <p>Prvi amandma poslanskih skupin SD, Zares, LDS in DeSUS k 1. sklepu. Želi kdo
               razpravljati? Ugotavljam, da ne. Zato zaključujem razpravo.</p>
               <p>V razpravo dajem amandma poslanskih skupin SD, Zares, LDS in DeSUS k 4. sklepu. Želi
               kdo razpravljati? Ugotavljam, da ne. Zato zaključujem razpravo.</p>
               <p>O amandmajih in predlogih sklepov v celoti bomo v skladu s časovnim potekom seje
               zbora odločali danes v okviru glasovanj čez pol ure, ob 20 uri in 25 minut.</p>
               <p>S tem prekinjam to točko dnevnega reda. Prekinjam tudi sejo zbora, ki jo bomo
               nadaljevali ob 20 uri in 25 minut.</p>
               <p>(Seja je bila prekinjena ob 19.58 in se je nadaljevala ob 20.25.)</p>
            </sp>
            <sp xml:id="SDZ5-Redna-05-2009-04-23.sp197">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! Ura je 20.25, kot je napovedano, prehajamo na
               glasovanja zbora o predlogih odločitev. Poslanke in poslance prosim, da preverite
               delovanje svoje glasovalne naprave, in sicer mora na desni strani vložene kartice
               goreti oranžna lučka.</p>
               <p>Nadaljujemo s <title>prekinjeno 12. točko dnevnega reda - to je z obravnavo
                  Problematike podfinanciranosti RTV Slovenija in kulturnih vsebin na javni RTV ter
                  s Poročilom o delu Nadzornega sveta RTV Slovenija v letu 2008. </title>Prehajamo na
               odločanje o amandmaju k predlogu sklepa. V zvezi s tem vas želim opozoriti, da
               amandma v celoti spreminja besedilo predlaganega sklepa. Če bo amandma sprejet, bo s
               tem besedilo sklepa v celoti spremenjeno, zato Državni zbor o sklepu v celoti ne bo
               glasoval. Odločamo o amandmajih poslanskih skupin DeSUS, LDS, SD in Zares.
               Proceduralno, gospod Tanko.</p>
            </sp>
            <sp xml:id="SDZ5-Redna-05-2009-04-23.sp198">

               <speaker>JOŽE TANKO:</speaker>

               <p>Hvala lepa, spoštovani predsednik.</p>
               <p>V poslanski skupini smo obstruirali tudi razpravo na Odboru Državnega zbora za
               kulturo, šolstvo, šport in mladino. Razprava in pa zaključki, ki so bili tam
               predlagani in tudi sprejeti, so bili povsem v nasprotju z vsebino gradiv, ki so bila
               predložena na seji matičnega delovnega telesa in tudi povsem v nasprotju s tistim,
               kar je bilo predloženo s strani javnega zavoda Radiotelevizija Slovenija. V poslanski
               skupini smo zgroženi, ker se sprejemajo sklepi, ki z dejanskim stanjem nimajo nobene
               zveze. Ni res, da kultura izginja iz programa javne Radiotelevizije. Programi in
               sredstva namenjena kulturi se povečujejo, tako v nominalnem znesku, v finančnem
               znesku, kakor tudi v relativnem deležu v programskem času. Prav tako smo zgroženi,
               ker iz Državnega zbora izginja kultura. Številne razprave na delovnih telesih in to
               še posebej na Odboru za kulturo, šolstvo, šport in mladino so take, da kažejo na to,
               da si ta odbor pravzaprav ne zasluži, da ima v imenu kulturo. In ker so predlogi
               sklepov taki, da so predvsem podlaga za kadrovsko obračunavanje v javnem zavodu
               Radiotelevizije Slovenija, bomo v poslanski skupini obstruirali glasovanje, tako o
               amandmaju kot tudi kasneje, če amandma ne bo sprejet, ob predlogu sklepa matičnega
               delovnega telesa. Mnenja smo, da je treba razpravo, vsebino razprav, predloge sklepov
               in transparentnost predlagateljev narediti tako, da bo na ravni Državnega zbora. Kar
               se pa dogaja na tem odboru v tem mandatu, pa tudi v Državnem zboru, pa je daleč od
               tega, da bi lahko rekli, da so razprave, odnosi in ostale stvari kulturne.
               Napovedujemo obstrukcijo.</p>
            </sp>
            <sp xml:id="SDZ5-Redna-05-2009-04-23.sp199">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obstrukcija je bila napovedana v skladu s Poslovnikom Državnega zbora.</p>
               <p>Prehajamo na glasovanje. (Bomo počakali, da se obstrukcija formalno izpelje do
               konca.)</p>
               <p>Glasujemo. Glasovanje teče. Navzočih je 49 poslank in poslancev. Za je glasovalo 43,
               proti nihče.</p>
               <p>(Za je glasovalo 43.) (Proti nihče.)</p>
               <p>Ugotavljam, da je amandma sprejet. S tem je sprejet tudi sklep v celoti.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>13. točko dnevnega reda - obravnava Problematike
                  črpanja evropskih sredstev na podlagi objavljenega poročila Računskega sodišča
                  "Sredstva Evropske unije v zaključnem računu državnega proračuna". </title>
               </p>
               <p>Prehajamo na odločanje o amandmajih k predlogu sklepov.</p>
               <p>Odločamo o amandmaju poslanskih skupin SD, Zares, LDS in DeSUS k prvemu sklepu.</p>
               <p>Prosim, gospod Tanko, obrazložitev glasu v imenu poslanske skupine?</p>
            </sp>
            <sp xml:id="SDZ5-Redna-05-2009-04-23.sp200">

               <speaker>JOŽE TANKO:</speaker>

               <p>Postopkovno.</p>
            </sp>
            <sp xml:id="SDZ5-Redna-05-2009-04-23.sp201">

               <speaker>PREDSEDNIK DR. PAVEL GANTAR:</speaker>

               <p>Torej proceduralno, postopkovno. Prosim.</p>
            </sp>
            <sp xml:id="SDZ5-Redna-05-2009-04-23.sp202">

               <speaker>JOŽE TANKO:</speaker>

               <p>Hvala za besedo. Tudi predlog amandmajev pri tej točki je tak, da bo, ker bo najbrž
               sprejet, ker bo koalicija to sprejela, da bo v celoti spremenjena vsebina dveh točk,
               dveh predlogov sklepov matičnega delovnega telesa, ki je nedvoumno jasno ugotovilo,
               da so vsebine take, da dejansko stojijo in se predlogi sklepov ujemajo tudi s
               poročilom, ki ga je predložila Vlada Republike Slovenije za obravnavo na delovnem
               telesu Državnega zbora. Istočasno tudi ugotavljamo, da v tem obdobju razen
               neutemeljenih kritik na račun črpanja evropskih sredstev niso bili storjeni nobeni
               pomembni in konkretni koraki, ki bi to področje, ki ga tako kritizirate, kakorkoli
               pomembno izboljšalo in s čimer bi omogočil, da se tudi dejansko izboljša črpanje.
               Celo več, z rebalansom, ki je bil sprejet pred dobrim mesecem, se te postavke na
               področju črpanja evropskih sredstev dodatno zmanjšujejo. In koalicija ne predlaga
               nobenih, za enkrat ni predlagala še nobenih ustreznih rešitev, ki bi kakorkoli
               omogočale izboljšanje dela na tem področju. Pravzaprav smo celo v paradoksalni
               situaciji, da je nekdo, ki je sodeloval pri pripravi gradiv, razpisov in je delal v
               Službi za lokalno samoupravo za katero ugotavljate, da ni bila uspešna, napredoval
               celo v ministra za to isto področje. Skratka, situacija je paradoksalna. In, tudi tu
               napovedujemo obstrukcijo.</p>
            </sp>
            <sp xml:id="SDZ5-Redna-05-2009-04-23.sp203">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obstrukcija je bila napovedana v skladu s Poslovnikom.</p>
               <p>Torej, odločamo o amandmaju poslanskih skupin SD, Zares, LDS in DeSUS k prvemu
               sklepu. Glasujemo.</p>
               <p>Spoštovani kolega Lukšič, proceduralno? .../Smeh v dvorani./... Želite
               proceduralno?</p>
               <p>Kot nepovezani poslanec ne morete napovedati obstrukcije, to lahko napove samo
               poslanska skupina, da vas že vnaprej prehitim.</p>
               <p>Glasujemo. Prekinitev.</p>
               <p>Obrazložitev glasu, nepovezani poslanec gospod Franc Pukšič.</p>
               <p>Prosim.</p>
            </sp>
            <sp xml:id="SDZ5-Redna-05-2009-04-23.sp204">

               <speaker>FRANC PUKŠIČ:</speaker>

               <p>Hvala lepa.</p>
            </sp>
            <sp xml:id="SDZ5-Redna-05-2009-04-23.sp205">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim.</p>
            </sp>
            <sp xml:id="SDZ5-Redna-05-2009-04-23.sp206">

               <speaker>FRANC PUKŠIČ:</speaker>

               <p>Jaz sicer, vam oprostim, ker ste se ob trikratnem izreku mojega priimka dvakrat
               zmotili. Upam, da je bila to samo pomota. Upam, da to ni v stilu ministra za visoko
               šolstvo. Pa vendar, pri tej točki torej ne bom glasoval iz enega razloga, in sicer -
               tisti in tiste, ki so delali na Ministrstvu za lokalno samoupravo prejšnja štiri
               leta, pa mislim, da so dobro delali, tudi ministrica, ki je pač zdaj postala
               ministrica, ena izmed uradnic, sama je zapisala, da je bilo v zadnjem obdobju
               izkoriščenih več kot 50% razpoložljivih sredstev, ampak bojazen vladne koalicije, ki
               pritiska očitno tudi na to ministrstvo, da ne pripravi razpisov za obdobje 2010,
               2013, da bi se ta sredstva prekategorizirala, gre za preko 300 milijonov evrov za
               neke druge, na druga ministrstva je pa seveda skrb vzbujajoče. Zato ne bom pri tej
               "gloriji" sodeloval, ki je škodljiva za slovenske regije, za regionalni razvoj, temu,
               čemur je to namenjeno. Pravzaprav je nedopustno, da v situaciji, gospodarski
               situaciji takšni v, kakršni smo, ne date možnosti še tistim gospodarskim subjektom,
               da bi delali in obračali ter uporabili in investirali denar iz evropske skupnosti.
               Zato pri tej točki ne bom sodeloval.</p>
            </sp>
            <sp xml:id="SDZ5-Redna-05-2009-04-23.sp207">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu poslanske skupine. Gospod Bogovič, prosim.
           </p>
            </sp>
            <sp xml:id="SDZ5-Redna-05-2009-04-23.sp208">

               <speaker>FRANC BOGOVIČ:</speaker>

               <p>V Poslanski skupini Slovenske ljudske strank smo svoja mnenja o načinu dela in pa
               tudi o glavnih problemih, ki so na področju koriščenja evropskih sredstev, povedal že
               v razpravi. V razpravi, ki se je zopet vračala v preteklost, v kateri je tudi kar
               nekaj poslancev, ki dobro pozna to tematiko, zelo populistično izrabilo tudi
               statistične podatke. V razpravi, ki je bila namenjena in ki se je tu razvila, je se
               odvijalo vse v tej smeri, da ocenjujemo, da od tega Slovenija, slovenske pokrajine,
               slovenski programi ne bodo imeli prav nič. V današnji razpravi in pa tudi v
               preteklosti smo že večkrat poskušali spodbuditi predvsem pogled v prihodnost, pogled
               v črpanje sredstev. V tem delu, v katerem se pa v bistvu nadaljuje to, kar se je
               dogajalo v predvolilnem času, da se tema črpanja evropskih sredstev izkorišča za
               obračunavanje z nekaterimi strankami. V tem primeru je pa tudi stranka Slovenske
               ljudske stranke kot stranka, v kateri je bil predhodni minister, ki mislim, da je
               zelo veliko za to črpanje naredil. Zato smo se tudi mi odločili, da v tem glasovanju
               ne bomo sodelovali in prepuščamo odločanje koaliciji, da lahko danes še enkrat z
               užitkom naredi križ čez delo ministra, hkrati pa želim, da bo sedanja koalicija res
               uspešnejša in da bomo čez eno leto pri pregledu tega področja in pa črpanja teh
               sredstev imeli lepšo temo in da boste tudi lažje govorili o uspešnem črpanju. Želim
               vam res veliko sreče, predvsem Vladi pri tem delu, ki bo odigrala ključno vlogo pri
               našem odločanju. Veliko sreče in veliko užitkov.</p>
            </sp>
            <sp xml:id="SDZ5-Redna-05-2009-04-23.sp209">

               <speaker>PREDSEDNIK DR. PAVEL GANTAR:</speaker>

               <p>Ugotavljam, da je v okviru obrazložitve glasu v bistvu proceduralno gospod Bogovič
               napovedal obstrukcijo Slovenske ljudske stranke, zato nadaljnje obrazložitve glasu s
               strani poslancev Slovenske ljudske stranke, niso več mogoče, jih ne morem dati.
               Torej, napovedana je obstrukcija s strani poslancev Slovenske ljudske stranke, zato
               tem poslancem ni več mogoče dati priložnosti, da bi obrazložili svoj glas. To je
               evidentno.</p>
               <p>Torej, odločamo o amandmaju poslanskih skupin SD, Zares, LDS in DeSUS k prvemu
               sklepu. Glasujemo. Navzočih je 49 poslank in poslancev, za je glasovalo 47, proti
               nihče.</p>
               <p>(Za je glasovalo 47.) (Proti nihče.)</p>
               <p>Ugotavljam, da je amandma sprejet.</p>
               <p>Gremo k četrtemu sklepu. Odločamo o amandmaju poslanskih skupin SD, Zares, LDS in
               DeSUS k četrtemu sklepu. Glasujemo. Navzočih je 49 poslank in poslancev, za je
               glasovalo 47, proti nihče.</p>
               <p>(Za je glasovalo 47.) (Proti nihče.)</p>
               <p>Ugotavljam, da je amandma sprejet.</p>
               <p>Končali smo z odločanjem o amandmajih k predlogu sklepov.</p>
               <p>Prehajamo na odločanje o predlogu sklepov v celoti. Glasujemo. Navzočih je 48
               poslank in poslancev, za je glasovalo 44, proti nihče.</p>
               <p>(Za je glasovalo 44.) (Proti nihče.)</p>
               <p>Ugotavljam, da so sklepi sprejeti.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA </title>, to je na <title>OBRAVNAVO PREDLOGA ZAKONA O RATIFIKACIJI SPORAZUMA MED VLADO REPUBLIKO
               SLOVENIJE IN AVSTRIJSKO ZVEZNO VLADO O IZMENJAVI IN MEDSEBOJNEM VAROVANJU TAJNIH
               PODATKOV.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, prehajamo na odločanje o predlogu zakona. Glasujemo.
               Navzočih je 64 poslank in poslancev, za je glasovalo 63, proti nihče.</p>
               <p>(Za je glasovalo 63.) (Proti nihče.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajam na <title>16. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  MEDNARODNEGA SPORAZUMA O TROPSKEM LESU IZ LETA 2006.</title> Predlog zakona je v
               obravnavo zboru predložila Vlada. Predlog zakona je obravnaval Odbor za zunanjo
               politiko kot matično delovno telo, ki je zboru pisno poročal. Prijavljenih k razpravi
               ni. Ker matično delovno telo v okviru druge obravnave ni sprejelo nobenega amandmaja
               prehajamo na odločanje o predlogu zakona. Glasujemo. Navzočih je 63 poslank in
               poslancev, za je glasovalo 63, proti nihče.</p>
               <p>(Za je glasovalo 63.) (Proti nihče.)</p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>17. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  SPORAZUMA O RAZVOJU IN SODELOVANJU MED VLADO REPUBLIKE SLOVENIJE IN KABINETOM
                  MINISTROV UKRAJINE.</title> Predlog zakona je v obravnavo zboru predložila Vlada.
               Predlog zakona je obravnaval Odbor za zunanjo politiko kot matično delovno telo, ki
               je zboru pisno poročal. Prijavljenih k razpravi ni. Ker matično delovno telo v okviru
               druge obravnave ni sprejelo nobenega amandmaja prehajamo na odločanje o predlogu
               zakona. Glasujemo. Navzočih je 61 poslank in poslancev, za je glasovalo 61, proti
               nihče.</p>
               <p>(Za je glasovalo 61.) (Proti nihče.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na... Prosim? Proceduralno? Prosim, gospod Anderlič, proceduralno.</p>
            </sp>
            <sp xml:id="SDZ5-Redna-05-2009-04-23.sp210">

               <speaker>ANTON ANDERLIČ:</speaker>

               <p>Na tej seji Državnega zbora imamo zakon po nujnem postopku, ki pa dan pred
               zaključkom seje še ne izpolnjuje vseh pogojev, očitno ta točka, da bi jo opravil tudi
               zbor kljub temu, da je Državni zbor včeraj sprejel v skladu s Poslovnikom sklep, da
               Državni zbor nalaga delovnemu telesu, da skladno z dodelitvijo in skladno z
               uvrstitvijo na dnevni red seje Državnega zbora po nujnem postopku pripravi tudi
               poročilo oziroma se opredeli do zakona, tako kot mora matično delovno telo storiti.
               Do danes tega še nismo bili deležni. Tudi ne vem, vsaj sam ne, pa tudi kolegi mi
               pravijo, da še ni sklica seje delovnega telesa, ki bi lahko pripravilo poročilo o tej
               točki dnevnega reda pred zaključkom seje Državnega zbora. Predlagam, da v skladu s
               73. členom, točko 3, Državni zbor odloči, da bomo potrebovali za to, da zaključimo to
               sejo Državnega zbora oziroma točko dnevnega reda, ki smo jo preskočili, poročilo
               matičnega delovnega telesa. Zato predlagam, da zbor prekine sejo Državnega zbora za
               toliko časa, da matično delovno telo pripravi poročilo in se zbor odloči o
               predlaganem poročilu oziroma gradivu, ki bo predloženo. Če ti pogoji ne bodo
               izpolnjeni, pa verjamem, da boste sklicali tudi sejo Kolegija in se dogovorili, kako
               naprej.</p>
               <p>Proceduralni predlog je zelo jasen, 73. člen, prekinitev seje do priprave poročila
               matičnega delovnega telesa.</p>
            </sp>
            <sp xml:id="SDZ5-Redna-05-2009-04-23.sp211">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ugotavljam, da ste podali proceduralni predlog, da zbor v skladu s 73.
               členom, tretjim odstavkom, prekine sejo Državnega zbora do tedaj, ko bo matično
               delovno telo pripravilo poročilo k točki "Zakon o spremembah in dopolnitvah
               Kazenskega zakonika". Proceduralni predlog je vložen, o njem ni razprave niti
               obrazložitve glasu, zato prehajamo na odločanje o tem predlogu sklepa.</p>
               <p>Glasujemo. Navzočih je 60 poslank in poslancev, za je glasovalo 43, proti 13.</p>
               <p>(Za je glasovalo 43.) (Proti 13.)</p>
               <p>Ugotavljam, da je sklep sprejet.</p>
               <p>Prekinjam sejo Državnega zbora. O nadaljevanju seje vas bom pravočasno obvestil.
               Hvala lepa.<title> (SEJA JE BILA PREKINJENA 23. APRILA 2009 OB 20.46.) </title>
               </p>
            </sp>
         </div>
      </body>
   </text>
</TEI>
