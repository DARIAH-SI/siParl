<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Izredna-24-2010-05-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|30027DF390B2F34DC125774C00347F90</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=30027DF390B2F34DC125774C00347F90</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-24-2010-05-26.DZ" n="24">
               <name>Izredna</name>
               <date when="2010-05-26"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-24-2010-05-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 24. izredne seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je začela ob 9. uri.</stage>


            <sp xml:id="SDZ5-Izredna-24-2010-05-26.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice poslanke in kolegi poslanci, gospe in gospodje.</p>
               <p>Začenjam nadaljevanje 24. izredne seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednja
               poslanka in poslanci: Silva Črnugelj, Tadej Slapnik, Alojz Potočnik, dr. Vinko
               Gorenak po 14. uri, Matjaž Zanoškar, Milan Gumzar od 15. ure dalje, László Göncz po
               15. uri, Zvone Černač od 18. ure dalje, Janez Ribič in Miran Jerič do glasovanja. Vse
               prisotne lepo pozdravljam!</p>
               <p>Prehajamo na <title>5. TOČKO DNEVNEGA REDA — TO JE NA OBRAVNAVO PREDLOGA SKLEPA V
                  ZVEZI Z "RAZJASNITVIJO NOVIH OKOLIŠČIN, S KATERIMI JE BILA JAVNOST SEZNANJENA PO
                  RAZPISU ZAKONODAJNEGA REFERENDUMA O ZAKONU O RATIFIKACIJI ARBITRAŽNEGA SPORAZUMA
                  MED VLADO REPUBLIKE SLOVENIJE IN VLADO REPUBLIKE HRVAŠKE".</title>
               </p>
               <p>Predlog sklepa je v obravnavo zboru predložila skupina 37 poslank in poslancev s
               prvopodpisanim Jožetom Tankom. Za dopolnilno obrazložitev predloga zakona dajem
               besedo predstavniku predlagateljev Janezu Janši, mag. Radovanu Žerjavu. Prišlo je do
               dogovora, za katerega nisem vedel.</p>
               <p>Besedo ima predstavnik predlagateljev mag. Radovan Žerjav, prosim.</p>
            </sp>
            <sp xml:id="SDZ5-Izredna-24-2010-05-26.sp2">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani ministri, kolegice in kolegi!</p>
               <p>Smo v času, ko smo globoko zakorakali v drugo polovico referendumske kampanje o
               arbitražnem sporazumu o meji s Hrvaško. V Slovenski ljudski stranki ugotavljamo, da
               se žal zelo malo pogovarjamo o vsebini arbitražnega sporazuma, da se ne pogovarjamo
               argumentirano, predvsem pa, da se žal ne pogovarjamo strpno. Tisti, ki smo proti
               arbitražnemu sporazumu — in to poskušamo vse skozi dokazovati z argumenti — smo bili
               v zadnjem času priča mnogim osebnim vrednostnim sodbam. Sam sem proti temu že
               protestiral, a želim na to še enkrat resno opozoriti. Tisti, ki smo jasno in glasno
               proti arbitražnemu sporazumu, nismo poniglavi. Torej nismo potuhnjeni hinavci. Nismo
               nerazumni, nismo superslovenci in nismo supermeni. Vse, kar je, je, da razmišljamo
               logično in s svojo glavo. Upam, da so časi enoumja, torej časi, ko smo obvezno morali
               vsi razmišljati tako, kot politični voditelji, za nami. Ni enega in edinega
               zveličavnega prav. Mnenj oziroma stališč je približno toliko, kot nas je ljudi na tem
               svetu. Zato na tem mestu za razpravo, ki bo sledila v nadaljevanju, apeliram za
               nekoliko več strpnosti in spoštovanje do vseh razpravljavcev, ki imam do arbitražnega
               sporazuma o meji s Hrvaško kritično stališče. Ta poziv je namenjen tako enim kot
               drugim. Torej vsem</p>
               <p>Spoštovani zagovorniki arbitražnega sporazuma! V Slovenski ljudski stranki nas je
               strah. Strah nas je, da bomo kot že nič kolikokrat v zgodovini, a tokrat izključno po
               lastni krivdi, krivdi naše oblasti, Slovenci izgubili del svojega ozemlja, del
               ozemlja Republike Slovenije. Ta strah je legitimen in po našem mnenju — glede na
               besedila arbitražnega sporazuma — tudi zelo upravičen. Slovensko narodno ozemlje je
               bilo v nevarnosti že od vsega začetka zgodovine slovenskega naroda in je bilo vedno
               predmet poskusov osvajanja in izkoriščanja majhnosti našega naroda. Kakšna zagotovila
               imamo, da tokrat ne bo drugače, da ne bomo ponovno izgubili del našega dragocenega in
               že tako ali tako relativno majhnega ozemlja ter ga morali prepustiti Hrvaški, ki je
               nenazadnje v bližnji zgodovini meni nič — tebi nič dobila del slovenskega ozemlja na
               Istrskem polotoku. Prepričani smo, da se s takšnim arbitražnim sporazumom ponovno
               izgublja del ozemlja. Del tistega ozemlja, ki je bilo ob slovenski osamosvojitvi
               nesporno slovensko. V zgodovino slovenskega naroda bo s tem sporazumom zapisan nov
               mejnik v poglavju narodnega ozemlja in meja, žal ponovno Slovencem v edino znani
               smeri, v smeri izgube narodnega ozemlja. Očitno je to jasno že vsem.</p>
               <p>Republika Italija nam je predvčerajšnjim jasno in glasno povedala, da za njo nismo
               več faktor v strateških pogajanjih glede plinskih terminalov v Tržaškem zalivu. Da
               plinski terminal preprosto bo, pa če se Slovenija postavi na glavo. Spoštovani. To
               preprosto ne more biti naključje. Italija je ta teden s to gesto povedala vse. Ta
               nova okoliščina lahko nosi samo eno sporočilo. Torej, Italija ve, da Slovenija po
               sodbi arbitražnega sodišča ne bo več pomorska država.</p>
               <p>Kaj nas preprečuje, da bo, če arbitražnega sporazuma na referendumu ne zavrnemo, res
               tako? Konvencija Združenih narodov o pomorskem pravu za razmejitev teritorialnega
               morja med državami z nasproti ležečima obalama predvideva uporabo načela equidistance
               oziroma sredinske črte. To načelo se ne uporablja, če se državi dogovorita drugače
               oziroma se ena od držav ne sklicuje na zgodovinski naslov ali posebne okoliščine. V
               primeru slednjega imamo v skladu z mednarodnim pravom kar nekaj možnosti za
               razmejitev Piranskega zaliva. Prva možnost je uveljavljanje načela zgodovinskega
               zaliva, ki ga je seveda treba dokazati. Dokazati torej, da so Republika Slovenija in
               njene predhodne entitete dolgotrajno in kontinuirano izvrševale suverenost nad
               zalivom, pri čemur druge države temu niso nasprotovale. Hrvaška bi bila v tem primeru
               upravičena do ozkega pasu morja ob lastni obali. Morje v zalivu pa se razdeli z ravno
               črto.</p>
               <p>Druga možnost je razdelitev Piranskega zaliva na notranje vode Republike Hrvaške in
               notranje vode Republike Slovenije. V tem primeru bi se državi morali dogovoriti, da
               se upoštevajo posebne okoliščine, zgodovinske, ekonomske, varnostne, in posebej
               načelo pravičnosti, kar bi imelo za posledico premik sredinske črte proti
               savudrijskemu polotoku. Tega se, žal, nismo dogovorili.</p>
               <p>Tretja možnost je kondominij, kar pomeni skupno upravljanje sredine zaliva in
               suverenost nad ozkim pasom ob obali, kar je seveda totalno nesprejemljivo.</p>
               <p>Obstaja še četrta možnost, torej razmejitev teritorialnega morja, ki uveljavlja
               izenačen režim za notranje vode in kopno. Tudi tukaj bi bilo treba upoštevati posebne
               okoliščine, ki utemeljujejo odmik od sredinske črte.</p>
               <p>Torej, nobena od naštetih možnosti, ki bi lahko bila posledica razsodbe arbitražnega
               sodišča na osnovi arbitražnega sporazuma, ne zagotavlja Sloveniji celotnega
               Piranskega zaliva oziroma ne zagotavlja stanja na 25. 6. 1991.</p>
               <p>Pa poglejmo, kako je z vstopom v mednarodne vode. Glede na geografske značilnosti
               slovenske obale in upoštevajoč že določeno mejo z Italijo je koridor edina rešitev,
               ki Sloveniji omogoča dostop na odprto morje. V zvezi z določitvijo koridorja pa imamo
               nekaj možnosti.</p>
               <p>Prva možnost je skupno izvrševanje suverenosti nad koridorjem, nekaj podobnega kot
               kondominij. To bi bil tako imenovan režim sui generis. V tem primeru bi se morali
               dogovoriti o režimu gospodarskega izkoriščanja vodnega stolpa morskega dna in
               podzemlja.</p>
               <p>Druga možnost je, da bi koridor imel status odprtega morja. Obe državi bi se v tem
               primeru morali odpovedati izvrševanju suverenosti nad koridorjem. Dogovoriti pa bi se
               morali o režimu gospodarskega izkoriščanja vodnega stolpa, morskega dna in podzemlja.</p>
               <p>Tretja možnost je ločeno izvrševanje suverenosti nad koridorjem. Nad vodnim stolpom
               v tem primeru izvršuje suverenost in jurisdikcijo ena država, nad morskim dnom pa
               druga država.</p>
               <p>Četrta možnost je pa koridor skozi hrvaške teritorialne vode, v katerem bi veljal
               ugodnejši režim, denimo, od neškodljivega prehoda, tako imenovani tranzitni režim. Ta
               režim je ugodnejši zato, ker ga država ne sme prekiniti, poleg pravice plovbe pa
               vsebuje tudi pravico preleta in plovbe podmornic.</p>
               <p>V vseh naštetih možnostih, ki bi lahko bile rezultat sodbe arbitražnega sodišča na
               osnovi arbitražnega sporazuma, pa ne vidimo nobene možnosti, da bi ta koridor bil
               izključno v lasti Slovenije, kar ponovno ne zagotavlja stanja na dan 25. 6. 1991.
               Zato smo v Slovenski ljudski stranki trdno prepričani, da je izhod v mednarodne vode
               Jadrana po slovenskih teritorialnih vodah odvisen od določitve meje na morju z
               Republiko Hrvaško. Določitev meje na morju pa se bo v skladu z arbitražnim sporazumom
               izvršila izključno po pravilih in načelih mednarodnega prava, brez upoštevanja drugih
               posebnih okoliščin.</p>
               <p>Žal smo pri sprejemanju Zakona o ratifikaciji arbitražnega sporazuma popolnoma
               ignorirali odločitev Ustavnega sodišča o arbitražnem sporazumu. Res je, da je Ustavno
               sodišče v zadnji točki svoje odločitve o arbitražnem sporazumu ugotovilo, da ta, kot
               sam zapis, ni v neskladju z ustavo, s čimer se sam sicer ne strinjam, vendar je
               odločitev ne glede na to zavezujoča. Zavezujoča pa je tudi v vseh točkah izreka in ne
               samo v zadnji. Po stališču Ustavnega sodišča ima Slovenija nedvomno neposreden dostop
               do odprtega morja. Izhodišče arbitražnega sporazuma pa je, da bo arbitražno sodišče
               določilo potek meje na morju in stik Slovenije z odprtim morjem. Slednje je popolnoma
               nekaj drugega od tistega, kar je ugotovilo Ustavno sodišče. Jaz verjamem Ustavnemu
               sodišču in ne tistim, ki se odločitvi Ustavnega sodišča izogibajo in ga ignorirajo.
               Še posebej pa mu verjamem zaradi tega, ker je bil sodnik poročevalec, torej sodnik,
               ki je pripravil predlog odločitve Ustavnega sodišča, v kateri je zapisano, da je v
               Temeljni ustavni listini zapisano, da ima Slovenija neposreden dostop do odprtega
               morja, sodnik, ki je profesor mednarodnega prava, izkušen dolgoletni diplomat in član
               številnih mednarodnih teles in nenazadnje član Strateškega sveta za zunanjo politiko
               sedanjega ministrstva za zunanje zadeve in ki ni bil na plačilni listi, mimogrede,
               Ministrstva za zunanje zadeve. In Ustavno sodišče je jasno opozorilo Državni zbor, da
               "sodba arbitražnega sodišča lahko pripelje do tega, da Slovenija na njeni podlagi ne
               bo imela neposrednega dostopa do odprtega morja, kar pomeni kršitev ustavnih določb,
               zato naj razmisli o spremembi Temeljne ustavne listine in ustave pred ratifikacijo
               arbitražnega sporazuma".</p>
               <p>Spoštovani! Na dejstvo prevelikega tveganja, ki ga sprejemamo s takšnim arbitražnim
               sporazumom, opozarja veliko število eminentnih slovenskih pravnikov in ostalih
               pomembnih slovenskih osebnosti. Medtem ko na drugi strani med pravnimi strokovnjaki,
               ki zagovarjajo takšen arbitražni sporazum, zasledimo le tiste, ki so na plačilni
               listi Vlade Republike Slovenije in ki so nenazadnje tudi sodelovali pri pripravi tega
               sporazuma. Logično je, da avtorji hvalijo sporazum, a vedeti je treba, da so avtorji
               in niso neodvisni.</p>
               <p>Spoštovani! Slovenci smo zaveden in domoljuben narod, ponosni na svojo zgodovino,
               svoj jezik, kulturo, korenine in še marsikaj. Kot Slovenci, ki v veliki večini
               izhajamo s podeželja, se še predobro zavedamo pomena zemlje in njene lastnine. Ne
               poznam Slovenca, ki bi v sporu s sosedom za samo kvadratni meter svoje zemlje sprejel
               tako velik riziko, da mu ga sodišče ne dodeli nazaj, kot ga Vlada s tem sporazumom
               sprejema za celoten Piranski zaliv in pravico prostega dostopa na odprto morje, za
               ozemlje ob Dragonji in še posebej za ozemlje ob Hotizi.</p>
               <p>Zatorej soočimo danes ponovno vsak svoje argumente, Slovenci in Slovenke pa naj na
               referendumu odločijo, v kakšno poglavje zgodovine bodo svojo odločitev vpisali.
               Državljane in državljanke Republike Slovenije pa pozivamo, da na referendumu
               glasujejo proti arbitražnemu sporazumu.</p>
               <p>Hvala lepa.</p>
            </sp>
            <sp xml:id="SDZ5-Izredna-24-2010-05-26.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za dopolnilno obrazložitev predloga sklepa dajem besedo tudi predstavniku
               predlagateljev Janezu Janši.</p>
               <p>Prosim, imate besedo.</p>
            </sp>
            <sp xml:id="SDZ5-Izredna-24-2010-05-26.sp4">

               <speaker>JANEZ JANŠA:</speaker>

               <p>Hvala lepa za besedo, spoštovani gospod predsednik Državnega zbora. Predsednik Vlade.
               Členice in člani Vlade. Spoštovani kolegice in kolegi.</p>
               <p>Odkar je Državni zbor z navadno večino, po našem mnenju na protiustaven način,
               ratificiral arbitražni sporazum oziroma sporazum o arbitraži za določitev meje med
               Republiko Slovenijo in Hrvaško, se je pojavilo kar nekaj novih okoliščin. Dve od teh
               sta bistveni. Nekaj tednov nazaj smo prvič slišali izjavo predsednika slovenske vlade
               gospoda Pahorja, ko je dvakrat eksplicitno zatrdil, da mu je hrvaška kolegica
               predsednica hrvaške vlade Jadranka Kosor v razgovoru obljubila oziroma zagotovila
               teritorialni izhod Slovenije v mednarodne vode oziroma teritorialni stik slovenskega
               morja z mednarodnimi vodami.</p>
               <p>Druga takšna nova okoliščina, ki se je pojavila in ki je verjetno še bolj pomembna
               oziroma usodna, je dejstvo, da je bila po več mesecih končno tudi slovenska javnost
               seznanjena z vsebino Zakona o ratifikaciji sporazuma o arbitraži, ki ga je sprejel
               hrvaški sabor. Vsebina tega zakona v tistem delu, ki je ključen za Slovenijo, v
               slovenskih medijih takrat, ko se je zakon sprejemal, ni bila objavljena, tudi
               Državnega zbora ni nihče podrobneje obvestil o tem, na kakšen način je Hrvaška
               ratificirala ta sporazum o arbitraži. Govorilo se je zgolj o tem, da je 20 %
               poslancev hrvaškega sabora glasovalo za, se pravi so dosegli 90% večino v podporo,
               daleč več kot dvotretjinsko. Samo 7 jih je bilo proti. In govorilo se je o tem, da
               naj bi Hrvaška ob tem sprejela neko enostransko izjavo, s katero Sloveniji zanika
               pravico do teritorialnega izhoda v mednarodne vode. Ko se je pred nekaj dnevi v
               slovenski javnosti pojavil celoten tekst zakona, s katerim je Hrvaška ratificirala ta
               sporazum o arbitraži, je postalo jasno, da ta zakon ne vsebuje zgolj tehničnih
               členov, niti zakonu ni priložena neka nepomembna enostranska izvaja, ampak so se
               razkrila tudi nekatera šokantna nova dejstva.</p>
               <p>Ampak, pojdimo najprej po vrsti. Po tem, ko je predsednik Vlade gospod Pahor javno
               izjavil, da mu je hrvaška predsednica Vlade obljubila, da se pod tem sporazumom
               predpostavlja samo po sebi, da bo Slovenija dobila teritorialni izhod v mednarodne
               vode, je takoj sledilo ostro zanikanje Hrvaške, in sicer tako v uradni izjavi
               njihovega ministrstva za zunanje zadeve, kot v nastopu predsednice hrvaške vlade v
               hrvaškem saboru. Obe izjavi, tako izjava predsednice hrvaške vlade, kot uradno
               sporočilo ministrstva za zunanje zadeve sta postavili našega predsednika Vlade na
               laž. Odgovor, ki je sledil s strani našega zunanjega ministrstva, je bil nejasen,
               medel in ni odgovarjal na trditve, ki so bile postavljene v izjavi hrvaškega
               ministrstva za zunanje zadeve. To se pravi, da je bilo tisto sporočilo hrvaškega
               ministrstva za zunanje zadeve neposreden povod za to, da se je šel brat zakon
               hrvaškega sabora o ratifikaciji arbitražnega sporazuma. In ko smo prebrali ta zakon,
               se je izkazalo, da je resnica verjetno ravno obratna od tega, kot je zatrjeval
               predsednik slovenske vlade. Da ni hrvaška vlada slovenski obljubila in zagotovila ob
               dogovarjanju za ta sporazum, da ima Slovenija nesporen teritorialni stik oziroma
               izhod v mednarodne vode, ampak je Slovenija pristala na to, da lahko Hrvaška s svojim
               stališčem in s svojo izjavo informira švedsko predsedstvo Evropske unije in tudi
               Združene države Amerike. Kajti, ko preberemo zakon, ki ga je sprejel hrvaški sabor in
               ki smo ga razdelili tudi kot dodatno gradivo in lahko preverite te moje besede, v
               zakonu, v tekstu, ki je sestavni del Zakona o ratifikaciji hrvaškega sabora,
               preberemo tudi naslednje: "Z ozirom na sporazum o arbitraži med Vlado Republike
               Hrvaške in Vlado Republike Slovenije, ki je bil podpisan v Stockholmu 4. novembra
               2009, daje Republika Hrvaška naslednjo izjavo o vsebini, o kateri sta dne 27. oktobra
               2009 hrvaška in slovenska stran skupaj obvestili predsedstvo Sveta Evropske unije in
               Združene ameriške države: nič o sporazumu o arbitraži med Vlado Republike Hrvaške in
               Vlado Republike Slovenije se ne bo razumelo kot pristanek Hrvaške na zahtevo
               Slovenije za teritorialni kontakt z odprtim morjem. Kot je bilo dogovorjeno s
               slovensko stranjo, Republika Hrvaška daje to izjavo po podpisu sporazuma o arbitraži,
               vendar pred ratifikacijo sporazuma o arbitraži v Republiki Hrvaški in Republiki
               Sloveniji." Zdaj s to izjavo, s katero je bila slovenska stran seznanjena in s katero
               sta slovenska vlada in hrvaška vlada skupaj seznanili tudi predsedstvo Evropske unije
               in Združene države, Hrvaška ne zanika Sloveniji samo pravico do teritorialnega izhoda
               v mednarodne vode, zanika ji pravico za kakršenkoli ozemeljski kontakt z mednarodnimi
               vodami. Če je ta kontakt samo na eni točki, seveda to ni izhod. Tisto, kar pa posebej
               preseneča in je šokantno, pa je ta del zakona, ki ga je sprejel hrvaški sabor, v
               kateri se govori o tem, da sta slovenska in hrvaška vlada skupaj obvestili
               predsedstvo Evropske unije in Združene države o tej izjavi. Mi smo poskušali v
               preteklih dneh dobiti zelo jasen odgovor tako od zunanjega ministra kot od
               predsednika Vlade, kaj je tukaj na stvari.</p>
               <p>Včeraj smo poskušali ta odgovor zelo jasno dobiti od ministra za zunanje zadeve na
               Odboru za zunanjo politiko, kjer je minister dejal, da se Slovenija nikoli ni
               strinjala z vsebino te izjave, da je sprejela svojo izjavo in da tega strinjanja tudi
               ne posebej ne skupaj nikoli slovenska vlada ni izrazila komurkoli oziroma katerikoli
               tretji strani, niti ne predsedstvu Evropske unije niti ne Združenim državam. Vendar
               ministra nismo spraševali po tem, ministra nismo spraševali po vsebini, ampak po
               formi, ki je v tem primeru ključna in na to vprašanje nismo doslej dobili odgovora
               niti od njega niti od predsednika Vlade. Še več, sredi razprave je predsednica odbora
               razpravo nasilno prekinila, dala na glasovanje sklep, ki ga imate danes tukaj in na
               ta način preprečila, da bi prišli do odgovora pred to sejo. Delovna telesa so za to,
               da se tam zelo konkretno razčistijo tudi najmanjše podrobnosti, tega se na plenarni
               seji ne da in to je bilo včeraj preprečeno, čeprav ni bilo za to nobene potrebe in
               čeprav je bilo za razpravo prijavljenih še veliko ljudi. Kršil se je Poslovnik in
               sklep, ki ga imamo danes na mizi, s tega odbora, in ki bo najbrž kasneje prebran, je
               nelegitimen. Sprejet je bil na podlagi kršenja Poslovnika. Nenavadna nervoza je
               zavladala v vrstah zagovornikov arbitražnega sporazuma v teh dneh, ko se bere ta
               zakon o ratifikaciji, ki ga je sprejel hrvaški sabor. Začele so se pojavljati izjave,
               češ, kako ne glede na to, kako je bila Hrvaška izjava sprejeta, to nima nikakršne
               pravne teže na arbitražo, kako to ne bo v ničemer odločalo, kako tudi vrstni red ni
               pomemben in tako dalje.</p>
               <p>Preden grem naprej, poglejmo še, kaj smo oziroma kaj ste, ker ste to delali z
               navadno večino, pač, brez nas, sami zapisali v slovensko izjavo, ki naj bi odgovorila
               na to hrvaško izjavo. Ko se je z navadno večino ratificiral ta sporazum o arbitraži,
               ste sprejeli tudi naslednji sklep v 3. členu tega akta, ki se glasi "Republika
               Slovenija izjavlja, da je naloga arbitražnega sodišča določiti ozemeljski stik
               teritorialnega morja Republike Slovenije z odprtim morjem, v oklepaju, stik Slovenije
               z odprtim morjem, torej ohranitev pravice Slovenije do stika z odprtim morjem, ki ga
               je imela na dan osamosvojitve 25. junija 1991". Če pustimo ob strani dejstvo, da je
               to neposrečena formulacija, kajti Slovenija je 25. junija 1991 imela teritorialni
               izhod v mednarodne vode, ni imela samo stika z odprtim morjem, in se skoncentriramo
               samo na formo, o kateri je tukaj beseda, je treba prebrati še naslednji stavek, ki
               pravi, da Republika Slovenija s to izjavo seznani oziroma jo sporoči Republiki
               Hrvaški. V zakon o ratifikaciji tega sporazuma ste zapisali samo, da se to izjavo
               sporoči Republiki Hrvaški, nikomur drugemu, kljub silnemu zaledju Katedre za
               mednarodno pravo, menda, na Ljubljanski univerzi, ki stoji z vso svojo težo za tem
               sporazumom.</p>
               <p>Če povzamem. Hrvaška je v svoj zakon o arbitraži vstavila elemente, ki
               relativizirajo enostranskost te izjave. Namreč, v zakon je zapisala, da sta hrvaška
               in slovenska vlada skupaj obvestili pričo podpisa sporazuma, to je švedsko
               predsedstvo, ki je tudi podpisano pod sporazum, pa tudi Združene države Amerike, ne
               vem, kakšna priča so bile Združene države Amerike. Slovenska stran vseskozi to
               zanika, Hrvaška je to zapisala v zakon. Mislim, da bo moral predsednik Vlade tudi
               glede tega kaj povedati, kakšna je vloga te skrite priče. Še bolj pomembno pa je, da
               je Hrvaška v to proceduro zelo spretno vpletla tudi čas, v katerega je umestila to
               izjavo. In da je tudi čas umestitve te izjave uskladila s slovensko stranjo, ker
               pravi, kot je dogovorjeno s slovensko stranjo, Republika Hrvaška daje to izjavo po
               podpisu sporazuma, vendar pred njegovo ratifikacijo v obeh državah. Če bi Slovenija
               naredila enako in sprejela podobne formulacije, potem bi morda lahko verjeli trditvam
               slovenske Vlade, ki sedaj pravi, da je Hrvaška sprejela eno izjavo, Slovenija drugo,
               nobena nima nobene teže in ne bo vplivala na arbitražo.</p>
               <p>Da temu ni tako, govorijo smernice za uporabo enostranskih deklaracij oziroma izjav
               in držav, ki določajo tudi primere, v katerih imajo takšne izjave pravne učinke. Te
               smernice je sprejela pravna komisija Združenih narodov leta 2006 in v teh smernicah,
               če jih preberete, boste našli kar nekaj tehtnih razlogov, zaradi katerih je Hrvaška
               to enostransko izjavo sprejela na način, na kakršnega jo je, in jo tudi zapisala na
               način, na kakršnega jo je, in jo tudi umestila v čas, v katerega jo je umestila. V
               pravu se reče takšnemu sprejemu izjave prikriti pridržek, ki ima v določenih primerih
               pravno težo. In to ni mnenje kakšne slovenske stroke, to izhaja iz stališč oziroma
               smernic pravne komisije organizacije Združenih narodov iz leta 2006. Na Hrvaškem so
               precej bolj natančno preučili celotno situacijo in pravne okoliščine. Slovenija je
               tudi tukaj pogrnila na izpitu.</p>
               <p>Kako je možno, da se je vse to zgodilo, kako je možno, da slovenska javnost ne od
               vlade pa niti ne od naših dopisnikov, ki poročajo iz sosednje države, ni bilo
               obveščeno o natančnem tekstu, ki ga je sprejel hrvaški sabor? Pravzaprav to niti ne
               preseneča, če si ogledamo recimo statistiko poročanja v slovenskih tiskanih medijih o
               tej problematiki od dneva, ko se je začela referendumska kampanja pa do včeraj. V tem
               času veljajo nekatera pravila poročanja in komentiranja. Ta pravila temeljijo na
               principu enakopravnosti predstavitve stališč za in proti in ta pravila so v
               slovenskih tiskanih medijih drastično kršena. Samo nekaj podatkov. Še največjo
               pluralnost teh mnenj zagotavlja brezplačnik Žurnal24, kajti dve tretjini objavljenih
               člankov in prispevkov v tem časopisu v času referendumske kampanje nekako povzema
               stališča za in proti, se ne opredeljuje. Na mnenjski strani je bilo objavljenih sedem
               komentarjev zagovornikov sporazuma in dva komentarja, ki sporazumu nasprotujeta,
               tukaj je veliko neravnotežje, vendar je to v slovenskih razmerah še vedno pravi
               biser.</p>
               <p>Podobno je v Financah, ki o tej temi ne poročajo, izjemno malo člankov, tudi samo
               dve mnenji so objavili, eno za in eno proti.</p>
               <p>V Večeru je bila objavljena polovica vseh prispevkov v izrazito podporo arbitražnemu
               sporazumu, ena četrtina je bila proti in ena četrtina je predstavljala obe stališči
               oziroma je bila nevtralna, se pravi je razmerje 1:2.</p>
               <p>Dnevnik je v tem obdobju objavil šest komentarjev, ki navijajo za arbitražni
               sporazum in nobenega, ki bi bil proti. Od 32 objavljenih člankov, se pravi ostalih
               prispevkov, jih samo pet predstavlja stališča proti, vsa ostala za. Nesporni
               zmagovalec v tem vladnem agidpropu pa je dnevnik Delo. Tako, da ni naključje, da je
               prejšnji urednik Dela enostavno samo zamenjal službo, dela pa isto zdaj, ko je v.d.
               direktorja vladnega urada za komuniciranje. Delo je objavilo prispevke za in proti
               arbitražnemu sporazumu v razmerju 11:1. 11 prispevkov v podporo sporazumu in samo
               eden proti. In v tem obdobju v tem tako imenovanem osrednjem častniku, slovenskem,
               jaz bi rekel osrednjem vladnem glasilu, ni bilo niti enega komentarja proti
               arbitražnemu sporazumu. Od člankov, ki so bili objavljeni na to temo, od 65. članov,
               jih je 45 za, samo štirje predstavljajo tudi stališča proti. Torej v takšni
               enostranski kampanji, s katero se seveda kršijo vsa načela in tudi določila Zakona o
               referendumski kampanji, ni čudno, da potem slovenska javnost, morda pa celo slovenska
               vlada, spregleda ključen akt, ki ga je v zvezi s to temo sprejel hrvaški sabor, in da
               o tem razpravljamo šele v tednih, ko je bil ta akt, sicer nelegitimno, že ratificiran
               v Državnem zboru in pred odločanjem na referendumu. Nova okoliščina, ki se je
               pojavila v zadnjih tednih potem, ko ste arbitražni sporazum že ratificirali, je tudi
               neka sprememba stališč, ki se izraža v nastopih vladnih predstavnikov. Naenkrat smo
               slišali polno izjav tako predsednika slovenske vlade, zunanjega ministra in nekaterih
               ostalih članov Vlade o tem, kako Slovenija danes tako ali tako nima Piranskega
               zaliva, nima teritorialnega izhoda v mednarodne vode in da je vsaka rešitev boljša od
               sedanjega stanja. To seveda ni res. Slovenija ima danes pravno in formalno natančno
               isti teritorij in isto morje, kot ga je imela v času slovenske osamosvojite. In kar
               se tiče morja, Hrvaška v času slovenske osamosvojitve tega ni zanikala, zanikanje je
               prišlo kasneje. Vendar s temi izjavami najvišjih predstavnikov slovenske vlade se
               ustvari neko stanje, ki na nek način priznava hrvaške enostranske korake. Kot da bi
               nekdo, ki pride kosit ali pa sadit krompir na sosedovo parcelo, s tem že postal
               lastnik te parcele. Če je Hrvaška postavila školjčišča v slovenskem morju, s tem ni
               postala lastnik tega morja. Izjave najvišjih predstavnikov slovenske vlade v zadnjih
               tednih, pa to kar na nek način priznavajo. Kaj takšnega Slovenija, mislim, da še
               nikoli ni doživela. Da bo stvar še hujša, je Vlada tudi podpisala, vladna večina pa
               je v tem Državnem zboru ratificirala sporazum, v katerem je tudi 10. člen, ki nosi
               naslov "Ohranitev sedanjega stanja". Potem ko Vlada govori, da je sedanje stanje
               izjemno neugodno, da je Hrvaška praktično lastnica polovice Piranskega zaliva in da
               Slovenija nima teritorialnega izhoda v mednarodne vode, je ta ista vlada podpisala
               sporazum, ki v 10. členu pravi, že naslov člena je ohranitev sedanjega stanja v
               vsebini samega člena pa nalaga sporazum o tem delu arbitrom naslednje, citiram:
               "Arbitražno sodišče lahko odredi kakršnekoli začasne ukrepe, za katere meni, da so
               potrebni za ohranitev sedanjega stanja". Se pravi, za ohranitev stanja, za katerega
               slovenska vlada pravi, da je izjemno neugodno. Razumi, kdor more! In kot je dejal že
               prej kolega Radovan Žerjav za to govornico, smo včeraj tudi doživeli neko potrditev,
               kako tretje države gledajo na to dogajanje in kako ravnajo v pričakovanju rešitve, ki
               se nakazuje s tem arbitražnim sporazumom. Minister za okolje in prostor gospod Žarnić
               se je v Trstu sestal s svojo kolegico, ki pokriva isti resor v italijanski vladi, in
               ta mu je dejala "Svoje ste povedali, za nas je pogovor zaključen, plinski terminal
               bomo gradili.". Hkrati pa je ta ista država zahtevala podaljšanje roka, v katerem bo
               dala svoje pripombe oziroma na pridržke na širitev Luke Koper. S tem, ko reducirate
               suverenost Slovenije na morju, seveda ne delate usluge samo Hrvaški, delate uslugo
               tudi Italiji. Italija tukaj ni nevtralna. Treba si je odkrito priznati, da te
               nevtralnosti v času, odkar se je Slovenija osamosvojila, pravzaprav na tej točki
               nikoli ni bilo. Italija je za hrbtom Slovenije podpisala sporazum s Hrvaško o
               delimitaciji epikontinentalnih pasov v Jadran in Italiji je očitno v interesu, da ob
               tem, ko sama drži roke v žepih, Hrvaška tudi izloči gospodarsko konkurenco Koprskega
               pristanišča ali pa jo vsaj oslabi. To ni samo v interesu Reke, ampak tudi Trsta. In,
               da je temu dejansko tako, kaže tudi ta zadnja poteza, ko se Sloveniji enostavno
               odreka kakršnakoli pravica do pripomb za postavitev plinskega terminala v Tržaškem
               zalivu. Torej, izguba suverenosti na morju ni samo neka prazna beseda in prepir okrog
               takšnega ali pa drugačnega pojma, ampak gre tudi za temeljno pravico soupravljanja v
               Jadranu, soodločanja o trasah podmorskih plinovodov, naftovodov, plinskih terminalov,
               itd. Italija ne bi mogla bolj nazorno pokazati, kaj misli o izhodu te arbitraže, ki
               ste jo ratificirali, kot pa je to naredila na tem sestanku v Trstu. In naš minister
               je tam potem samo nekaj zajecljal v kamero, kako bomo pa mi zdaj to situacijo
               proučili. Zelo bo to pomagalo. Še ena nova okoliščina se je zgodila v teh zadnjih
               dneh. Predstavniki slovenske vlade se v svojih nastopih, predvsem v odgovorih na
               vprašanje, kaj bo ta arbitražni sporazum prinesel, od samega začetka izogibajo temu,
               da bi ta rezultat tudi narisali. Ker gre za ozemeljsko rešitev, takšno rešitev, ali
               pa rešitev, kot si jo nekdo predstavlja, je možno seveda tudi vedno narisati.
               Slovenska gospodinjstva so dobila v zadnjih dneh — in to je kar nekaj koštalo — na
               domače naslove tekst celotnega arbitražnega sporazuma, tudi tekst v angleščini, ne
               vem, zakaj je bilo to treba, ampak temu gradivu ni priložen nobeden zemljevid, nobeno
               pojasnilo. Ljudje iz tistega pravzaprav nič ne razumejo. Če bi Vlada verjela v to,
               kar je na začetku govorila, potem bi se dalo to tudi narisati, pa se očitno to ni
               dalo in tega tudi ni v tem uradnem gradivu. Čeprav gre za referendumsko odločanje,
               kjer je treba ljudem stvari enostavno predstaviti , da bo odločitev tudi
               kvalificirana. Še bolj zanimivo pa je, da se vladni predstavniki zadnjih 10 dni
               striktno izogibajo terminu iz izjave, ki jo je sprejel ta Parlament oziroma, ki ste
               jo sami sprejeli ob ratifikaciji arbitražnega sporazuma. To izjavo ste napisali, bom
               še enkrat citiral "Republika Slovenija izjavlja, da je naloga arbitražnega sodišča
               določiti zemeljski stik teritorialnega moja Republike Slovenije z odprtim morjem".
               Zadnjih 10 dni razen, če je bilo vprašanje postavljeno petkrat, noben vladni
               predstavnik ni več govoril o zemeljskem stiku teritorialnega morja Republike
               Slovenije z odprtim morjem, ampak samo o stiku Slovenije z oprtim morjem. Med tema
               dvema formulacijama je pa razlika kot med nočjo in dnevom. Ker, stik je lahko
               kakršenkoli. Kako stik razume Hrvaška, je jasno zapisala. S tem svojim razumevanjem
               je s soglasjem slovenske vlade obvestila tudi priče podpisa sporazuma. O tem, kako
               slovenska vlada razume ta stik, pa ni obvestila uradno nikogar in tudi v javnih
               izjavah, ki jih v zadnjih dneh in tednih daje ljudem, se tej formulaciji izogiba,
               zato da bi bila možnost interpretacije, ko bo enkrat prišel rezultat, če bo — bog ne
               daj — ta arbitražni sporazum ratificiran, neskončno velika in boste govorili, ja, pa
               saj stik smo dobili. Stik bomo seveda dobili. Tudi sosed, ki se mu nekdo drug vrine
               vmes z nakupom zemljišča med njegovo parcelo in javno cesto, tudi ta dobi nek stik s
               to javno cesto, tako imenovano služnostno pot, ampak to ni njegova lastnina. Hrvaška
               je bila doslej vedno pripravljena v zameno, če Slovenija pristane na določanje meje
               po mednarodnem pravu, temu pridati kakršnekoli okraske in dodatke, kakršnekoli stike,
               najbolj možne liberalne prehode — ni da ni — ker je natančno vedela, kaj pomeni
               določanje meje po mednarodnem pravu. Slovenija do lani na to nikoli ni pristala.</p>
               <p>Torej, ob koncu apeliram, glede na to, da je treba vsaj v finalu te referendumske
               kampanje zagotoviti nek ferplej, pošteno igro do slovenskih volivk in volivcev, da se
               uporabljajo pojmi, kot so tudi uradno zapisani v teh aktih, in da se tukaj ne delajo
               razlike. Tako da bo možno tako ali drugače interpretirati potem tudi takšno ali
               drugačno razsodbo arbitražnega sodišča, če bo, kot že rečeno — bog ne daj — prišlo do
               potrditve tega sporazuma na referendumu.</p>
               <p>Vladna koalicija je s tem, ko je ratificirala in to z navadno večino ta sporazum,
               prevzela vso odgovornost za kakršnokoli rešitev, ki bo prišla iz te arbitraže, če bo
               ta slabša od stanja, kot je bilo na dan 25. 6. 1991. In takrat je imela Slovenija
               celoten Piranski zaliv in je imela nesporen teritorialni izhod v mednarodne vode.
               Vse, kar je manj od tega, je oškodovanje Slovenije. In tisti, ki je predlagal takšno
               rešitev, se svoje odgovornosti ne bo mogel znebiti, tudi ne preko referenduma. Hvala
               lepa.</p>
            </sp>
            <sp xml:id="SDZ5-Izredna-24-2010-05-26.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog sklepa je obravnaval Odbor za zunanjo politiko kot matično delovno telo. Za
               predstavitev poročila odbora dajem besedo predsednici Janji Klasinc.</p>
            </sp>
            <sp xml:id="SDZ5-Izredna-24-2010-05-26.sp6">

               <speaker>JANJA KLASINC:</speaker>

               <p>Spoštovani gospod predsednik, spoštovani predsednik Vlade z ministrskim zborom,
               spoštovane kolegice in kolegi!</p>
               <p>Odbor za zunanjo politiko je na 38. nujni seji 25. maja 2010 obravnaval Predlog
               sklepa v zvezi z razjasnitvijo novih okoliščin, s katerimi je bila javnost seznanjena
               po razpisu zakonodajnega referenduma o Zakonu o ratifikaciji arbitražnega sporazuma
               med Vlado Republike Slovenije in Vlado Republike Hrvaške, ki ga je Državnemu zboru v
               obravnavo predložila skupina poslank in poslancev s prvopodpisanim Jožetom Tankom.</p>
               <p>Odbor se je seznanil s pisnima mnenjema Zakonodajno-pravne službe in Vlade. V imenu
               predlagatelja je dopolnilno obrazložitev podal podpredsednik odbora Milenko Ziherl,
               mnenje Vlade pa je predstavil minister za zunanje zadeve Samuel Žbogar.</p>
               <p>V razpravi so predstavniki opozicijskih poslanskih skupin med drugim izpostavili, da
               je Vladi pomemben le sprejem arbitražnega sporazuma, ne pa tudi zaščita vitalnih
               interesov Slovenije, da s svojimi izjavami zavaja javnost, vodi nezakonito
               referendumsko kampanjo ter izvaja pritisk na medije, ki poročajo pristransko — zato
               je treba na referendumu zakon zavrniti. Vlada v pisnem mnenju o predlogu sklepa ne
               odgovarja na vprašanja in dileme, izpostavljene v zahtevi za sklic izredne seje
               Državnega zbora in da vlagatelji zahteve želijo razčistiti protislovne izjave
               predsednika Vlade, ki jih je podal po ratifikaciji Zakona o arbitražnem sporazumu v
               oddaji Polemika na TV Slovenija ter v svojem odgovoru na ustno poslansko vprašanje
               poslanca Zvoneta Černača. Zakon, s katerim je Hrvaška ratificirala arbitražni
               sporazum določa, da je Hrvaška po podpisu sporazuma podala enostransko izjavo o
               vsebini, o kateri naj bi hrvaška in slovenska stran 27. oktobra lani skupaj obvestili
               predsedstvo Sveta EU in ZDA, česar slovenska stran ni nikoli zanikala. V istem zakonu
               je še navedeno, da Hrvaška v dogovoru s slovensko stranjo daje to izjavo po podpisu
               in pred ratifikacijo arbitražnega sporazuma, kar pomeni, da je bil tudi čas izjave
               dogovorjen ter da je predsednik Vlade vnaprej vedel za enostransko izjavo Hrvaške in
               se z njo strinjal.</p>
               <p>Opozicija je tudi dejala, da tudi slovenski zakon o ratifikaciji vsebuje enostransko
               izjavo, vendar pa Slovenija o tem ni obvestila predsedstva EU in ZDA in zanjo tudi ni
               dobila soglasja hrvaške strani. Da je Vlada pri pogajanjih o arbitražnem sporazumu
               presegla sklepe odbora in za takšna pogajanja ni imela mandata, zato je njeno
               ravnanje protiustavno. Predstavniki Vlade naj v bodoče v javnih nastopih vedno
               dosledno uporabljajo izraz "teritorialni stik" in ne "stik", če menijo, da to
               arbitražni sporazum prinaša.</p>
               <p>Predstavniki koalicije pa so poudarili, da je arbitražni sporazum za Slovenijo
               dober, da ga je treba na referendumu potrditi in da državljani točno vedo, da se na
               referendumu odloča o načinu odločitve, ne pa o sami meji. Da ni novih dejstev in ni
               novih okoliščin, s katerimi naj bi bila javnost seznanjena po razpisu zakonodajnega
               referenduma o Zakonu o ratifikaciji arbitražnega sporazuma, na kar kaže tudi gradivo
               za sklic izredne seje, ki ne vsebuje nobenih pravih argumentov in ne navaja nobenih
               novih dejstev in okoliščin. Glavni namen nasprotnikov tega sporazuma je, da se v
               javno razpravo v času pred referendumom vnese zmeda. Očitno je, da sedanja opozicija
               ne more sprejeti dejstva, da je sedanja vlada v pogajanjih dosegla boljše izhodišče,
               kot vse dosedanje vlada, čeprav so si za to prizadevale.</p>
               <p>Minister Žbogar je v odgovoru na očitke predlagateljev povedal, da ne obstaja noben
               dodaten, javni ali tajni, dokument k arbitražnemu sporazumu in da Slovenija in
               Hrvaška nista skupaj obvestili predsedstva EU in ZDA o hrvaški enostranski izjavi,
               temveč sta predsedstvo EU zgolj obvestili, da je arbitražni sporazum usklajen.
               Ponovno je poudaril, da v gradivu predlagateljev ni navedena niti ena nova
               okoliščina, ki ne bi bila poslancem Državnega zbora pa tudi slovenski javnosti znana
               že ob ratifikaciji arbitražnega sporazuma v Državnem zboru.</p>
               <p>Glede kritik o možnosti dolgotrajnega postopka arbitraže je pojasnil, da arbitražni
               postopki običajno potekajo okrog 3 leta.</p>
               <p>Po tem, ko so vsi prijavljeni razpravljavci dobili besedo in je bila razprava
               končana, je odbor glasoval o predlogu za amandma odbora k predlogu sklepa in ga
               sprejel.</p>
               <p>Sprejet amandma, ki mu v razpravi ni nasprotoval niti en poslanec, je vključen v
               dopolnjeni predlog sklepa, ki je sestavni del tega poročila.</p>
               <p>Hvala.</p>
            </sp>
            <sp xml:id="SDZ5-Izredna-24-2010-05-26.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade Borutu Pahorju.</p>
               <p>Prosim, gospod Pahor.</p>
            </sp>
            <sp xml:id="SDZ5-Izredna-24-2010-05-26.sp8">

               <speaker>BORUT PAHOR:</speaker>

               <p>Dober dan, spoštovani gospod predsednik. Poslanke in poslanci.</p>
               <p>Da kasneje ne pozabim, čeprav se mi to ne zdi bistveno, moram odgovoriti na domnevno
               nove okoliščine, ki naj bi terjale to razpravo. Nobenih novih okoliščin ni, vse
               stvari so bile že večkrat pojasnjene, vendar je odločitev, ki jo bodo sprejeli
               državljanke in državljani 6. 6. tako pomembna, da ni nobena razprava v tem zboru
               odveč, tudi če se nekatere stvari ponovijo.</p>
               <p>Najprej naj bi bila zelo pomembna nova okoliščina spoznanje, da sta Slovenija in
               Hrvaška skupno obvestili priči — švedsko predsedstvo Evropske unije in vlado
               Združenih držav o tem, da se seznanjata in strinjata z enostransko izjavo Hrvaške.
               Švedska veleposlanica v Sloveniji gospa Ultvedt je včeraj za STA zanikala, da bi
               Hrvaška skupaj s Slovenijo švedsko predsedstvo EU in ZDA seznanila s svojo
               enostransko izjavo. Citiram "Strani nas nista skupaj obvestili.", konec citata, je
               dejala in poudarila, da je bila Švedska priča le pri podpisu arbitražnega sporazuma v
               Stockholmu 4. novembra. To je povedal na odboru tudi minister za zunanje zadeve.
               Citiram "Vemo, da je Hrvaška dejala, da bo podala enostransko izjavo in da so bili
               zainteresirani tudi zato, da bi bila Švedska neke vrste priča pri tej izjavi. Mi smo
               to takrat zavrnili in nikoli nismo bili skupno obveščeni o kakšni izjavi.", konec
               navedka, je dejala švedska veleposlanica. Brž ko ne se bo oglasila tudi verjetno
               predstavnica ali predstavnik State Departmenta in bomo lahko slišali tudi stališče
               Združenih držav, toda že to je dovolj, ker je Švedska predsedujoča država. Predsednik
               švedske vlade je bil kot predsedujoči Evropskega sveta navzoč ob podpisu arbitražnega
               sporazuma, in to je zdaj drugo pomembno dejstvo v tej diskusiji. Samo arbitražni
               sporazum, ki sva ga podpisala s predsednico Kosor, ki ga je potem ratificiral Državni
               zbor, in ki ga bo — upajmo — sprejela tudi večina na referendumu, bo določal nalogo
               arbitražnemu sodišču in nobena enostranska izjava. O tem ni nikakršnega dvoma. Po
               dunajski konvenciji lahko države v postopku procedure sicer izrečejo v primeru
               dvostranskih pogodb kakšne zadržke, vendar ti nimajo nobenega pravnega učinka. O tem
               ni nobenega dvoma. Če in v kolikor bi Hrvaška vztrajala pri tem, pri čemer je
               vztrajal vsa ta leta, namreč, da Sloveniji ne sme in ne more omogočiti formalno, de
               jure, stika z odprtim morjem, potem se seveda v svoji enostranski izjavi v postopku
               ratifikacije za to ne bi odločila. Mi pa nismo pristali na to, da bi bila ta izjava
               in to stališče priložena sporazumu, ki je bil podpisan, nismo pristali. To je bil
               pogoj za naš podpis. In tako se je tudi zgodilo. Ta diskusija torej končana. Nič
               novega. Slovenija in Hrvaška skupaj nista nikoli obvestili o usklajeni izjavi nobene
               od prič, in to je ena od prič danes že tudi formalno povedala.</p>
               <p>Gremo naprej. Eden od uvodničarjev je rekel, da je današnje stanje pravno in
               formalno takšno — če prav razumem, je v skladu z izjavo Državnega zbora, ki smo ga
               sprejeli pred časom, mislim, da ob ratifikaciji zakona o vstopu Hrvaške v Nato. Če bi
               bilo tako, sprašujem tega govornika, zakaj je bila potrebna brionska izjava, če je
               stanje pravno in formalno urejeno. Zakaj je bilo treba znova omenjati presečni datum
               25. 6.? In če je kdo prepričan, čeprav nisem več, da je, da je bil sporazum
               Drnovšek-Račan tak dosežek, zakaj ni vztrajal pri tem, da to ostane kot pogoj, pa ni.</p>
               <p>Naprej, tukaj je bilo brez potrebe omenjeno tudi stališče Italije, kot da sosednja
               država že pozna odločitev arbitražnega sodišča, in ker pozna to odločitev, se tako že
               obnaša. Mimogrede, razlika med arbitražnim sodiščem in Haagom je v tem, da bi
               dejansko lahko bila katerakoli od tretjih držav stranski intervenient v postopku, v
               arbitražnem sodišču pa ne. Dobro imejte to pred očmi, ni nepomembno.</p>
               <p>In na koncu, kot sem rekel, moram odgovoriti takoj na očitke, da jih zavrnem še
               enkrat in zelo jasno. Tukaj je nekdo vprašal, zakaj Vlada ne priloži zemljevida. Ker
               bo zemljevid priložilo svoji razsodbi arbitražno sodišče. Kaj bo v njem, natančno
               nihče ne ve, ker bo to razsodilo sodišče, razen ene stvari, vemo, da bo Slovenija
               imela stik z odprtim morjem, ker je to naloženo arbitražnemu sodišču. To je beseda
               junction v izvirniku v angleškem jeziku enaka, kot je v izvirniku oziroma v angleškem
               prevodu sporazuma Drnovšek-Račan. Ni nobenega dvoma, teritorialni stik bo to, ker je
               Slovenija seveda dežela, tako kot druge države, ki ima ozemlje in seveda morje.</p>
               <p>Torej, s temi domnevno novimi okoliščinami smo opravili zelo na hitro. Ni res, da bi
               se kaj delalo za hrbtom nacionalnih interesov Republike Slovenije. Vlada je zelo
               vestno ravnala, da je prišla do sporazuma, ki je nacionalne interese uveljavil. Nekdo
               od uvodničarjev je rekel, da ga je strah. Mene kot podpisnika tega sporazuma ni ne
               strah ne sram. Opravljeno bi bilo veliko delo. Slovenija ima priložnost, da se na
               referendumu odloči za arbitražni sporazum in za prihodnost, ki bo imela pravično mejo
               in urejene odnose tudi s to sosedo ali pa za preteklost, kjer ne bo formalno urejene
               meje, zlasti na morju ne in kjer bomo priča incidentom in konfliktom. Ljudje bodo
               odločali, ali so za prihodnost ali so za preteklost.</p>
               <p>In zdaj ključno vprašanje. Imate vi pravico postavljati vprašanja Vladi. Ampak ima
               tudi Vlada pravico postavljati vprašanje vam, ker gre za odločitev takega pomena.
               Mislim tukaj na nasprotnike, ki sedijo v tem visokem zboru — ne ljudem, ki se bodo
               odločali po svoji presoji — vam pa, ki imate drugačna stališča. Sprašujem vas, kaj je
               alternativa? Tukaj je bilo slišati kar nekaj navodil, kako naj bi Vlada ravnala, da
               bi dosegla to, kar je po stališču predlagateljev te diskusije nacionalni interes. Kje
               ste bili 18 let? Zakaj niste tega dosegli do zdaj? In zlasti, da ne bi šli nazaj, ker
               to ne bo imelo smisla, bi rad vprašal, kako pa boste šli naprej, če bo zavrnjen
               sporazum, k čemur apelirate večino ljudi. Ali se strinjate s tem, da dejansko stanje,
               de facto stanje, ni tako, kot je bilo na dan 25. 6.? Se strinjate? To je očitno, zato
               ga želimo znova vzpostaviti. Če bo arbitražni sporazum zavrnjen in zelo hitro ne bo
               sklenjen nek nov sporazum, v kar zelo dvomim — okoliščine v primeru zavrnitve so
               nepredvidljive — potem bomo priča temu, da bo ostalo tako stanje, kot je. In če bo
               ostalo še desetletja ali dve, bo dejansko de facto postalo de jure. To je pa slabo za
               nas — to je popolnoma jasno. Boste povedali potem v razpravi drugačna mnenja, zdaj
               imam pravico svoje stališče pojasniti jaz.</p>
               <p>Naprej. Ali — in to morate danes povedati — boste v primeru zavrnitve arbitražnega
               sporazuma razumeli, da so vprašanja prejudicev v hrvaških dokumentih v Evropski uniji
               zgolj zaradi izjave predsednice Kosor, ki jo je dala 11. septembra tukaj v Ljubljani
               in jo poslala švedskemu predsedstvu, dovolj velik razlog, da Slovenija ne bo
               blokirala pogajanj s Hrvaško, ali bomo takoj blokirali hrvaška pogajanja o vstopu v
               unijo?</p>
               <p>Čas se zgošča. Nimamo tega privilegija, kot smo ga imeli v 90. letih ali morda v
               prvi polovici tega desetletja. Čas se zgošča. Hrvaška je ob koncu pogajanj in na to
               vprašanje morate odgovoriti, ne samo nam, mi odgovarjamo na vaša vprašanja, ampak
               tudi javnosti. Če boste rekli, da je enostranska izjava, ki jo je dala Hrvaška 11.
               septembra, ko je predsednica Kosor obiskala Slovenijo, dovolj — jaz sem takrat namreč
               dosegel, da je bilo hkrati sprejeto, in to je seveda bistveno, po mučnih in zelo
               trdih pogovorih, da je Hrvaška pristala tudi na sporazum Rehn2. To je zdaj vse, kar
               je treba pojasniti javnosti. Rehn2 je bil sporazum, ki ga Hrvaška ni hotela
               diskutirati od 16. junija naprej. To so vendar dejstva, ki jih vsi poznamo. Potem pa
               smo v trdih pogajanjih prišli do tega, da je Hrvaška pristala na Rehn2, ki je na
               koncu določal v točki 3. in v točki 3b. specialno stik Slovenije z odprtim morjem. To
               je bil velik uspeh, velik uspeh. Ne verjamem, da ga je mogoče ponoviti, kaj šele, da
               bi bilo mogoče dobiti v nekem zgoščenem času napetih odnosov, ki bi bili restavrirani
               z morebitno blokado, kaj več — in ste torej dolžni pojasniti, ali boste pričakovali
               blokado politike po 6. 6. 2010. Takoj? Je izjava hrvaške vlade dovolj, da take
               blokade ne bo? Ali je treba do podpisa urediti to vprašanje, kot slišim, do podpisa
               pristopne pogodbe in do ratifikacije v Državnem zboru? Ker večina strank v tem
               visokem domu je imela stališče, da je treba vprašanje meje določiti pred vstopom
               Hrvaške? Jaz sem imel sicer pred volitvami nekoliko drugačno stališče, vendar mi je
               bilo potem skozi pogovore s parlamentarnimi strankami jasno, da je, če želimo imeti
               urejene odnose, mir in zlasti pravično mejo, ki bo zagotavljala ta trajni mir, da je
               treba verjetno izkoristiti čas do vstopa Hrvaške v EU, da nekako privedemo sosednjo
               državo do nekega sporazuma, ki je v vzajemno korist. In v vzajemno korist je bil
               dogovor, sklenjen na Trakošćanu. Mi želimo, da se uredi vprašanje meje, vi boste
               lahko nadaljevali pogajanja, vse ostalo so bili potem detajli, ki so pripeljali do
               sporazuma 4. 11. 2009. Mislim, da ste potem tudi tukaj, visoki dom, dolžni dati
               izjavo, če ne bo rešeno, kakorkoli, način določitve meje niti samo mejno vprašanje te
               ratifikacije pristopne pogodbe, v primeru, da bo Hrvaška zaključila pogajanja, ker
               boste tako sklenili, ali boste takrat blokirali Hrvaško?</p>
               <p>To so vprašanja, na katera je treba odgovoriti. Vi vztrajate, da Vlada pojasni svoje
               stališče. Mi smo dolžni ta stališča pojasniti, zato ker gre za tako pomembno
               vprašanje, imamo tudi mi kakšno pravico vam zastaviti vprašanje.</p>
               <p>Vprašanje je, kaj je alternativa. To vprašanje ste 10 dni pred referendum tudi vi
               dolžni pojasniti javnosti — kaj je alternativa. Da se ne bi znašli v nepredvidljivih
               posledicah, kjer se bi znova Slovenija vrnila k prvi od strukturnih reform, ki jo je
               dobro spravila pod streho, in to je naprej konsolidacija temeljnih elementov
               državnosti, da ta niso predmet sporov in da se lahko posvetimo gospodarskim in
               socialnim temam. Počasi. Tukaj vidim, da to izvablja neki nasmeh. Tukaj bi rad
               opozoril, da smo se z vprašanjem meje ukvarjali zelo veliko časa, da je to terjalo
               zelo veliko napora in da se mora vsakdo zavedati, ki apelira proti arbitražnem
               sporazumu, da bo ta čas potreben v primeru, da bo arbitražni sporazum zavrnjen, v
               zelo velikih odmerkih. Zakaj, če imamo dobri sporazum? Kot rečeno, namesto posmeha in
               smeha je dobro dobiti kakšen odgovor tudi z vaše strani in ga danes pričakujemo. Kaj
               je alternativa temu, da se zavrne ta arbitražni sporazum? Jaz mislim, da imamo to
               pravico slišati.</p>
               <p>Tukaj so mi zdaj dali, upam, da lahko to preberem. Gospod Freden iz veleposlaništva
               ZDA je danes dejal, če prav vidim, glede skupne izjave, citiram "Beseda skupna je
               povsem napačna. Nikoli nismo bili skupno obveščeni o hrvaški izjavi". Torej, mogoče
               je prav, da potem dokončno povemo, da so ti temeljni ugovori, ki smo jih bili slišali
               na začetku, ovrženi.</p>
               <p>Torej, spoštovani gospe in gospodje, še enkrat povem, Vlade in večine v Državnem
               zboru, ki je ratificirala ta sporazum, ni ne strah ne sram. Mi vemo, kakšne so
               posledice, v veliki meri predvidljive posledice sporazuma, ki bi bil ratificiran. To
               bi pomenilo del arbitražnega sodišča, ki bi končno določilo de facto in de jure mejo,
               torej zlasti de jure seveda, tudi na morju. Tam je zagotovljen stik Slovenije z
               odprtim morjem. Vemo, da bi to bila osnova za trajnejši mir med državama, za sožitje,
               za odlične dvostranske odnose. Vemo, da bi to ohranili ugled Slovenije, ki ga ta hip
               ima kot država, ki zmore najtežja reševanja reševati po mirni poti, ki je tudi skozi
               to krizo šla z neko regulacijo te krize, ki je relativno uspešna, in ji omogoča, da
               jo nadaljuje, da se ji ni treba vrniti nazaj in se ukvarjati s Hrvaško, ampak da se
               lahko v celoti posveti vprašanjem gospodarske in socialne perspektive. Tisti pa, ki
               zagovarjate stališče proti arbitražnemu sporazumu, ste dolžni povedati, kaj je
               alternativa oziroma kakšna prihodnost nas čaka. Verjetno smo tudi mi upravičeni
               slišati pri tako pomembni temi, kaj bo naredila slovenska politika v primeru, da bo
               tak arbitražni sporazum zavrnjen, če v 18 letih nismo bili sposobni sprejeti
               drugačnega dogovora in če je malo verjetnosti, da bi bili v kratkem, zgoščenem času
               sposobni tak dogovor sprejeti.</p>
               <p>Torej, še enkrat povem, argumenti, ki jih je opozicija navajala kot razloge, ki naj
               bi bili skriti, prikriti, ki naj bi bili zavajajoči, ki naj bi bili v nasprotju z
               nacionalnimi interesi, so ovrženi, in to ne samo z besedami slovenske Vlade, ampak z
               besedami predstavnikov vlad, ki so bile priče v tem procesu.</p>
               <p>Še enkrat, preden končam, povem, da je slovenska Vlada vodila pogajanja tako, da je
               želela in imela pred seboj ključno stremljenje pravično rešiti vprašanje meje in to v
               vzajemnem interesu z Republiko Hrvaško, ker nobena izsiljena meja ni trajna in
               pravična rešitev. Da smo se do tega dokopali z zelo velikimi mukami, z veliko
               porabljenega časa, vendar smo ravnali prav, da smo to vprašanje rešili na začetku
               mandata, ker bi sicer zgoščen čas pogajanj in konflikt v primeru blokade pomenila
               verjetno nepredvidljive okoliščine, ne samo v političnem, gospodarskem in čisto
               človeškem smislu, ampak morda tudi v kakšnih drugih ozirih. Tako da smo to vprašanje
               dali ad acta in zdaj čakamo še na voljo ljudi. Jaz upam, da bodo ljudje razmislili,
               se seveda odločili po svoji vesti, ampak da bodo razmislili o tem, ali želijo v
               prihodnost ali želijo v preteklost — v prihodnost z eno pravično mejo med državama.
               Jaz seveda za to nosim, kot sem včeraj rekel, neskončno, brezmejno odgovornost. Nekdo
               je tu govoril o tem, da je zlahka sprejemati te odločitve. Samo tiste, v katere trdno
               verjameš, potem ko so bili na njih narejeni preizkusi znanja, izkušenj in nenazadnje
               tudi možnosti, ki jih daje pogovarjanje s tretjo stranjo. Ker ni tu samo vprašanje,
               kakšna sta naša volja in naš pogled na to vprašanje, morate prepričati tudi sosednjo
               Hrvaško.</p>
               <p>Torej, slovenska Vlada je očitke ali nova dejstva, ki naj bi bila domnevno znana,
               zavrnila kot neutemeljena in sprašuje nasprotnike tega sporazuma, kaj je alternativa.
               Mislim, da je dolžnost predlagateljev, da povedo, kaj je alternativa temu sporazumu,
               če nagovarjajo ljudi, da ga zavrnejo. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
               nacionalne stranke bo predstavil Zmago Jelinčič Plemeniti.</p>
            </sp>
            <sp xml:id="SDZ5-Izredna-24-2010-05-26.sp10">

               <speaker>ZMAGO JELINČIČ PLEMENITI:</speaker>

               <p>Dober dan vsem skupaj!</p>
               <p>Ravnokar smo poslušali premierja gospoda Pahorja, ki je eklatantno lagal. Rekel je,
               da je švedska veleposlanica v Sloveniji govorila, da ni bilo nobenega dogovora in
               skupne predstavitve o določeni izjavi in da so to rekli tudi Američani. Jaz dvomim,
               da bi Američani tako pljunili na sosednjo Hrvaško, ki jo pravzaprav tako cenijo, bolj
               kot Slovenijo, in da bi to naredili tudi Švedi. Dejstvo je, da je v originalnem
               tekstu arbitražnega, tako imenovanega — Hrvatje pravilno pravijo sporazuma o
               arbitraži — dodan tudi članak 3., kjer piše takole, bom prebral originalno, da ne bo
               kdo rekel, da zlorabljam ali da slabo prevajam, "Nakon potpisivanja sporazuma iz
               članka 1. ovog Zakona, Republika Hrvatska dala je izjavu uz sporazum iz članka 1.
               ovog zakona koja, u izvorniku na hrvatskom i engleskom jeziku, glasi: "Izjava
               Republike Hrvatske uz Sporazum o arbitraži između Vlade Republike Hrvatske i Vlade
               Republike Slovenije. U odnosu na Sporazum o arbitraži između Vlade Republike Hrvatske
               i Vlade Republike Slovenije, potpisan u Stockholmu 4. studenoga 2009. godine,
               Republika Hrvatska daje sljedeću izjavu, o čijem su sadržaju dana 27. listopada 2009.
               hrvatska i slovenska strana zajedno izvijestile Predsjedništvo Vijeća Europske unije
               i Sjedinjene Američke Države.". In še naprej, potem je ta izjava "Ništa u sporazumu o
               arbitraži između Vlade Republike Hrvatske i Vlade Republike Slovenije neće se
               smatrati kao pristanak Hrvatske na zahtjev Slovenije za teritorijalnim kontaktom s
               otvorenim morem." in naprej, "Kao što je dogovoreno sa slovenskom stranom, Republika
               Hrvatska daje ovu Izjavu nakon potpisivanja Sporazuma o arbitraži, a prije
               ratifikacije Sporazuma o arbitraži u Republici Hrvatskoj i Republici Sloveniji, u
               skladu sa člankom 11. stavkom 1. Sporazuma o arbitraži.". Podpisana je Kosor. Še
               enkrat pravim, lepo piše, kdaj, kateri dan so naši gospodje skupaj s Hrvati pojasnili
               zadeve in kot piše "i zajedno izvijestile", skupno torej "Predsjedništvo Vijeća
               Europske unije i Sjedinjene Američke Države.". Gospod Pahor je lagal, tako kot laže o
               drugih stvareh.</p>
            </sp>
            <sp xml:id="SDZ5-Izredna-24-2010-05-26.sp11">

               <speaker>PREDSEDNIK DR. PAVLE GANTAR:</speaker>

               <p>Gospod Jelinčič, prekinil sem vas. Želim vas... Gospod Jelinčič, želim vas opozoriti
               na primernost besed. Želim vas opozoriti na primernost besed. Gospod Jelinčič, želimo
               vas opozoriti na primernost besed. In še enkrat. In vam izrekam opomin. Izrekam vam
               prvi opomin. Nadaljujete.</p>
            </sp>
            <sp xml:id="SDZ5-Izredna-24-2010-05-26.sp12">

               <speaker>ZMAGO JELINČIČ PLEMENITI:</speaker>

               <p>Lahko povem, pa prosim ti dve minuti zraven. Dve minuti zraven.</p>
               <p>Dejstvo je, da se gospod Pahor na dveh mestih pogovarja za službo v tujini in mora
               narediti nekaj za to, da bo to službo dobil. In treba je pač izdati lastno domovino,
               kajti za službico se naredi marsikaj.</p>
               <p>Ko je gospod Pahor rekel, da gre za vzajemno korist obeh držav, ne gre za vzajemno
               korist obeh držav, gre za vzajemno korist obeh predsednikov držav oziroma
               predsednikov vlad, gospe Kosor in gospoda Pahorja. To je tista vzajemna korist.
               Slovenija bo izgubila svoj integralni del nacionalnega ozemlja in naj gospod Pahor ne
               govori, kje je alternativa. Alternativa je v mirovni mednarodni konferenci, ki je pa
               gospod Pahor noče in ne sme proklamirati, zardi tega, ker so mu tako določili in mu
               enostavno povedali, kaj sme. Kaj bo pa potem, ko bo Evropska unija razpadla. Po
               ameriških projektih, ki so bili tudi objavljeni, naj bi Evropska unija razpadla okrog
               leta 2025 pa morda že malo prej. In takrat bodo Hrvatje rekli fino, saj imamo lepo,
               verjetno, še Piran zraven. To bo tisto, s čemer gospod Pahor garantira, ne vem s čim
               garantira in govori tukaj o nekakšnih brezmejnih garancijah in ne vem čem še vse. S
               čim pa? S tisto kolibo v Umagu ali kaj? S tem garantira, da prodaja celo slovensko
               nacionalno ozemlje. A to je tisto? Lepo vas prosim, tukaj se mi pogovarja ... <stage>/Izklop
               mikrofona./</stage></p>
            </sp>
            <sp xml:id="SDZ5-Izredna-24-2010-05-26.sp13">

               <speaker>PREDSEDNIK DR. PAVLE GANTAR:</speaker>

               <p>Gospod Jelinčič, z osebnimi napadi in obtožbami na kogarkoli, predsednik Vlade ali
               kogarkoli, vam ne bom dovolil nadaljevati. Imate vso pravico, da poveste vse razloge,
               za kaj ste proti arbitražnemu sporazumu, zakaj menite, da Vlada ni delovala dobro pri
               tem, vse to, vendar ti osebni napadi na kogarkoli v parlamentu nimajo mesta. Zato vam
               izrekam drugi opomin. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp14">

               <speaker>ZMAGO JELINČIČ PLEMENITI:</speaker>

               <p>Veste kaj, kar izrekajte opomine, saj kažete ... <stage>/Izklop mikrofon./</stage></p>
            </sp>
            <sp xml:id="SDZ5-Izredna-24-2010-05-26.sp15">

               <speaker>PREDSEDNIK DR. PAVLE GANTAR:</speaker>

               <p>Gospod Jelinčič, samo enkrat ste si privoščili napad in to na zadnji redni seji — ob
               postavljanju poslanskih vprašanj ste si privoščili nezaslišan napad na
               predsedujočega. In tega vam ne bom več dovolil. Nadaljujte v okviru nekih pravil, ki
               veljajo za ta zbor.</p>
            </sp>
            <sp xml:id="SDZ5-Izredna-24-2010-05-26.sp16">

               <speaker>ZMAGO JELINČIČ PLEMENITI:</speaker>

               <p>Ali mi lahko 4 minute dodate zraven, ki ste jih vi porabili za svoje pojasnjevanje?
               Vem, da je to vaš namen in da je to vaš način dela. Pa vendar, spoštujte vsaj neka
               osnovna pravila, ki se v demokraciji upoštevajo. Prosim še 4 minute zraven.</p>
               <p>Sprašujem se, kaj bo pa gospod predsednik Vlade naredil naprej, ko bomo ugotovili,
               ko bo cela Slovenija ugotovila, da smo izgubili izhod na odprto morje, da smo
               izgubili morje, da bo Koper propadel oziroma ko bo propadel, da bo polovica
               slovenskega gospodarstva šla na tla, zaradi teh zadev. Kaj bo rekel? Nič, ker bo
               nekje v službi v tujini in se bo fino imel.</p>
               <p>Ko se sprašuje gospod predsednik, kje smo bili 18 let? V tem primeru bi vsaj za
               Slovensko nacionalno stranko lahko gospod predsednik rekel, da mi vztrajamo na svojem
               stališču odkar smo prišli v Državni zbor. Pa nas nihče ni poslušal, vključno z
               vladajočo konstalacijo, ki je tudi danes na Vladi, in je pravzaprav vladala za
               razliko od gospoda Janše vse ostalo obdobje, razen štirih let. Mislim, da se je treba
               tukaj malo zagledati in pogledati vase in ugotoviti, kaj je bilo narobe in kje je
               bilo to narobe. Vendar vam je vseeno. Vse sile in moči ste dali za to, da preko gesla
               "Smo za sporazum", nezakonito oglašujete in delate propagando v podporo k temu
               sporazumu o arbitraži. In seveda, inšpektorat Ministrstva za notranje zadeve je
               seveda dal odgovor, da so oni prekrškovni organ, ki lahko izreka le sankcije za v
               zakonu izrecno določene prekrške in ne zoper osebe, v zakonu izrecno opredeljene kot
               odgovorne osebe za prekršek. Skratka, Vlada potem lahko dela, kar hoče, ali kaj. In
               zdaj smo ugotovili, da Vlada celo na svoji internetni strani propagira eurofon, na
               katerega kličejo državljani in potem dobivajo napotke, da morajo glasovati za ta
               sporazum. Seveda, to kakor ne pomeni nič, seveda nič ne pomeni. Jasno, da ne pomeni
               nič. Kako naj bi to pomenilo, če imamo pa take pravne strokovnjake, ki niti prevoda
               iz angleškega jezika ne znajo dobro speljati, ko prevajajo maritime areas v morska
               območja. Točno, jaz mislim, da je bil gospod Rudolf srečen, ko je slišal take
               neumnosti. Verjetno jih je te gospode, pravne strokovnjake tudi spustil zato, da
               lahko delajo neumnosti na slovenski strani in delajo v korist sosednje Hrvaške. To so
               nesporna dejstva. Tudi ne vedo, kaj je razlika "sea law", in "maritime law". Tudi
               tega ne vedo naši veliki pravni mednarodni pomorski strokovnjaki, ker enostavno ne
               ločijo, kaj pomeni morsko območje in kaj pomeni kaj drugega. <stage>/Smeh v dvorani./</stage> Kar
               smejte se, vaša neumnost je tako neskončna, da se morate smejati na tisto, česar ne
               razumete.</p>
            </sp>
            <sp xml:id="SDZ5-Izredna-24-2010-05-26.sp17">

               <speaker>PREDSEDNIK DR. PAVEL GANTAR:</speaker>

               <p>Prosim za mir v dvorani.</p>
            </sp>
            <sp xml:id="SDZ5-Izredna-24-2010-05-26.sp18">

               <speaker>ZMAGO JELINČIČ PLEMENITI:</speaker>

               <p>Na žalost imam teh napak napisanih preveč, da bi jih lahko naštel v teh kratkih
               minutah. Ampak tako pač je, saj to tako ali tako ne pomaga nič.</p>
               <p>Skratka, sporazum je zelo škodljiv in v tem sporazumu je tudi cela kopica zanimivih
               stvari. Razlog, zakaj so notri, bomo verjetno izvedeli šele kasneje. V 5. členu piše,
               da nič ne velja, kar je bilo sklenjenega enostransko po 25. 6. 1991. Dejstvo je, da
               je Hrvaška razglasila svojo samostojnost in neodvisnost in suverenost 8. 10. To se
               pravi tri mesece po tem. Ali to pomeni, da tudi ustanovitev hrvaške države ne velja,
               kajti gre za enostranski dokument? In zakaj je to napisano tako? Zagotovo gre za zelo
               zvit dogovor, ki ga še ne vidimo, kaj se bo zgodil, ko bo, če bo, upam, da ne, ta
               sporazum o arbitraži potrjen, takrat bomo videli, kaj sta gospod Pahor in gospa
               Kosor, kakor pravijo Hrvatje "naumila" takrat v tistih svojih medsebojnih
               preskakovanjih iskric in ognjev. Gre za negacijo obstanka hrvaške države, ki je bila
               seveda do 8. 10. del Socialistične federativne Republike Jugoslavije. In če bi se s
               kom pogovarjali, bi se morali pogovarjati takrat z Beogradom, ne pa z Zagrebom,
               vendar, to je že preveč za naše umne mednarodne strokovnjake, kajti tako ali tako ne
               razumejo. Bistveno je, da se to vse skupaj podpiše. Bistveno je, da se iz tega
               potegne korist in bistveno je, da se bodo nekateri imeli zelo fajn. To, da je
               Slovenija krvavela za svojo zemljo, jih ne briga. Konec koncev tudi v tistem času
               leta 1991, mislim da 7. februarja, so podpisali neko deklaracijo mirovno, na kateri
               bi najraje tanke jugoslovanske ljudske armade sprejeli z rožami, cvetjem in ne vem
               čem. In če pogledamo, kdo je podpisan pod to deklaracijo, vidimo, da večina te
               gospode, ki je danes za sporazum s Hrvaško. To se pravi, po mojem mnenju in po mnenju
               Slovenske nacionalne stranke in velikega dela slovenske populacije gre za veleizdajo.
               Gre za veleizdajo, ki je pa, žal, nimamo v Kazenskem zakoniku, zaradi tega, ker se je
               bilo treba že v naprej zaščititi, da ne bi kdo odgovarjal za radi tega. Kajti, oddaja
               lastnega ozemlja je veleizdaja. Hrvaški kazenski zakonik ima veleizdajo v svojih
               členih. Mi tega nimamo.</p>
               <p>Skratka, ne vem, kaj bi rekel. Človeku se bruha ob vsem tem, ob teh lažnivostih. Ti
               zanimivi podatki, da bo Švedska zaprla svoje veleposlaništvo za zunanje delo 31. 5.
               in da bo definitivno zaprla veleposlaništvo v Sloveniji 30. 6. tudi nekaj povedo.
               Tudi to nekaj pove. Uredili smo, zmenili smo se, dobili so gospodje kupnino oziroma
               obljubo za kupnino in tukaj smo. Ne rabimo več. Slovenija je država, ki je v kratkem
               ne bo več. Hrvaška je pa država, ki bo pomembna. Kajti, zavedati se je treba, da
               švedsko veleposlaništvo v Zagrebu je in bo.</p>
            </sp>
            <sp xml:id="SDZ5-Izredna-24-2010-05-26.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predsednik Vlade me je zaprosil, da ga opravičim za izostanek med razpravo zaradi
               uradnega obiska predsednika srbske vlade. Toliko za obvestilo. Se bo pa pridružil
               pozneje.</p>
               <p>Stališče Poslanskega kluba Liberalne demokracije Slovenije bo predstavil Anton
               Anderlič.</p>
            </sp>
            <sp xml:id="SDZ5-Izredna-24-2010-05-26.sp20">

               <speaker>ANTON ANDERLIČ:</speaker>

               <p>Spoštovani.</p>
               <p>Naivni bi bili, če bi verjeli, da gre pri današnji točki dnevnega reda Državnega
               zbora za to, da so znana nova dejstva ali nove okoliščine v zvezi s podpisovanjem
               sporazuma in pripravami na referendum o potrditve oziroma zavrnitvi zakona o
               ratifikaciji arbitražnega sporazuma. Priča smo znani dramaturgiji, ki je že
               velikokrat bila uprizarjana v zadnjih desetletjih v Sloveniji, še posebej v tem
               dvoletnem mandatu. Gre za to, da je treba sproducirati nek izredni dogodek, prikazati
               neke okoliščine, ki nimajo nobene zveze z realnostjo. To se je danes že tudi tukaj
               pokazalo. Bilo je jasno včeraj in tudi takrat, ko je ta zahteva nastala, da so vse
               okoliščine bile poznane vsem, ki so to želeli videti.</p>
               <p>Predsednik Vlade, če je po čem znan, potem je po tem, da se rad pogovarja z vsem in
               vsakomur, ki ga kaj vpraša ali pa tudi ne. Tu je brez vsakega komentarja najbrž lahko
               postaviti piko. Če pa ob tem vemo še to, da se je predsednik Vlade zagotovo več
               pogovarjal z liderjem opozicije na to temo, kot z vsemi nami, potem nam je stvar še
               bolj jasna. Zamudili ste, gospodje, idealno priložnost, da bi se pridružili 50
               glasovom, ki so bili za sprejem zakona. Nič vam ni preprečevalo, da glasujete za
               zakon o ratifikaciji. Nič vam tega ni preprečevalo. Zakaj se sedaj sklicevati na to,
               da bi morali to ratificirati z dvotretjinsko večino? Prilika je bila, da te glasove
               oddate. Nihče vam ni branil. Ne, ampak raje zapustiti. In zdaj, ko je več kot
               polovica tistih državljanov in državljank, ki so se v javnem mnenju izrazili, da je
               neodgovorno, da Državni zbor prelaga odgovornost na državljane in državljanke, in ker
               ste to vztrajno zahtevali in s tem referendumom tako rekoč grozili, se je zgodil,
               seveda, zdaj je treba stvari obrniti drugače. Pokazati, da je še nekaj zadaj. Če gre
               samo za 10 ur, od tega polovica tistih razpravljavcev tistih, ki so proti, za 10 ur
               tovrstne kampanje, tudi prav. Zlahka bomo vzdržali - ni prvič - izrednih sej je bilo
               že dovolj in še jih bo. Ampak, na koncu je vendarle treba povedati, kaj želimo s to
               razpravo. Ali želimo resnično razčistiti kakšno vprašanje? Če je to, potem nobenega
               dvoma, dajmo ga, pojasnimo slovenski javnosti. Kot pa je mogoče razbrati iz vsega,
               kar se je dogajalo v vseh 20-ih letih glede vprašanja meje, potem je več kot očitno,
               da so vse vlade poskušale urediti to vprašanje. Tudi prejšnja, žal neuspešno. Tudi ta
               sedanja je dolžna urejati to vprašanje. Prišli smo do rešitve, ki je neka tretja pot.
               Do zdaj smo že imeli, če se spomnite gospoda Perryja, je bil posrednik med Slovenijo
               in Hrvaško pred, mislim, 10 leti, da bi to vprašanje uredil, samo s posredovanjem med
               dvema stranema. In je dvignil roke in šel, ker je rekel "Ti se sami ne bodo
               dogovorili". Nakar se je našla nova rešitev, ki je v vseh praksah do zdaj, ko gre za
               spore, najsibo individualne, kolektivne ali meddržavne, da vmes na prošnjo obeh, ob
               soglasju obeh, ob izhodiščih, ki jih pripravijo skupaj, uredi to nekdo tretji. To je
               pot, ki jo v Liberalni demokraciji podpiramo.</p>
               <p>Verjamemo, da smo izbrali način, ki bo pravi, ki bo dal ob tem, da smo določili
               vprašanja, ki so nesporna za Slovenijo, da se določi meja, da se določi stik z
               odprtim morjem. Slovenija je bila, je in bo pomorska država. Tu ni nobenega dvoma in
               verjamemo, da imamo prav. Zato tudi zaupamo arbitražnemu tribunalu, da bo upošteval
               vse relevantne slovenske argumente in tako tudi zarisal mejo, ki pa jo mi v Državnem
               zboru ne smemo, nimamo pooblastil niti je ne znamo narisati, kar bi nekateri radi, da
               bi kar mi narisali, sprejeli zakon in smo s tem opravili. Ja, bilo bi zelo lahkotno
               početje in neznosna lahkotnost vladanja, če temu lahko tako rečemo. To ni način, ki
               bi nas prepričal, da lahko danes verjamemo, da je karkoli novega, da je karkoli
               takšnega, kar je bilo zamolčanega, kar je bilo namerno plasiranega v javnost, da bi
               se stvari naredile bolj prijazne, bolj všečne državljanom, da bi lažje podprli ta
               zakon. Kajti, nesporno je tudi, da večina tistih, ki so danes najbolj glasni, pravi,
               da to ni referendum o zakonu o arbitražnem sporazumu, ampak je referendum in
               odločanje državljanov in državljank o predsedniku Vlade oziroma o tej vladi.
               Odločanje o tem in presojo o tem, ali je kompetentna ali ne. Ne gre nasesti tem
               provokacijam, čeprav so dnevno prisotne.</p>
               <p>Mi, v Liberalni demokraciji, se želimo do 5., če hočete, ko bo trajala celotna
               kampanja, pogovarjati o vseh odprtih vprašanjih in soočati z dejstvi. Zelo težko pa
               se je soočati z dejstvi takrat, ko, recimo, evropski poslanec, ki je do dobra
               odgovoren za to, kako se je leta 1991 postavljala začasna meja na Dragonji, pravi
               "Obsojam predsednika Vlade, ker je pripravil tak sporazum, ker je zanič, ker je
               katastrofa" in tako naprej, v istem stavku pa pravi "Imam polno razumevanje do
               Evropske ljudske stranke, ki je večinska, in do Vatikana", ki domnevno podpira tak
               način reševanja sporov med dvema državam, od katerih je ena v Evropski uniji, ena bo
               pa jutri in smo tako rekoč v centru vsega dogajanja. In tukaj je bistvo. In tisti, ki
               pravijo, nekaj za doma, nekaj pa za ven, sedaj opozarjajo na to, da je samo njihova
               resnica prava. Treba je reči, da je dovolj plenjenja zgodovinskih zaslug v teh 20.
               letih in da se samo tisti, ki imajo neko zgodovinsko dimenzijo, lahko odločajo o
               vprašanjih in edino oni to vedo, imeli pa so že neštetokrat priliko, da to uredijo.
               Ja, razčiščevati stvari, tako sem včeraj razumel tudi na Odboru za zunanjo politiko,
               in sicer razumem nekatere izjave v zadnjem obdobju, "razčiščevati zato, da se ne bi
               razčistilo", da bomo še dolgo časa reševali problem, ki ga ne bi bilo, če ga mi ne bi
               povzročili. To je približno prava definicija teh zaključnih razprav.</p>
               <p>Zato verjemite, da bomo poslanci Liberalne demokracije danes vztrajali,
               pojasnjevali, če bo kaj za pojasniti, če bo kaj odprtega. Sami smo prepričani, da je
               to, kar je do sedaj narejenega, prav in da čez 14 dni, ko bo referendum, da bodo
               volivci in volivke imeli na mizi dovolj argumentov, da se bodo lahko brez botrov in
               brez tistih, ki žugajo in grozijo, kaj vse se bo zgodilo in kaj vse je zapravljeno,
               da se bodo odločili prav in da je teh 10 ur predvolilne kampanje danes preprosto
               odveč. Ampak mi bomo sprejeli predloge oziroma predlog sklepa, ki ga je sprejel
               matičen odbor in to je tudi vse.</p>
            </sp>
            <sp xml:id="SDZ5-Izredna-24-2010-05-26.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, da se ne govori danes v tej dvorani o predvolilni kampanji, da me ne bodo
               obtožili in poslali na sodišče zaradi tega, zaradi kršenja. Stališče Poslanske
               skupine Socialnih demokratov bo predstavil Bojan Kontič.</p>
               <p>Prosim.</p>
            </sp>
            <sp xml:id="SDZ5-Izredna-24-2010-05-26.sp22">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani ministri, kolegice in kolegi!</p>
               <p>Če je kdo mislil, da bo s to razpravo danes v Državnem zboru kako drugače, kot je,
               se je motil oziroma je bil naiven, če je kdo mislil, da danes ne bo predreferendumske
               kampanje, je živel v zmoti vse do danes. Danes se bo lahko prepričal v nasprotno. To
               smo storili in temu bomo danes priča in temu se ni moč izogniti in ga skoraj ni
               poslovnika, pa nekateri se sklicujejo tudi na Ustavo, ki bi to preprečil. Smo namreč
               sredi kampanje za zakonodajni referendum o Zakonu o ratifikaciji arbitražnega
               sporazuma med Vlado Republike Slovenije in Vlado Republike Hrvaške. Smo sredi
               aktivnosti, v katerih se državljanke in državljani lahko seznanijo z vsemi dejstvi
               glede arbitražnega sporazuma. To je čas, ko se državljanke in državljani lahko
               prepričajo o točnosti ter o pravilnosti argumentov, ki so Vlado in Državni zbor
               vodili pri potrditvi zakona o arbitražnem sporazumu. Smo sredi aktivnosti, ki jih
               bomo državljani in državljanke Slovenije strnili v nedeljo 6. junija, ko bomo z
               opredelitvijo za arbitražni sporazum izkazali svojo premišljenost ter odgovornost do
               naše skupne države, njene prihodnosti, prihodnosti nas vseh, zlasti pa generacij, ki
               prihajajo za nami.</p>
               <p>Normalno je, da v življenju naletimo na raznovrstnost stališč in pogledov, še zlasti
               je to normalno za politiko. Toliko bolj, ko gre za vprašanje, ki zbuja toliko
               pozornosti, kot ga v javnosti med politiki utemeljeno zbuja razreševanja mejnega
               spora s sosednjo Hrvaško. Raznovrstnost in različnost stališč bogati skupno potin
               tudi končni rezultat, a le v primeru, ko gre za pot, na kateri se argumenti soočajo s
               protiargumenti in ko je spoštovanje drugačnega pogleda temeljna značilnost takih
               razprav. V razpravi o razreševanju mejnega spora s Hrvaško in zlasti glede
               predloženega, s strani Ustavnega sodišča, s pozitivnim mnenjem odprtega arbitražnega
               sporazuma med Vladama Slovenije in Hrvaške ter kasneje v Državnem zboru brez glasu
               proti potrjenega sporazuma je bilo izrečenih velikih besed, utemeljenih pripomb,
               modrih razmišljanj ter obilo vprašanj, ki so tudi posledica nepoznavanja. In to je
               bilo dobrodošlo predsedniku Vlade, Vladi, nam poslancem, pravzaprav vsej slovenski
               javnosti, ki se je tako lahko vsestranko seznanila s sporazumom. Veliko preveč je
               bilo izrečenih v tem času tudi neprimernih besed, neprimernih za državo in družbo, za
               kakršno se radi razglašamo, a žal vsi ne delamo v tem smislu oziroma s tem ciljem.
               Neprimernih besed, težkih, a povsem neutemeljenih obtožb, žaljivk, manipulacij in
               sprenevedanja. Težke, a povsem neutemeljene obtožbe so letele in še letijo te dni
               zlasti na predsednika Vlade pa tudi na zunanjega ministra, vsepovprek se obtožuje
               poslance, ki smo v zakonite, postopku in na podlagi mnenj za mednarodno pravo
               kvalificiranih strokovnjakov proučili, podprli in potrdili ta sporazum. V javnosti se
               manipulira s prirejenimi podatki ali razlagami sporazuma in straši z možnimi ali celo
               neizbežnimi posledicami, ki nimajo nikakršne opore ne v arbitražnem sporazumu in še
               manj v primerjalni mednarodni praksi prava morja. Na drugi strani se vse resnične,
               pozitivne prednosti sporazum stalno napada. Zanesljive, dobre posledice za našo
               državo, državljanke in državljane, za sosednjo državo in njene ljudi, za ljudi in
               celo področje regije, za Evropo, ki je tudi naša Evropa, v celoti. Namerno, nemara
               tudi zlonamerno se spregleda ali zamolči številne negativne posledice, ki bi jih
               prinesla zavrnitev arbitražnega sporazuma, za Slovenijo, za vse naše ljudi, za
               življenje v regiji in v Evropi. "Nič se ne bo zgodilo, če sporazuma ne sprejmemo."
               pravijo in kot mantro dodajajo "Čas je na naši strani, nam se ne mudi, mudi se
               Hrvaški.". Če pustimo ob strani neevropsko misel, da nekdo lahko odreka nekomu
               drugemu, državi, pot v prihodnost zaradi lastnih računov, naj poudarim naslednje.
               Tudi nam v Sloveniji se mudi v našo prihodnost, za boljšo prihodnost nas in naših
               otrok, tako gledamo mi, Socialni demokrati, in vem ter verjamem, da tako gledajo v
               Sloveniji vsi, ki imajo do prihodnosti dobronameren in odgovoren odnos. Naj mi bo
               dovoljenja prispodoba. Stojimo na železniški postaji, imamo kupljeno vozovnico in
               pred nami je vlak, ki pelje v pravo smer, na želeno lokacijo. Mi pa stojimo in se
               odločamo, ali bi vstopili v ta vlak ali ne, ali ne bi raje počakali naslednjega. Pri
               tem niti ne poznamo časa prihoda in ali bo ta vlak sploh prišel, kakšen bo in kakšna
               bo cena vozovnice. Nič se ne bo spremenilo, pravijo nasprotniki sporazuma. Ja, res
               je, nič se ne bo spremenilo. Hrvaški mejni prehod bo na Slovenski strani, nadzirali
               bomo pol Piranskega zaliva, nesporazumi bodo ostajali, plodna tla za incidente bodo
               ostala in tako dalje, nič se ne bo spremenilo. "Počakajmo", nam govorijo tisti, ki so
               leta in leta držali škarje in platno v slovenski zunanji politiki. Govorijo nam
               tisti, ki so v preteklem mandatu štiri leta vodili Vlado naše države kot članice EU
               in Nata. Vsi vemo, da Hrvaška v tem času ni bila članica teh mednarodnih povezav.
               "Sporazum je politični in strokovni zmazek!" nas in javnost hitijo prepričevati
               nasprotniki sporazuma in pri tem zamolčijo slovenski javnosti, da sporazum podpirajo
               v mednarodni pravni stroki in tudi najvišji predstavniki ne samo mednarodne
               skupnosti, ampak tudi tistih, političnih in verskih institucij, katerim ti
               nasprotniki pripadajo in se sicer na njih drugače tako radi sklicujejo. "Zakaj smo
               preložili odgovornost na ljudi?" nas sprašuje tisti, ki so napovedovali in zahtevali
               referendum, ko še niti vsebine niso natančno poznali. Še enkrat, odgovor Socialnih
               demokratov, naš predsednik Vlade je podpisal sporazum, ki ga je poslala Vlada na
               Ustavno sodišče in kasneje v Državni zbor, kjer smo ga brez glasu proti tudi sprejeli
               in za to odločitev sprejemamo vso odgovornost. Najbolj krčeviti nasprotniki pa so
               sejo zapustili, niso glasovali proti. Torej je tudi za njih edina možnost glasovanja
               prav ta referendum.</p>
               <p>Kolegice in kolegi, spoštovani predsednik Vlade — ki ga sicer v tem trenutku ni, je
               pa bil prisoten na začetku in se nam bo v nadaljevanju priključil —, današnja seja je
               namenjena ponovni seznanitvi z dejstvi, predvsem pa je priložnost za razpravo, ki bo
               prispevek k še večji razdvojenosti in zmedi. Natančna proučitev mnenja
               Zakonodajno-pravne službe pritrjuje tistim, ki smo imeli glede te seje pomisleke.</p>
               <p>Dovolite mi, da se opredelim še do razloga za sklic te seje, ki je označen kot novo
               dejstvo. Zavajanje predsednika Vlade, češ da se Hrvaška ne strinja s tem, da bo
               Slovenija na ta način dobila stik z odprtim morjem. Ja, seveda se ne strinja. Če bi
               se strinjala, bi to dosegli z bilateralnim dogovorom. Je pa to kot vsebina in cilj
               arbitražnega sporazuma zapisano ravno v njem. In naslednja trditev, enostranska
               izjava Hrvaške je dokaz, da se s tem ne strinja. Ali ni morda mogoče to enostransko
               izjavo, ki sicer nima nobene teže, razumeti kot posledico zavedanja Hrvaške politike,
               da bo arbitražni sporazum prinesel rešitev, s katero se ne strinjajo. Dovolj je
               neutemeljenih in neprimernih napadov na ključne nosilce državne suverenosti, na
               Državni zbor, na predsednika republike, Vlade, celo na Ustavno sodišče, dovolj
               neresnic, po domače laži, sprenevedanja in manipulacij. Diplomatski predstavniki
               držav, ki so bile naštete, zanikajo, pa spet ni dovolj, dvom ostaja.</p>
               <p>Kot vsi dobronamerni, tudi Socialni demokrati na vse to nimamo drugega odgovora kot
               resnico in strokovno preverjene argumente. Argumente, ki z določili sporazuma
               zagotavljajo pošteno, pravično in trajno rešitev mejnega spora. Sem seveda sodi tudi
               neposredni izhod na odprto morje in s tem prinašajo v življenje med državama, med
               ljudmi, zlasti ob meji, mir ter sožitja. Tako Socialni demokrati mislimo, delamo in
               bomo delali za potrditev arbitražnega sporazuma, z odgovornostjo do državljank in
               državljanov, do naših sedanjih in prihodnih mladih generacij, do naše, vsem skupne
               države in domovine. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp23">

               <speaker>PREDSEDNIK DR. PAVLE GANTAR:</speaker>

               <p>Hvala lepa.</p>
               <p>Stališče Poslanske skupine Socialne demokratske stranke bo predstavil Zvonko Černač.</p>
               <p>Prosim.</p>
            </sp>
            <sp xml:id="SDZ5-Izredna-24-2010-05-26.sp24">

               <speaker>ZVONKO ČERNAČ:</speaker>

               <p>Stališče Slovenske demokratske stranke, predsednik.</p>
               <p>Spoštovane kolegice in kolegi, vsi ostali prisotni!</p>
               <p>V Poslanski skupini Slovenske demokratske stranke smo današnjo sejo zahtevali zato,
               da bi dobili jasne odgovore na jasno zastavljena vprašanja, predvsem pa odgovore na
               to, kaj bo storila Vlada glede na nova dejstva, s katerimi je bila javnost, pa tudi
               ta Državni zbor, seznanjena po tistem, ko je o ratifikaciji arbitražnega sporazuma
               odločal ta parlament, predvsem pa po tistem, ko je bilo odločeno o razpisu naknadnega
               zakonodajnega referenduma.</p>
               <p>Danes teh odgovorov nismo dobili, ne s strani premierja ne s strani ostalih članov
               Vlade. Gre za navedbo, ki je del zakona o ratifikaciji arbitražnega sporazuma v
               saboru Republike Hrvaške, v členu 3, zakona, kjer je ta izjava, ki nam odreka
               neposreden teritorialni dostop do mednarodnih voda, izrecno zapisana. Še več, v tej
               izjavi v članu 3, zakona, ki je bil sprejet 20. novembra lani v hrvaškem saboru, kot
               veste skoraj soglasno, je izrecno zapisano, da je bila s to izjavo predhodno
               seznanjena Slovenija oziroma slovenska vlada in to teden dni pred podpisom
               arbitražnega sporazuma, 27. oktobra 2009, in da sta s to izjavo obe državi skupaj
               obvestili predsedstvo Sveta Evropske unije in ZDA. Deset dni pred odločanjem o
               najbolj pomembnem vprašanju po osamosvojitvi Slovenije, pred odločanjem o tem, ali bo
               Slovenija ohranila bistven del naše državnosti in suverenosti, ali bomo ohranili naše
               morje ali pa bo Slovensko morje postalo odrezano od mednarodnih voda, zaprto, ujeto
               med Hrvaške in italijanske vode, so Slovenci razdeljeni, namesto da bi bili enotni.
               Mnogi ne vedo niti tega, da gre za naknadni zakonodajni referendum, in da bo od
               odločitve ljudi na referendumu odvisno, če bo arbitražni sporazum potrjen ali bomo za
               vedno in nepovratno izgubili pomemben del naše suverenosti. Slovenija je bila vedno
               pomorska država. Zakaj bi v Evropski uniji imeli manj kot smo imeli v bivši državi?
               Slovenska Vlada, ki je odgovorna za to, da smo Slovenci na točki, kjer bi morali biti
               enotni, razklani, pa se gre, in to v nasprotju z zakonom, izrazito agitacijsko
               referendumsko kampanjo, namesto da bi ljudem pojasnila, kaj je pravzaprav vsebina
               arbitražnega sporazuma. Vlada Republike Slovenije in skoraj vsa ministrstva na svojih
               spletnih straneh odkrito agitirajo za arbitražni sporazum, kljub temu, da ne Vlada ne
               ministrstva niso, niti ne morejo biti organizatorji volilne kampanje.</p>
               <p>Ob tem velja v zvezi z objavljenimi vsebinami na spletnih straneh Urada Vlade za
               komuniciranje, vladni spletni strani in spletni strani večine ministrstev dodatno
               opozoriti še na dejstvo, da je ta klasična propagandna vsebina izjemno podobna
               vsebini, objavljeni na spletnih straneh Socialnih demokratov in LDS. Te vsebine niso
               pojasnjevalne in ne informativne narave, ki naj bi predstavljala neposredno obliko
               komuniciranja Vlade z javnostjo in vladne informacijske kampanje, ki naj bi javnost
               dejansko in objektivno seznanila o sporazumu o arbitraži, ampak je dejansko ta
               kampanja naravnana kot propagandna vsebina referendumske kampanje v agitacijo za
               sporazum o arbitraži, kar je povsem neodgovorno s strani Vlade in posameznih
               ministrstev do volivk in volivcev.</p>
               <p>Podobno neodgovorno kot Vlada in posamezna ministrstva se obnašajo tudi ostale
               institucije, ki naj bi bile v službi vseh državljanov, predvsem pa neodvisne.
               Predsednik države, bivši predsednik države, ki agitirata enostransko, slednji celo
               laže, ko govori o tem, da nam arbitražni sporazum zagotavlja neposreden teritorialni
               dostop do mednarodnih voda. Skratka, obnašajo se te institucije tako, kot da bi šlo
               za volitve in kot da bi bila ta odločitev povezana z usodo aktualne vlade. Ni. Gre za
               vprašanja, ki presegajo ozke politične okvire. Številni razumniki in strokovnjaki so
               to dojeli in se ne bojijo izraziti svojih argumentov proti, četudi politično sodijo
               bliže Pahorjevi koaliciji. Tudi danes v Državnem zboru ponovno s strani premierja
               poslušamo grožnje o tem, kaj vse nas čaka v primeru, če bo ta arbitražni sporazum
               zavrnjen. Straši se Slovence po nepotrebnem. V Sloveniji smo že bili priče podobni
               situaciji pred 20 leti, ko smo se osamosvajali. Nekateri, ki danes sedijo v dobro
               plačanem fotelju Kabineta predsednika Vlade, so nas strašili celo s tem, da bomo
               jedli travo, če se osamosvojimo, da bomo izolirani, osamljeni, da nas nihče ne bo
               priznal, da bomo gospodarsko skrahirali. Nič od tega se ni zgodilo. Slovenija se je s
               pravočasno in pravilno odločitvijo, predvsem pa z enotnostjo, ki je bila dosežena ob
               takratni odločitvi, izognila jugoslovanski moriji in relativno hitro postala
               mednarodno priznana in uspešna država. In v primeru zavrnitve škodljivega
               arbitražnega sporazuma se ne bo zgodilo nič. Država Slovenija si bo utrdila svoj
               pogajalski položaj, pogajalsko izhodišče, predvsem pa bo s tem omogočeno, da bo meja
               rešena na pravičen način, in to pred vstopom Hrvaške v Evropsko unijo. Sedanji
               arbitražni sporazum tega ne omogoča.</p>
               <p>Spoštovane kolegice in kolegi! Gre za Slovenijo, gre za našo državo in gre za
               vprašanje našega morja. Gre za to, ali bomo ponovno, čemur smo bili v zgodovini priče
               že večkrat, izgubili del svojega ozemlja — tokrat morje, neposreden teritorialni
               dostop do mednarodnih voda. Če bi bil arbitražni sporazum res tako dober, kot ga brez
               argumentov predstavljajo tisti, ki so ga podpisali, potem verjetno taka agitacija,
               kot se jo gre Vlada na spletnih straneh Vlade in posameznih ministrstev, ne bi bila
               potrebna. Tudi taka medijska agitacija, kot smo ji priče v zadnjih tednih, ne.</p>
               <p>V obdobju med 7. in 25. majem 2010 so nekateri tiskani mediji dokazali svojo
               privrženost vladnemu agitpropu. Naj izpostavim samo Delo in Dnevnik. Dnevnik je v tem
               obdobju objavil šest komentarjev, ki navijajo za arbitražni sporazum, ter nobenega,
               ki bi predstavil stališče proti. Precej zgovorna je tudi statistika: od 32
               objavljenih člankov, jih je polovica za arbitražni sporazum, le 5 proti; razmerje je
               torej 3:1. Delo je nesporni zmagovalec v tem vladnem agitpropu. Razmerje med članki v
               podporo je 11:1. V omenjenem obdobju pa ni bilo niti enega intervjuja in niti enega
               komentarja, ki bi ljudem predstavil argumente tistih, ki menijo, da je ta sporazum za
               Slovenijo škodljiv.</p>
               <p>Ob vsem tem pa posamezni ministri očitajo celo ideološko kampanjo opoziciji, in to
               brez argumentov, sami pa ne ponudijo nobenega prepričljivega argumenta o tem, zakaj
               je ta arbitražni sporazum dober. Tisti redki, ki se slišijo tu in tam, o tem, da
               končno rešuje to vprašanje in da bo to vprašanje dokončno rešeno, niso argumenti za,
               kajti glede na določbe sporazuma, glede na to, da v njem ni časovnice, se bo to
               vprašanje začelo reševati šele po podpisu pristopne pogodbe Hrvaške v Evropsko unijo.
               Takrat začnejo teči roki in glede na to, da ni nobenih rokov, v katerem priti do
               končne odločitve, lahko ta rešitev traja 5, 10, 20 ali pa še več let. In tisto, kar
               je bistveno, glede na besedilo, tako kot je zapisano, Sloveniji ta sporazum ne
               zagotavlja tega teritorija ali "contacta" oziroma neposrednega teritorialnega stika z
               mednarodnimi vodami, v angleški verziji govorimo v tem sporazumu, govorite o
               "junction", v hrvaški verziji piše v tem členu, da določa "vezu Slovenije prema
               otvorenom moru." "Vezu Slovenije prema otvorenom moru", se pravi, povezavo Slovenije
               do odprtega morja oziroma do mendarodnih voda. Argument naj bi bil, da se s tem
               sporazumom rešuje dolgoletno vprašanje. Ne rešuje se, dodatno se zapleta. Nepravična
               rešitev bo med oba naroda zabila klin oziroma zanetila ogenj, ki bo tlel še nekaj
               časa.</p>
               <p>Po razpisu referenduma smo bili seznanjeni z izjavami in dejstvi, ki govorijo o tem,
               da je premier ob podpisu arbitražnega sporazuma vedel in se zavedal tega, da nam ta
               sporazum ne zagotavlja ohranitve neposrednega teritorialnega dostopa do mednarodnih
               voda. In očitno je vedel, da nam ne zagotavlja določitve meje na morju, na stičišču
               našega slovenskega morja in mednarodnih voda. To izhaja iz besedila sporazuma samega
               in iz izjav, ki so ga spremljale pred podpisom 4. 11. lani v Stockholmu.</p>
               <p>V Slovenski demokratski stranki izjavam premierja in njegovih ministrov preprosto ne
               verjamemo več. Izkazale so se za čisto laž, manipulacije in zavajanje. Premier je ves
               čas govoril o tem, da ima Slovenija z arbitražnim sporazumom zagotovljen teritorialni
               stik z odprtim morjem. Neposreden stik torej. O tem je govoril v Polemiki 10. maja,
               izrecno je zagotovil, da je bilo to zagotovilo dano tudi s hrvaške strani, konkretno
               s strani premierke Kosor. V odgovoru na poslansko vprašanje 17. maja v tem Državnem
               zboru pa je najprej dejal, da je to zagotovilo dano na Trakošćanu, in sicer ne pisno,
               pač pa tudi ne ustno, ne neposredno, dejal je, da tega ni bilo treba povedati zelo
               odkrito in jasno, kot to poročajo nekateri hrvaški in slovenski mediji, dovolj je
               bilo, po njegovem mnenju, za to zagotovilo, da sta se državi usedli nazaj za
               pogajalsko mizo. Nekaj minut za tem, pa je v dopolnitvi odgovora dejal, da je bilo to
               zagotovilo dano 11. septembra lani v Ljubljani. Spomnite se, takrat sta s premierko
               popila v Ljubljani neko kavo in verjetno sta se o marsičem pogovarjala. Gotovo pa nič
               o tistem, kar naj bi Sloveniji zagotavljalo neposreden teritorialni dostop
               slovenskega morja z mednarodnimi vodami.</p>
               <p>Tega zagotovila torej ni bilo v nobeni pisni ali taki obliki, ki bi imela
               formalnopravne posledice. Ko je premier blokiral hrvaška pristopna pogajanja, je
               takrat dejal, da bo Slovenija umaknila pridržke, ko bo mejno vprašanje s Hrvaško
               dokončno rešeno. Pridržki so bili umaknjeni, rešitve mejnega vprašanja pa ne bo še
               nekaj let, saj se postopki, kot sem dejal, po arbitražnem sporazumu začnejo šele s
               podpisom pristopne pogodbe Hrvaške z Evropsko unijo. Vse ostale okoliščine pa kažejo,
               da bo to reševanje, če bo sporazum potrjen, zelo dolgotrajno, saj si vsaka država po
               svoje razlaga to besedilo. In ko bo odločitev prišla, bo treba spremeniti Ustavo.
               Tokrat z dvotretjinsko, ne z navadno večino. In takrat se bomo očitno Slovenci
               ponovno razdvajali in prepirali med seboj o tem, kdo je bolj in kdo manj odgovoren za
               izgubo našega morja. Ob vsej tej zmedi na slovenski strani, pa je Hrvaška ob
               ratifikaciji arbitražnega sporazuma v Saboru sprejela tudi izjavo, ki je del zakona o
               ratifikaciji v 3. členu, ki je nedvoumna in ki pravi, da ničesar v sporazumu o
               arbitraži med Vlado Republike Hrvaške in Vlado Republike Slovenije ni mogoče smatrati
               kot pristanek Hrvaške na zahtevo Slovenije po teritorialnem stiku z odprtim morjem.
               Pri tem je pomembno to, da je ta izjava del zakona o ratifikaciji arbitražnega
               sporazuma, ki ga je Sabor sprejel 20. novembra lani skoraj soglasno. Še pomembnejša
               pa je seveda umestitev, časovna umestitev te izjave v kontekst sporazuma, saj v tej
               izjavi, torej v zakonu, v hrvaškem zakonu o ratifikaciji ne piše samo, da je bila
               Slovenija s to izjavo seznanjena, piše, da sta o njej teden dni pred podpisom
               arbitražnega sporazuma, torej 27. 10. 2009, hrvaška in slovenska stran skupaj
               obvestili predsedstvo Sveta Evropske unije in ZDA. Torej, je bil slovenski premier s
               to izjavo seznanjen in se je z njo strinjal pred podpisom arbitražnega sporazuma. V
               nadaljevanju tudi piše, da je bilo s slovensko stranjo dogovorjeno, da Republika
               Hrvaška to izjavo daje po podpisu arbitražnega sporazuma, po 4. 11., kar se je 9. 11.
               tudi zgodilo, in pred ratifikacijo v Saboru, torej 20. 11., kar se je tudi zgodilo.
               Očitno je Hrvaška to časovnico zelo natančno pozicionirala na tak način, da bo imela
               zanjo tudi ustrezne pozitivne pravne posledice, ki gredo v škodo slovenskim
               interesom. In naš premier je za to ves čas vedel. Te hrvaške izjave, ki je del zakona
               o potrditvi arbitražnega sporazuma — v 3. členu zakona je zapisana v Hrvaškem saboru
               20. 11. lani —, do pred kratkim iz Slovenije ni demantiral nihče. Šele sedaj, ko je
               opozicija izpostavila to vprašanje in glede na manipulacijo slovenske vlade glede
               arbitražnega sporazuma, se je odzvalo slovensko ministrstvo za zunanje zadeve, vendar
               tudi v tem primeru gre za demanti po vsebini, ne pa po formi, ki je v tem primeru
               pomembna, glede na umestitev te izjave v kontekst celotnega dogajanja.</p>
               <p>Premier sam je v intervjuju na Televiziji Slovenija 16. 11. lani, ko je govoril o
               tem, da je Slovenija želela dobiti v tem sporazumu "teritorial contact", pa ji ni
               uspelo in je pristala na "junction", dejal, citiram "Jaz sem v Berlinu v ponedeljek
               izrazil hvaležnost zunanji ministrici Hilary Clinton, da je njena diplomacija na mojo
               željo in prošnjo posredovala...", konec citata. Torej, priče temu sporazumevanju
               obstajajo. Te priče torej so. Upamo, da obstojijo tudi zapisi, magnetogrami teh
               pogovorov. In če to, kar piše v zakonu o ratifikaciji arbitražnega sporazuma, ki ga
               je sprejel Hrvaški sabor, ne drži, kaj bo storila slovenska vlada? Bo zahtevala, da
               Hrvaška to določbo spremeni, da spremeni zakon, da iz zakona izključi ta člen, da se
               ta člen črta iz zakona o ratifikaciji? Zakaj tega še ni storila? Formalno je
               Republika Hrvaška o potrditvi zakona to izjavo vnesla v sam zakon in kot taka
               učinkuje. Če na naši strani ne bo storjeno ničesar, potem hrvaški izjavi slovenska
               vlada potihoma pritrjuje. Izjava, ki je bila sprejeta ob ratifikaciji arbitražnega
               sporazuma v slovenskem parlamentu pa še zdaleč nima take teže, kot hrvaška izjava.
               Tudi njeno časovno pozicioniranje in vse druge okoliščine govorijo o tem, da nima v
               nasprotju z izjavo Republike Hrvaške nobene teže. In tisto, ker je bistveno, ta
               izjava kaže na to, da Hrvaška popolnoma drugače razlaga določbe arbitražnega
               sporazuma kot Slovenija, in to na bistveni točki, od katere je odvisno, ali bo
               Slovenija neposreden teritorialni dostop do mednarodnih voda ohranila ali ga bo
               izgubila.</p>
               <p>Torej, ne gre za sporazum, spoštovane gospe in gospodje, gre za nesporazum, ki
               vprašanja tudi ne rešuje na pravičen način.</p>
               <p>Komu torej verjeti? Komu naj verjame slovenska javnost? Doslej so se vse hrvaške
               izjave in napovedi potrdile. Na naši strani pa se premier in ministri sami zapletajo
               v nasprotujoče izjave in nelogičnosti. Iz tega razloga, žal, premierju in ministrom
               ne verjamemo več. Še več, dejstva govorijo drugače. Menimo, da so načrtno zavajali
               slovensko javnost in da so za Slovenijo škodljiv sporazum želeli prodati slovenski
               javnosti kot "remek delo". Na to napotuje tudi besedilo sporazuma, ki ne vsebuje več
               načela zunanje pravičnosti, ex aequo et bono, pri določitvi meje in časovnica, ki je
               v tem sporazumu v nasprotju s predhodnim ni več. V predhodnem sporazumu so bili
               namreč jasno postavljeni roki za odločitev, ki jih v arbitražnem sporazumu več ni,
               zaradi tega bo vprašanje ostalo odprto več let in ne pomeni nobene rešitve, pač pa
               nadaljevanje spornih razmerij. Ko bo pa ta odločitev prišla, odgovornih že dolgo ne
               bo reč na položajih.</p>
               <p>Premier je včeraj dejal: "Najmanj kar lahko Slovenija dobi, je stik z odprtimi
               vodami." Slovenija ima danes več kot stik. Ima neposreden teritorialni dostop do
               mednarodnih voda. Zakaj bi torej pristala na nekaj, kar daje manj, kot smo imeli v
               bivši državi. Zakaj bi bili kot članica Evropske unije na slabšem. Treba je še enkrat
               spomniti, kaj določa 3. člen tega sporazuma v točkah A, B in C. Kakorkoli jih beremo,
               so določbe jasne in nedvoumne. V 3.a se določi meja na kopnem in morju po mednarodnem
               pravu. In ko bo enkrat meja po mednarodnem pravu določena, govori 3.b člen o tem, v
               angleškem "Slovenian junction to the high sea",ne govori o "territorial contact", če
               bi pisalo tam "territorial contact", bi bile vse dileme odpravljene, kar bi bilo
               nedvoumno. Na hrvaški strani imamo "vezu Slovenije prema otvorenom moru", mi govorimo
               v slovenskem delu o "stiku". Kakorkoli že, v kolikor bi na podlagi 3.a člena bila
               meja določena tako, da bi se naše vode stikale z mednarodnimi, potem ne potrebujemo
               ne 3.b in ne 3.c člena, ki govori o plovnih režimih.</p>
               <p>Zakaj pa je pomemben ta 3.c člen — in na to napotuje tudi včerajšnja izjava
               zunanjega ministra, ki pravi, da je "naloga arbitražnega sodišča omogočiti stik z
               mednarodnimi vodami, to je Sloveniji omogočiti svoboden izhod do mednarodnih voda",
               kar je tudi bistveno manj, kot imamo danes in manj, kot je bila zahteva tega
               parlamenta. Torej, ta 3.c točka oziroma 3. člen v C točki je verjetno zapisan zaradi
               tega, da ko se bo enkrat meja razmejila in ko bosta Hrvaška in Italija tudi na morju
               mejili ena na drugo, bosta razglasili epikontinentalne pasove na celotnem Jadranu,
               točka T5 pa se bo premaknila tam nekje do Črne Gore. Zato so v tem 3.c členu režimi
               plovbe.</p>
               <p>V primeru arbitražnega sporazuma gre za določitev meje na morju, ki bo za vedno in
               nepovratno, tako kot določa sporazum, Sloveniji vzela del njene suverenosti. Ko bo
               čez mnogo let, če bo ta arbitražni sporazum potrjen, prišla odločitev arbitrov, jo bo
               treba spoštovati in v skladu s to odločitvijo spremeniti Ustavo. Takrat bo Slovenija
               ponovno na točki razhajanja. Gre pa za vprašanje, ki bi ga morala prvenstveno rešiti
               oziroma urediti država, ki se Evropski uniji približuje, torej Republika Hrvaška.
               Meje bodo pomembne tudi v bodoče, še toliko bolj s Hrvaško, ki ima nerešena mejna
               vprašanja tudi z ostalimi sosedami. Poleg tega se schengenska meja še nekaj časa ne
               bo premaknila s tega območja. Toliko bolj bodo pomembne meje na morju, to nam kaže
               tudi zadnji primer plinskega terminala v Žavljah — gradil se bo v italijanskih
               vodah,kaj lahko stori Slovenija, smo pa videli pred kratkim.</p>
               <p>Spoštovani gospe in gospodje, v Slovenski demokratski stranki smo v današnji
               razpravi želeli dejansko razčistiti vsa ta ozadja in danes moram ugotoviti, da ni več
               vprašanje, ali nam arbitražni sporazum zagotavlja ohranitev tistega, kar imamo danes
               in kar smo imeli v bivši državi. Danes vemo, da po arbitražnem sporazumu slovensko
               morje ne bo več mejilo na mednarodne vode, Slovenija pa ne bo z arbitražnim
               sporazumom dobila nič več, kot ji zagotavljajo drugi mednarodni akti, predvsem tisti,
               ki se nanašajo na režime plovbe. Danes je vprašanje, ki terja odgovor, zakaj se
               slovensko javnost ves čas zavaja. Kako je mogoče, da je premier podpisal sporazum in
               sprožil ter dosegel celoten postopek ratifikacije, čeprav je vedel, da z njim
               izgubljamo neposreden teritorialni dostop do mednarodnih voda? Zakaj ni postopka
               ustavil tisti trenutek, ko je postalo jasno, da je Slovenija popustila, in to na
               ključni točki naše suverenosti? Žal ni nobene druge možnosti več, kot da se ta
               postopek zaključi na referendumu. Slovenija se po nepotrebnem izpostavlja in daje na
               kocko pomemben del svoje suverenosti. Po vsem tem in po tistem, ko je jasno, da oba
               podpisnika diametralno nasprotno tolmačita bistveno določilo arbitražnega sporazuma,
               pri čemer se je Hrvaška dodatno zavarovala v tem tolmačenju na formalnopravno
               ustrezen način, Slovenija pač ne, je jasno, da je arbitražni sporazum slab, škodljiv
               in nepravičen. Če bi bil potrjen, bi povzročal nadaljnje spore, nepravično rešeno
               mejno vprašanje pa bi dodatno obremenjevalo odnose med državama.</p>
               <p>V Slovenski demokratski stranki torej pričakujemo, da bomo dobili pisne dokaze, ki
               bodo ovrgli izjave Republike Hrvaške, sprejete v Hrvaškem saboru, ki bodo ovrgli
               tisto, kar piše v 3. členu zakona o ratifikaciji sporazuma na Hrvaškem. Če teh
               dokazov ne bo oziroma jih ni, potem je treba povedati, da je zaupanje zlorabljeno,
               slovenski državljani s strani trenutne oblasti namerno zavedeni, zato je edina
               možnost za preprečitev škodljivih posledic, plebiscitarna zavrnitev arbitražnega
               sporazuma.</p>
               <p>Hvala lepa.</p>
            </sp>
            <sp xml:id="SDZ5-Izredna-24-2010-05-26.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franco Juri v imenu Poslanske skupine Zares.</p>
            </sp>
            <sp xml:id="SDZ5-Izredna-24-2010-05-26.sp26">

               <speaker>FRANCO JURI:</speaker>

               <p>Hvala, gospod predsedujoči. Spoštovani minister, spoštovani člani Vlade, spoštovani
               kolegi poslanke in poslanci!</p>
               <p>Dovolite mi najprej, da začnem z zanimivim citatom iz izjemno zanimive knjige, ki je
               bila napisana in naslovljena Skrivnost države, dr. Dimitrij Rupel. Na strani 249 piše
               "Republika Slovenija tudi poudarja, da z mejnimi državami oziroma z Republiko Hrvaško
               nima nobenega ozemeljskega spora". To je napisal v pismu Badinterju decembra 1991,
               torej potem, ko je Demosova vlada postavila mejno kontrolno točko tam, kjer je danes
               mejni prehod. V nadaljevanju tega pisma je bil del zaključka prve arbitraže, ki jo
               pozna zgodovina neodvisne Slovenije, to je bila arbitraža po oziroma ob mirovni
               konferenci, to bi bilo treba povedati kolegu Jelinčiču, ob mirovni konferenci za
               bivšo Jugoslavijo. Arbitraža je takrat določila vse pogoje in parametre za priznanje
               neodvisnih in suverenih držav. Slovenija je bila priznana prav na temelju Temeljne
               ustavne listine in ko je dr. Dimitrij Rupel odgovoril Badinterju, je pisal to, kar
               sem ravnokar prebral. No, v knjigi pa piše še nekaj zanimivega "Iz tekstov arbitražne
               komisije je razvidno, kako natančni preiskavi smo bili izpostavljeni, preden so nam
               udarili pečat mednarodno priznane države. Iz Badinterjevih mnenj je razvidno tudi to,
               koliko dokumentov in dopisov smo morali proizvesti na našem ministrstvu, da bi
               zadostili radovednosti naših preiskovalcev. Pri tem so nam pomagali izvedeni
               pravniki, predvsem Danilo Türk, Mirjam Škrk in Borut Bohte.". Tako da, ko bo govora o
               kvalificiranosti nekaterih mednarodnih pravnikov, vemo točno, kaj je 1991 pisal vaš
               zunanji minister in uslužbenec zunanjega ministrstva dr. Dimitrij Rupel.</p>
               <p>Očitno napeta predreferendumska kampanja, ki že več kot dva tedna s svojim hrupom in
               tudi svojimi strupi napenja in onesnažuje čustva ter deli slovensko javnost,
               nekaterim ni dovolj, pa so si zato izmislili in priborili še eno izredno sejo in eno
               parlamentarno razpravo o, kot so zapisali v svoji utemeljitvi, novih dejstvih, ki naj
               bi v domnevno novi luči razjasnjevala ozadje sporazuma o arbitraži med Slovenijo in
               Hrvaško. Mimogrede in za osvežitev našega spomina, isti poslanci, ki so izsilili
               današnjo sejo, so ob razpravi in glasovanju o arbitražnem sporazumu to dvorano
               zapustili in se odrekli pravici in dolžnosti glasovanja. In zdaj, ko nimajo več
               otipljivih argumentov, prihajajo na dan s tako imenovanimi novimi dejstvi. Ta nova
               dejstva naj bi bili besedni pingpong izjav in demantijev med predsednikoma vlad
               oziroma enostranska izjava Hrvaške, ki nima niti statusa aneksa k pogodbi, kaj šele,
               da bi jo arbitri upoštevali. No, saj dandanes to jasno povedo tudi relevantne
               diplomacije, kot so Združene države Amerike, Švedska in najbrž bodo tudi druge
               pritrdile takšnemu mnenju. Ali so to sploh nova dejstva, kolegi in kolegice? Bodimo
               resni. Edino otipljivo dejstvo je, da niti Borut Pahor niti Jadranka Kosor ne bosta
               med petimi arbitri, katerih sporazum prepušča določitev meje in stika Slovenije z
               odprtim morjem. Vse, kar danes govorita predsednika vlad, v ničemer ne vpliva na delo
               in odločanje arbitrov. Od 6. junija bo za določitev meje in stika z mednarodnimi
               vodami merodajno le tisto, kar piše v členih arbitražnega sporazuma in kar je bilo
               zapisano in sprejeto do 25. junija 1991. Spoštovani, nasprotniki sporazuma. Sedaj
               imate lepo priložnost, da ocenite in razumete dejanski pomen samega sporazuma, ki je
               nastal z mediacijo Evropske unije in ki je bil podpisan v prisotnosti Evropske unije
               in tudi pomen mednarodnega prava, tistega mednarodnega prava, ki ga tako goreče
               omalovažujete ob vsaki razpravi o arbitraži. Zavedajte se končno, da pravice držav in
               mir jamči in varuje predvsem, zlasti ali samo mednarodno pravo. Brez prava bi svetu
               vladali brezpravnost in samovolja močnejših. Samovolje je dejansko veliko, ker in ko
               je mednarodno pravo poteptano. Ali si to želimo? Mislim, da ne. Mislim, da si želimo
               mir in pravno ureditev odnosov. Odločanje o sporazumu o arbitraži ni odločanje za ali
               proti Borutu Pahorju oziroma za ali proti Janezu Janši. Lepo vas prosim?! Takšna
               poenostavitev, banalizacija, razlaga referenduma je zelo zavajajoča. V igri so
               bistveno pomembnejše stvari, kot je zmaga ene ali druge politične opcije. V igri je
               usoda odnosov med državama, verodostojnost Slovenije v Evropski uniji in svetu,
               kakovost življenja ljudi ob meji, v igri je tudi stabilnost in v igri je tudi mir na
               Balkanu. Ureditev odnosov s Hrvaško je med ključnimi nacionalnimi interesi Slovenije.
               In kot taka bi morala uživati soglasje vseh demokratičnih in odgovornih strank. Žal,
               ni tako. Odgovornost je pri nekaterih hudo popustila in zato smo danes ponovno tukaj,
               da ta nepotrebni in škodljivi nacionalni razkol po želji opozicije poglobimo pred
               javnostjo. Zahteva po tej seji je pa v resnici odsev nemoči in obupa nasprotnikov
               arbitražnega sporazuma, saj po dveh tednih ponavljanja enih in istih propagandnih
               parol in razkazovanja izmišljenih zemljevidov z razmejitvami na morju, ki že pred
               arbitražo skušajo prejudicirati odločanje in pomagajo drugi stranki v sporu, ne pa
               Sloveniji, so izčrpali svoj naboj in svojo moč preprečevanja. Vse več je ljudi, ki se
               nagiba k podpori sporazumu in ki niso pripravljeni slediti bojnim pozivom tistih, ki
               se pravične rešitve mejnega spora ne želijo, bodisi zaradi notranjepolitičnih računov
               bodisi ker lastno življenje in lastna politična identiteta lahko izmislijo le z
               neskončnim konfliktom z notranjim in zunanjim sovražnikom.</p>
               <p>Prepričani smo, da večina državljank in državljanov demokratične, evropske in
               samozavestne Slovenije ne bo posvojila teze "da je Slovenija v vojni", pa četudi jo
               je vehementno izrekel neki znani filozof in jo ponavljajo zagovorniki absurdnih
               mirovnih konferenc. Mimogrede, mirovna konferenca v bivši Jugoslaviji je že bila in
               se je končala.</p>
               <p>Če so sklicatelji te seje, ki ne morejo biti nič drugega kot razširjeno
               predreferendumsko soočanje na račun potrpežljivosti davkoplačevalcev, mislili, da se
               bomo zagovorniki arbitraže ustrašili in da bomo poskusili to točko dnevnega reda
               onemogočiti, so se ušteli. Tukaj smo, kolegi in kolegice, opremljeni z razumom in
               argumenti, ki bodo, verjamemo, prepričali javnost, da ima Slovenija končno optimalno
               priložnost, da zaključi, ne na čudežen način, temveč na pravičen, korekten in pravno
               nesporen način, 20 let trajajoči spor sosedov in da se rešimo živega peska nemoči ali
               nesposobnosti prejšnjih vlad.</p>
               <p>Da ne pozabimo. Prejšnja vlada Janeza Janše se je v navezi s strankarskim kolegom v
               Evropski ljudski stranki gospodom Ivom Sanadarjem k rešitvi spora približala tako, da
               ga je bila pripravljena prepustiti presoji in sodbi mednarodnih sodnikov na
               meddržavnem sodišču v Haagu. Po tistem, ko je na Brionih privolila hrvaški zahtevi,
               da se dokončno odpove parafiranemu sporazumu Drnovšek-Račan. To so dejstva, ki
               opozicijo in še zlasti Slovensko demokratsko stranko zelo bolijo, a jih ne more
               pomesti pod preprogo. Kakor boli spoznanje, da tolikokrat omenjeno načelo zunanje
               pravičnosti, tisti znameniti ex aequo et bono, ki ga je gospod Janša prvič slišal od
               pomorskih pravnikov oziroma od gospoda Vlačiča leta 2007, in to po njegovem načelnem
               dogovoru na Bledu s Sanaderjem, ker je bil to pogoj za pristanek na Haag, ponavljam,
               to je bil pogoj opozicije za pristanek na Haag, ki so ga postavili zlasti kolegi iz
               SD, je bilo vključeno v pogajanja, a žal le kot taktična zahteva. Če ne bi bilo
               takrat pritiska s strani opozicije, bi na to pozabili in bi šli v Haag in naprej tudi
               brez tistega pogoja. To je bil pogoj, ki ga je izsilila opozicija, zlasti SD, in ki
               ga je zahteval gospod Vlačič v takratni mešani strokovni skupini. Pa lahko reče
               gospod Janša, da je to laž in da to ne drži — to so dejstva, to so že zgodovinska
               dejstva. Pozanimajte se in preberite 38. člen Statuta Meddržavnega sodišča in boste
               ugotovili, kako je ex aequo et bono oziroma načelo zunanje pravičnosti možno samo, če
               se obe stranki z njim strinjata. Samo, če se obe stranki strinjata, sicer ni možno.
               Torej je bil "blef", tudi tisto je bil "blef", saj ste vedeli, so vedeli, da bo
               težko, ampak bi šli naprej v Haag in bi danes mogoče imeli že polovično sredinsko
               črto v Piranskem zalivu. Ampak ker bi bila ta sredinska črta podpisana z imenom
               Janeza Janše, bi morali vsi molčati in bi morali vsi ploskati. Danes ni tako. Imamo
               priložnost, da se izpogajamo oziroma da dobimo z arbitražo bistveno boljšo razmejitev
               in da dobimo končno tudi stik.</p>
               <p>Pa se še enkrat dotaknimo edinega resnega predmeta tega referenduma — sporazuma o
               arbitraži. Kar je na njem napisano, bo tudi za arbitre edino merodajno merilo.
               Arbitražno sodišče bo določilo, citiram 3. člen sporazuma, ker je dobro, da ga
               citiramo večkrat, da javnost ve, za kaj gre, "A — potek meje med Republiko Slovenijo
               in Republiko Hrvaško na kopnem in morju. B — stik Slovenije z odprtim morjem. C —
               režim za uporabo ustreznih morskih območij". Za 1. točko bodo arbitri uporabili
               pravila in načela mednarodnega prava, pri 2. in 3. točki pa mednarodno pravo,
               pravičnost in načelo dobrososedskih odnosov za dosego poštene in pravične odločitve,
               upoštevajoč vse relevantne okoliščine." Določeno je torej, da Slovenija dobi stik, ne
               služnostno pot, saj je ta že zagotovljena ob vsakem primeru. Služnostna pot, gospodje
               iz opozicije, žal, tudi ponavljanje dejstev vam ne pomaga - je že zagotovljena z
               ločeno plovbo in na podlagi členov UNCLAS-a, torej, Konvencije Združenih narodov o
               pomorskem pravu. Služnostna pot in neškodljiv prehod ladij sta že zdaj zagotovljena.
               Torej, ne zavajajte! Ne bodo arbitri odločali o tem, ampak bodo odločali o bistveno
               konkretnejši zadevi, to je, o stiku, o junction, ne o vezi prema, to je hrvaški
               prevod in če je preoblikovan za notranje potrebe Hrvaške, nas ne skrbi. Veste, kaj bo
               merodajno tam? Merodajno bo angleško besedilo, in v angleškem besedilu je beseda
               junction. Beseda junction pomeni spoj. Pojdite si ogledat Angleško hrvaški slovar in
               boste videli, da piše spoj, ne piše veza, piše spoj.</p>
               <p>Tako zasnovan okvir arbitraže je korekten in realen, saj mora biti odločitev
               mednarodnopravno vzdržna in potrjena, hkrati pa pravična in mora zagotoviti stik
               Slovenije z mednarodnimi vodami. Tisti stik, ki ga sedaj imamo le teoretično in v
               željah, dejansko pa ne, saj so se že v času prejšnjih vlad slovenski ribiči izogibali
               ribarjenja v južni polovici Piranskega zaliva. O tem govori tudi predstavnik obalnih
               ribičev gospod Novogradec "nekateri si upajo iti tudi na drugo stran, ampak veste
               koliko incidentov v prejšnjih letih je bilo zaradi tega. In če nočemo nadaljevati s
               prakso incidentov in konfliktnega soočanja med ribiči ali med policijo, bo treba
               stvari urediti in bo treba natančno določiti, do kod lahko brez skrbi in brez strahu
               ribarijo naši slovenski ribiči". Tudi policijski čolni in naša edina vojaška ladja,
               ki se redko odpravlja na pot proti jugu do odprtega morja, se običajno izogiba plovbi
               po domnevnem oziroma po tem, čemur mi pravimo naše morje. Zakaj? Da ne bi prišlo do
               incidentov, gredo raje po italijanski strani in ne želijo, seveda, zaprositi hrvaške
               oblasti za kakšno dovoljenje, ker bi bil to prejudic in to je prav. Ampak to se je
               dogajalo že v prejšnjih vladah. Torej ni bilo tako samoumevne uporabe naših voda.
               Stvari so bile vedno čudne. Recimo, tudi z zakonom določeno območje, ribolovno
               ekološko območje Slovenije, je ostalo samo v zakonu, ker tam inšpektorji ne plovejo,
               ne gredo si ogledovati razmer do Vrsarja. In to je dejstvo.</p>
               <p>Sporazum ni čarobna palica, ni čudež. In kot vsi sporazumi v demokratični Evropi, ki
               temelji na sporazumevanju, ki temelji na kompromisih, na razumevanju problemov druge
               strani, ne samo lastnih problemov. To je ključ Evrope. In če tega niste razumeli, žal
               niste niti za Evropo. Torej v demokratični Evropi sporazum ni, ne more biti za eno od
               strank idealen, je pa optimalen, stvaren in ugoden za obe sprti strani. Potreben je
               za mir in normalne sosedske odnose. Zato ga z razumom podpira ogromna večina
               slovenskih mednarodnih in pomorskih pravnikov. Tako na primer dekan Pravne fakultete
               dr. Rajko Pirnat, minister za pravosodje v prvi Demosovi vladi, opozarja, da se bo na
               referendumu odločalo o tem, ali Slovenija zaupa mednarodnemu pravu ali pa je država,
               ki noče rešiti spora na miren način na njegovem temelju. Upam, da vsi spoštujemo
               kvalificiranost dr. Rajka Pirnata. Predstavnik katerde za mednarodne odnose na
               Fakulteti za družbene vede dr. Milan Brglez pa ugotavlja, da je z arbitražnim
               sporazumom Hrvaška za določitev stika privolila tudi v to, da se poleg mednarodnega
               prava uporabljajo pravičnost in načela dobrososedskih odnosov za dosego poštene in
               pravične rešitve, upoštevajoč vse relevantne okoliščine. S tem je Hrvaška prvič
               privolila, da bi v tretje odločal po načelih pravičnosti, brez katerih bi bila
               slovenska argumentacija mnogo šibkejša kot takrat na Bledu. Takrat na Bledu je bila
               naša pozicija mnogo šibkejša, kot je sedaj. Prvič se je zgodilo in to zaradi interesa
               Hrvaške, da vstopi v Evropsko unijo, da je privolila na to načelo. Javno sporazum o
               arbitraži podpirajo tudi ugledni predstavniki slovenske civilne družbe, umetnosti,
               književnosti, kulture, športa in gospodarstva. Naj navedem le nekaj podpisnikov
               poziva Razum za sporazum. Med njimi najdemo pisatelje in publiciste kot so Tone
               Pavček, Ciril Zlobec, Tone Partljič, Aleš Debeljak, igralce in režiserje kot so
               Gojmir Lešnjak — Gojc, Milena Zupančič, Dušan Jovanović, Janez Pipan, umetnike kot so
               Jakob Brdar, Mirsad Begić, Roman Uranjek, glasbenike kot so Zoran Predin, Vlado
               Kreslin, Robert Pešut Magnifico, zgodovinarje in sociologe kot so Marko Kerševan,
               Jože Pirjevec, Peter Štih, Rudi Rizman, Maca Jogan, Lev Kreft, Igor Pribac, Dušan
               Nečak, Niko Toš, Marko Uršič, Vesna Leskovšek, Boris Vezjak, Srečo Dragoš, rektor
               ljubljanske univerze Stane Pejovnik, prva rektorica Univerze na Primorskem Lucija
               Čok, novinarje, publiciste in voditelje, kot so Manca Košir, Mojca Drčar Murko, Sašo
               Hribar, Brane Rončel, sedanje in nekdanje vrhunske športnike, kot so Dejan Zavec,
               Vasilij Žbogar in Ivo Daneu. In še mnogi ugledni Slovenci in Slovenke, podpise
               katerih, ki še prihajajo, si lahko ogledate na spletni strani pobude Razum za
               sporazum. Vsi pozivajo k razumu in glasu za arbitražni sporazum. Vsem tem uglednim
               osebnostim se lahko le zahvalimo v upanju, da bo njihov glas treznosti upoštevan.</p>
               <p>V Poslanski skupini Zares nimamo nobenih dvomov. Na referendumu bomo glasovali
               natančno tako, kot smo glasovali v Državnem zboru. Sporazum o arbitraži odločno
               podpiramo in tudi sklep odbora podpiramo. Hvala.</p>
            </sp>
            <sp xml:id="SDZ5-Izredna-24-2010-05-26.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franc Bogovič v imenu Poslanske skupine SLS.</p>
            </sp>
            <sp xml:id="SDZ5-Izredna-24-2010-05-26.sp28">

               <speaker>FRAN BOGOVIČ:</speaker>

               <p>Lep pozdrav, spoštovani podpredsednik. Kolegice, kolegi, spoštovana ministrica,
               ministri.</p>
               <p>5. junij 2001, poslanci Slovenske ljudske stranke tega dne v zakonodajni postopek
               vložil resolucijo o meji med Republiko Slovenijo in Republiko Hrvaško v Istri in na
               morju. Skoraj 9 let nazaj smo v predlog resolucije zapisali točno tisto, kar trdimo
               še danes. Pred devetimi leti smo med drugim v resoluciji zapisali "Republika
               Slovenija bo pri določanju mejne črte med Republiko Slovenijo in Republiko Hrvaško na
               morju in v Istri izhajala iz temeljev mednarodnih listin in iz nacionalnih
               zgodovinskih gospodarskih in drugih državnih interesov. Izhajajoč iz zgodovinskega
               dejstva, da je bil slovenski narod vedno pomorsko usmerjen za voljo žrtev
               protifašističnega odpora v slovenskem primorju pred in v drugi svetovni vojni, ter
               zaradi osamosvojitvenem vojne v letu 1991 in na podlagi Temeljne listine o
               samostojnosti in neodvisnosti Republike Slovenije, Ustave Republike Slovenije,
               Memoranduma Državnega zbora Republike Slovenije v Piranskem zalivu, mnenju arbitražne
               komisije, mirovne konference v Jugoslaviji, ter na podlagi mednarodnih aktov in
               načela sukcesije ob razpadu Jugoslavije Državni zbor Republike Slovenije ugotavlja.</p>
               <p>Prvič. Piranski zaliv in naselje ob Dragonji so slovenski. Ozemlje Republike
               Slovenije je tisto ozemlje, ki ga je po načelu uti possidetis Republika Slovenija
               posredovala na dan osamosvojitve, 25. junija 1991. Ozemlje katastrske občine
               Sečovlje, morski akvatorij Piranskega zaliva s statusom notranjih morskih voda in
               teritorialni dostop do odprtih voda Jadranskega morja so tisti del enotne in
               nedeljive države, nad katerim mora Republika Slovenije tudi v bodoče ohraniti polno
               državno suverenost.</p>
               <p>Drugič. Slovenija pri predlogih za državno mejo ni omejena. Meja med tedanjimi
               socialističnimi republikami, kot republiška meja ni bila nikoli določena. Slovenija
               ima tako legitimno pravico predlagati razmejitev na kopnem in na morju, ter za
               razmejitev ponudi utemeljene osnove, med katerimi je v prvi vrsti neizpodbitno
               dejstvo, da je Piranski zaliv zgodovinsko pripadal občini Piran, ki je segalo do
               južnih meja katastrskih občin Kaštel in Savudrija. Zaradi ekološkega in
               marikulturnega pomena, ki ga ima Piranski zaliv, je bil v njem določen ribolovni
               rezervat, in to kot notranje slovensko morje, ter nedeljiva celota Slovenije, s
               katero že vse od leta 1954 Slovenija tudi opravlja.</p>
               <p>Tretjič. Hrvaški zgodovinski dolg. Republika Slovenija ima legitimno pravico
               predlagati pravičen potek državne meje v Istri in na morju, ter zahtevati ohranitev
               teritorialnega izhoda na odprto morje. Pri tem se Republika Slovenija sklicuje na
               določbe mednarodnega prava in tretje konvencije Združenih narodov o pravu morja iz
               leta 1982, opira pa se tudi na moralni dolg Republike Hrvaške slovenskemu narodu,
               upoštevajoč zgodovinsko dejstvo, da se je zahodna meja med SFRJ in Republiko Italijo
               oblikovala šele na podlagi tako imenovane etične reciprocitete, ki je za
               jugoslovansko, ter po razpadu SFRJ za hrvaško državno pripadnost Istre ter Reke in
               Dalmacije z otoki na italijanski strani državne meje pustila avtohtona slovenska
               ozemlja v Tržaški, Videmski in Goriški pokrajini skupaj z več kot 140 tisoč Slovenci.
               Republika Slovenija pričakuje postavitev pravične meje tudi iz tega naslova.</p>
               <p>Četrtič. Pravična meja v Istri in na morju. Na podlagi ugotovitev o določeni državni
               meji v Istri in na morju je glede na 2. točko mnenja Badinterjeve komisije dopustno
               sprejeti razmejitev med sosednjima državama le vzajemnim in svobodnim sporazumom. Iz
               tega sledi, da je nujno vnaprej izpostaviti ozemeljski status quo, kot je ta veljal
               na dan osamosvojitve, nato pa s pogajanji doseči sporazum z Republiko Hrvaško o
               pravični meji. Pogajalsko izhodišče mora temeljiti na zgodovinskem dejstvu upravnega
               statusa piranske občine in s tem na vzpostavitvi državne meje po južni meji nekdanje
               občine Piran, s čimer bo ohranjena ozemeljska celovitost Piranskega zaliva in
               teritorialni dostop Republike Slovenije na odprto morje.".</p>
               <p>Spoštovani, naj ponovim. Predlog resolucije s takšno vsebino smo v zakonodajni
               postopek prvič vložili pred 9 leti, leta 2001, nato še enkrat julija 2006 in nazadnje
               novembra 2008. V vseh devetih letih nam te resolucije kljub naštetim poizkusom,
               predlogom in zahtevam ni uspelo spraviti niti na dnevni red matičnega delovnega
               telesa, kaj šele Državnega zbora. Tako da tisti, ki Slovenski ljudski stranki
               slučajno karkoli očitate na tem področju, predlagam, da se še enkrat zamislite. Devet
               let opozarjamo na to pomembno dejstvo. Danes v tem trenutku smo dva tedna pred eno
               etapno fazo tega procesa. V devetih letih smo očitno uspeli prepričati še koga
               znotraj tega parlamenta, žal še vedno premalo. A verjamem, da nam bo na referendumu
               uspelo prepričati volivke in volivce, da je slovensko ozemlje in morje treba
               zaščititi in zato zavrniti škodljiv arbitražni sporazum.</p>
               <p>Poglejmo torej. Naj vas v Poslanski skupini Slovenske ljudske stranke nadalje
               spomnimo na dve temeljni zavezi: eno, ki smo si jo zadali sami v Državnem zboru in na
               drugo, ki jo je opredelilo Ustavno sodišče Republike Slovenije, najvišje sodišče v
               naši samostojni in suvereni državi.</p>
               <p>Prvič. Državni zbor Republike Slovenije je na predlog Slovenske ljudske stranke 18.
               februarja 2009 sprejel sklep o zaščiti slovenskih interesov pri vključevanju Hrvaške
               v Nato. Sklep pravi "Republika Slovenija ugotavlja, da meja na kopnem in na morju med
               Republiko Slovenijo in Republiko Hrvaško kljub vztrajnim naporom Republike Slovenije
               za rešitev tega vprašanja še ni dokončana in sporazumno ugotovljena oziroma določena.
               K spoštovanju stanja na meji med Republiko Slovenijo in Republiko Hrvaško na dan 25.
               6. 1991 sta se vladi obeh držav zavezali tudi s skupno Brionsko izjavo, ki je bila
               podpisana 10. junija 2005. Republika Hrvaška je kljub zavezi obeh strani, da bosta do
               dokončne sporazumne rešitve mejnega vprašanja spoštovali stanje na dan osamosvojitve,
               storila številna enostranska dejanja in sprejela pravne akte, s katerimi spreminja
               ozemeljski status quo na dan osamosvojitve in tako poskuša prejudicirati rešitev
               mejnega vprašanja. Republika Slovenija je zaradi zaščite slovenskih interesov ob
               pristopanju Republike Hrvaška k Severnoatlantski pogodbi opozarjala, da zavrača
               poskuse kršitve ozemeljske celovitosti Republike Slovenije ter spreminjanja stanja na
               kopnem in na morju na dan 25. 6. 1991, ko so slovenski organi izvajali pristojnost,
               med drugim tudi v zaselkih na levi strani Dragonje, na ozemlju na levem bregu Mure
               pri Hotizi, ter ko je Republika Slovenija imela teritorialni stik z odprtim morjem in
               je izvajala jurisdikcijo nad celotnim Piranskim zalivom.</p>
               <p>Drugič. Ustavno sodišče Republike Slovenije z dne 18. marca 2010 v svojem izreku
               Mnenje o arbitražnem sporazumu med Vlado Republiko Slovenijo in Vlado Republiko
               Hrvaške v 4. točki pravi "Četrtič. Po drugem razdelku Temeljne Ustavne listine o
               samostojnosti in neodvisnosti Republike Slovenije je meja med Republiko Slovenijo in
               Republiko Hrvaško ustavnopravno varovanja na kopnem po nekdanji republiški meji med
               Slovenijo in Hrvaško v okviru nekdanje Socialistične federativne republike
               Jugoslavije na morju in po črti, do katere je Republika Slovenija pred
               osamosvojitvijo izvrševala dejansko oblast do odprtega morja.".</p>
               <p>Spoštovani. To sta dve zavezi torej, za kateri je prav, da jih imamo ob današnji
               razpravi o arbitražnem sporazumu s Hrvaško, vselej pred očmi, pa ne le na današnji
               izredni seji, ti dve zavezi smo predstavniki izvršne, zakonodajne pa tudi sodne
               oblasti dolžni upoštevati pri svojih dejanjih.</p>
               <p>V Poslanski skupini Slovenske ljudske stranke ugotavljamo, da se tega nekateri ne
               zavedate. Bojimo se, da to celo zavestno zavračate. Z aktom priprave in sprejema
               arbitražnega sporazuma o meji s Hrvaško sta obe našteti zavezi popolnoma ignorirani
               in poteptani. Z arbitražnim sporazumom je tako ignorirana in poteptana pravna država.
               Žal se to teptanje pravne države dogaja že vsak dan, žal tokrat tudi na najbolj
               vitalnih slovenskih interesih ozira oziroma temelja slovenske državnosti. Z
               arbitražnim sporazumom ste namreč avtorji, soavtorji in botri sporazuma brezbrižno
               povozili sklep Državnega zbora, ki govori o zemeljski celovitosti Republike Slovenije
               in zavračanju poizkusov kršitev ozemeljske celovitosti Republike Slovenije ter
               spreminjanja stanja na kopnem in na morju z dne 25. 6. 1991, ko so slovenski organi
               izvajali pristojnost med drugim tudi v zaselkih na levem bregu Dragonje, na ozemljih
               na levem bregu Mure pri Hotizi ter, ko je Republika Slovenija imela teritorialni stik
               z odprtim morjem in je izvajalo jurisdikcijo na celotnem Piranskem zalivu. Avtor,
               soavtorji in botri arbitražnega sporazuma ste se požvižgali tudi na navedbe v mnenju
               Ustavnega sodišča, ki jasno in nedvoumno pravi, da je meja med Republiko Slovenijo in
               Republiko Hrvaško ustavnopravno varovana, kot tudi do kod je Slovenija pred
               osamosvojitvijo izvajala oblast na kopnem in na morju.</p>
               <p>Stvari so jasne kot beli dan. Torej, enostavna izhodišča suverenosti slovenskega
               ozemlja in morja, ampak slovenska diplomacija ni znala, hotela ali želela, da bi ta
               mejna izhodišča zapisala v arbitražni sporazum o meji s Hrvaško. Zato ob globokem
               prepričanju Poslanske skupine Slovenske ljudske stranke arbitražni sporazum z vidika
               Slovenije ne zagotavlja varovanja ustavnopravne varovane južne meje in ozemlja ter
               morja, kot smo ga imeli ob osamosvojitvi.</p>
               <p>Kardinalna napaka arbitražnega sporazuma pa je, da v njem ne piše, da se ohrani
               teritorialni stik Slovenije z mednarodnimi vodami, z odprtim morjem torej.
               Referendumska kampanja se je prevesila že v globoko drugo polovico, pa ne od ministra
               za zunanje zadeve gospoda Samuela Žbogarja ne od predsednika Vlade Boruta Pahorja
               slovenski državljani in državljanke še sedaj nismo dobili odgovora, zakaj v
               arbitražnem sporazumu ni zapisan teritorialni stik in zakaj le stik? Zunanji minister
               je še v javnem nastopu nekaj dni nazaj na eksplicitna vprašanja novinarja, ali nam
               torej sporazum zagotovo prinaša teritorialni stik z odprtim morjem, odgovoril zgolj z
               odgovorom "Ta sporazum zagotovo prinaša stik z odprtim morjem.", torej Vlada nam
               zagotavlja, le da Slovenija z arbitražnim sporazumom dobi le nekakšen stik, ki je
               lahko služnostni, koridorski, torej stik prek nekakšnega koridorja, torej stik prek
               nekakšnega koridorja teritorialne hrvaške vode, dimnikarski stik, itd. Logično
               sklepamo, da tako z arbitražnim sporazumom skoraj zagotovo izgubljamo teritorialni
               stik Slovenije z mednarodnimi vodami. Od predstavnikov Vlade pričakujemo danes ta,
               očitno zanje tako težki odgovor, zakaj v arbitražnem sporazumu ni zapisano, da mora
               Slovenija ohraniti svoj teritorialni stik z mednarodnimi vodami. Zakaj se do
               teritorialnega stika vedete, da je to hitro pokvarljivo blago s tržnice, o katerem
               lahko barantate s hrvaško predsednico vlade, kakor se vam zljubi? V zvezi z
               vprašanjem teritorialnega stika je toliko dvomom in strahov, priča pa smo tolikšnemu
               diplomatskim sprenevedanjem v stilu "Imamo zagotovljen stik in hrvaška predsednica je
               obljubila teritorialni stik", da vam v Poslanski skupini Slovenske ljudske stranke
               prav nič ne morem verjeti. Danes imate zgodovinsko in zadnjo priložnost, da slovenski
               javnosti to vendarle razložite, jasno in neposredno, brez prekrivanj in zavajanj. Kot
               tudi, zakaj je Italija prenehala s pogovori glede problematike postavitve terminala v
               Tržaškem zalivu tako samozavestno. Ker ve, da bo kmalu mejila na morju v celoti s
               Hrvaško. Zakaj Slovenska vlada ni samozavestna pri tem, da bi povedala tako obema
               sosedoma kot EU in vsej mednarodni javnosti, kaj je nesporno slovensko ozemlje in da
               se o tem ni pripravljena pogajati. Pričakujemo tudi odgovor na vprašanje, zakaj Vlada
               RS blokira Hrvaška pogajanja za vstop v EU, pri odblokadi pa ni zahtevala, da se
               Hrvaška najprej umakne iz zasebnih slovenskih ozemelj. Storiti blokado, pri odblokadi
               pa ničesar doseči, je poraz slovenske diplomacije in mednarodna in nacionalna
               sramota.</p>
               <p>V Poslanski skupini Slovenske ljudske stranke želimo poudariti, da se zavzemamo za
               krepitev dobrososedskih odnosov z vsemi državami in si želimo okrepiti gospodarska
               sodelovanja s Hrvaško in da podpiramo njen vstop v EU. Ampak, prav nobenega razloga
               ni, da za to, ker želimo svojim sosedom dobro, ker jih podpiramo v njenih
               prizadevanjih za vstop v EU, da to svojo naklonjenost in dobroto plačamo še z izgubo
               delov ozemlja.</p>
               <p>V Poslanski skupini Slovenske ljudske stranke smo že pred začetkom referendumske
               kampanje izrazili pričakovanje, da bo referendumska razprava argumentirana in strpna.
               Žal opažamo, da argumentov s strani Vlade in vladne koalicije zelo primanjkuje, priča
               smo zatekanju k političnim parolam in žalitvam vseh državljanov in državljank, ki o
               arbitražnem sporazumu mislijo kritično in ki torej mislijo s svojo glavo. Zato vas v
               Poslanski skupini Slovenske ljudske stranke pozivamo, da se v hramu demokracije
               izognete parolam in žalitvam ter da slovenski javnosti predstavite argumente.
               Poslanska skupina Slovenske ljudske stranke poudarja, da obstajajo boljše alternative
               arbitražnemu sporazumu, bolj pravičen način reševanja mejnega vprašanja.</p>
               <p>Pozivate nas, naj predstavimo boljšo alternativo — večkrat smo jo že povedali, pa
               namenoma nočete slišati boljših alternativ. Ta je zavrnitev arbitražnega sporazuma na
               referendumu in povedati Hrvaški naj se umakne z zasedenega slovenskega ozemlja,
               vrnitev h pogovorom in sklic mednarodne konference, na kateri se bodo reševala vsa
               mejna vprašanja nekdanje skupne države.</p>
               <p>Evropska unija je jasno izrazila pripravljenost na širitev dalje na jugovzhod
               Evrope. In vas sprašujemo, kaj bi bilo bolj pošteno, kot ureditev tega vprašanja na
               področju celotne nekdanje Jugoslavije. Republika Hrvaška ima odprte mejne spore s
               prav vsemi sosednjimi državami, ne samo z nami, torej s Srbijo, Črno goro in Bosno.
               Če smo iskreno za širitev EU tudi za te tri države, potem ne vidimo razloga, da tega
               problema ne bi rešili naenkrat, in to enkrat za vselej. V nasprotnem primeru se bomo
               čez nekaj let znašli v situaciji, ko bo Republika Hrvaška s pozicije članice EU
               izsiljevala sosednje države zaradi neurejenih državnih meja. In bodite prepričan,
               glede na njihovo politiko smo absolutno prepričani, da tudi približno ne bodo
               zavzemali takšne hlapčevske drže, kot smo jo s tem sporazumom, spoštovana Vlada in
               predstavniki koalicije, zavzeli mi.</p>
               <p>Ko razpravljamo o tem, da z arbitražnim sporazumom dajemo na tehtnico narodno
               ozemlje, je prav, da se spomnimo, kako je Slovenija v zgodovini izgubljala ozemlja.
               Spomin na izgubo Trsta, Gorice je še vedno boleč, kot je boleč spomin na izgubo dela
               Koroške, predvsem, tudi zaradi politike v Ljubljani. Verjamemo, da Slovenci nočemo še
               enkrat tako bolečega madeža v svoji zgodovini, nočemo, da bi z arbitražnim sporazumom
               spet izgubili del svojega ozemlja, in tokrat celo tudi status pomorske države — naš
               teritorialni stik z odprtim morjem, naše okno v svet.</p>
               <p>Spoštovani. Tveganje je preprosto preveliko. Tveganje z arbitražnim sporazumom je
               skoraj že iracionalno. Na to ne opozarjamo le mi v Slovenski ljudski stranki, na to
               opozarja vsa parlamentarna opozicija, številna civilna družba, mnogo uglednih
               slovenskih pravnikov, zgodovinarjev, etnologov, drugih strokovnjakov ter tudi
               pisatelji, med katerimi je na čelu sam Boris Pahor, mednarodno visoko cenjeni
               slovenski pisatelj iz Trsta.</p>
               <p>Naj vas za konce vprašam: "Kaj je za nas pravično?" Ko se te dni vozimo skozi
               Slovenijo, na plakatih lahko zasledimo podatek, da ima Hrvaška 1246 otokov. Naj
               nadaljuje, Hrvaška ima 1777 kilometrov kopenske obale in 4058 kilometrov obale na
               otokih. Hrvaška ima 31 tisoč 67 kvadratnih kilometrov teritorialnega morja. Slovenija
               ima na drugi strani celih 43 kilometrov obale in 180 kvadratnih kilometrov morja. Kje
               je torej interes Hrvaške? Je to dodaten kilometer obale na obstoječih 5 tisoč 835
               kilometrov?! Je to dodatnih nekaj kvadratnih kilometrov na obstoječih 31 tisoč
               kvadratnih kilometrov morja?! Verjetno je vsem jasno, da ne. Se borijo za pravično
               ureditev meje ali se borijo za to, da Slovenijo odrežejo od mednarodnih voda in jo
               lahko postavijo v svoj podrejeni položaj? Se vam zdi, da iz teh podatkov vejejo
               pošteni in dobri medsosedski odnosi?! Prijateljstvo mogoče?! Nič od tega, zgolj želja
               po prevladi na tem območju in pozicioniranju kot glavna strateška sila na tem
               področju evropskega prostora.</p>
               <p>Zatorej pozivam vse državljanke in državljane, da stopijo na stran Rudolfa Maistra
               in njemu ob bok ter s svojim glasom proti arbitražnemu sporazumu ohranijo slovensko
               morje tudi za generacije naših otrok, vnukov, pravnukov in vseh ostalih Slovencev, ki
               bodo v prihodnosti soočeni s posledicami naših neodgovornih dejanj. Hvala.</p>
            </sp>
            <sp xml:id="SDZ5-Izredna-24-2010-05-26.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Izredna-24-2010-05-26.sp30">

               <speaker>ANTON URH:</speaker>

               <p>Hvala za besedo. Spoštovani gospod podpredsednik, spoštovana ministrica in ministri,
               spoštovana državna sekretarka in državni sekretar, kolegice in kolegi!</p>
               <p>Predstavil bom stališče Poslanske skupine DeSUS glede Predloga sklepa v zvezi z
               razjasnitvijo novih okoliščin, s katerimi je bila javnost seznanjena po razpisu
               zakonodajnega referenduma o Zakonu o ratifikaciji Arbitražnega sporazuma med Vlado
               Republike Slovenije in Vlado Republike Hrvaške.</p>
               <p>Uvodoma naj povem, da se poslanci Poslanske skupine DeSUS strinjamo s predlogom
               matičnega delovnega telesa in podpiramo njegova sklepa.</p>
               <p>V Poslanski skupini DeSUS smo se do arbitražnega sporazuma že jasno opredelili in ga
               podpiramo. Svojega stališča zaradi nekih domnevno novih okoliščin in dejstev ne bomo
               spreminjali. Ugotavljamo, da se referendumska kampanja, ki se bo danes odvijala celo
               tu, v parlamentu, žal, razvija že kar v neprimerne politične razsežnosti. Seveda to
               povzroča med ljudmi, ki bi morali biti v svojo odločitev, ki jo bodo potrdili na dan
               6. junija 2010, trdno prepričani, veliko zmede, negotovosti, kar bo zagotovo neugodno
               vplivalo na udeležbo referenduma. Glede na to, da DeSUS v referendumski kampanji
               aktivno ne sodeluje, poslanci DeSUS tudi ne vidimo razloga, da bi se spuščali v
               razpravo, ki je po naši oceni glede na vsebino zahteve za sklic izredne seje
               nepotrebna, saj je jasno, da ne bomo izvedeli ničesar novega in odločilno usodnega v
               zvezi z vsebino sporazuma. Hvala.</p>
            </sp>
            <sp xml:id="SDZ5-Izredna-24-2010-05-26.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu sklepa.</p>
               <p>Besedo dajem najprej ministru za zunanje zadeve gospodu Samuelu Žbogarju.</p>
            </sp>
            <sp xml:id="SDZ5-Izredna-24-2010-05-26.sp32">

               <speaker>SAMUEL ŽBOGAR:</speaker>

               <p>Hvala lepa, predsedujoči.</p>
               <p>Želel bi komentirati nekaj stvari.</p>
               <p>Zadnje čase se malo več pogovarjam z ljudmi v Sloveniji, kot razumem, je nekaj, kar
               cenijo pri meni, to, da na trditve odgovarjam z argumenti, z dejstvi, ne s povišanim
               tonom, grožnjami ali pa žalitvami. Tako da bom tudi zdaj poskušal odgovoriti na
               nekatere trditve, ki so bile tekom današnjega jutra izrečene.</p>
               <p>Najprej se spomnimo, da smo danes tu zato, ker naj bi nastala nova dejstva. Spomnil
               bi, da je Zakon o ratifikaciji arbitražnega sporazuma bil sprejet na Hrvaškem v
               novembru in da je bil tudi objavljen v uradnem listu Hrvaške, v Narodnih novinah, 24.
               novembra 2009. Se pravi, to je zakon, ki je vključno s tistim 3. členom javno
               dostopen že vse od novembra meseca, se pravi, ni to neko novo dejstvo.</p>
               <p>Naprej bi spomnil na poročilo o pogajanjih za sklenitev arbitražnega sporazuma, ki
               ga je Vlada predstavila Državnemu zboru in o katerem je tekla razprava na Odboru za
               zunanjo politiko 3. novembra 2009 in ga je Odbor za zunanjo politiko tudi sprejel. V
               tem poročilu je Vlada tudi obvestila o nevarnosti, da bi Hrvaška podala enostransko
               izjavo pred ali po podpisu; to je bilo v poročilu omenjeno oziroma odbor je bil
               obveščen. Pa bom kar prebral besedilo iz poročila, kjer smo zapisali "Kljub temu, da
               v pogajanjih niso bile predvidene nobene enostranske izjave k sporazumu in je
               sporazum predviden za podpis, naj bi Hrvaška po odločitvi Sabora v zvezi s sporazumom
               enostransko izjavila, da nič v sporazumu ne pomeni hrvaškega strinjanja s slovensko
               zahtevo po ozemeljskem stiku Slovenije z odprtim morjem. V kolikor bi Hrvaška dala
               tako enostransko izjavo, bo Slovenija na tako izjavo odgovorila s svojo izjavo, v
               kateri bo zavrnila hrvaško izjavo, izjavila, da se nič v sporazumu ne sme razlagati
               kot odpoved Slovenije ozemeljskemu stiku z odprtim morjem, izjavila, da bo arbitraža
               razlagala izključno sporazum kot tak, in sicer glede na običajen pomen izrazov v
               njegovih določbah, to pa vključuje tudi določbo prvega odstavka 3. člena sporazuma,
               to je zaporedje točk ne prejudicira vrstnega reda odločanja arbitraže. V primeru, da
               bodo ob morebitni podaji Hrvaške enostranske izjave nastopale kot priče tudi tretje
               države, bo Slovenija po podpisu sporazuma in ob ratifikaciji izvedla enake postopke.
               Priložen je bil tudi osnutek enostranske izjave. Tako da je Vlada Odboru za zunanjo
               politiko poročala o možnosti, da bi Hrvaška dala tako izjavo.</p>
               <p>Da so bila odprta še določena vprašanja, ki pa jih je uspela Slovenija kasneje z
               mandatom ustrezno rešiti, izhaja iz poročila tudi, da v primeru enostranske izjave
               Hrvaške, dane ob podpisu, Slovenija ne bi podpisala oziroma ratificirala arbitražnega
               sporazuma. Tako, da tudi to ni neko novo dejstvo.</p>
               <p>Ponovno lahko potrdim, tako, kot je predsednik Vlade že rekel, da s Hrvaško ni bila
               usklajena nobena izjava niti Slovenija ni dala soglasje za kakršnokoli izjavo, niti
               za izjavo niti za vsebino izjave, ki bi se nanašala na vsebino sporazuma. Vse kar je
               bilo dogovorjeno, je vključeno v sporazum, v arbitražni sporazum.</p>
               <p>Zanimiva logika je bila izrečena malo prej tukaj, da naj dokažemo, da nekaj nismo
               naredili. To mislim, da je spreobrnjena logika. Tudi to, da se govori o tem, da so se
               hrvaške trditve še vedno doslej potrdile kot resnične. Izjave, da so se vedno
               potrdile. Bi spomnil na to, da je v začetku lanskega leta Hrvaška vztrajala, ko je
               komisar Rehn začel pogajanja, da mora o mejnem sporu odločati samo in izključno
               meddržavno sodišče v Haagu. O tem je tudi bivši predsednik Mesić zelo zeliko govoril.
               Pa smo sedaj na ad hock arbitraži. Spomnil bi na to, da je Hrvaška sprejela prvi
               Rehnov predlog, ga tudi ratificirala že v zboru, v Saboru, čeprav ni bil niti
               podpisan, pa je potem kasneje odstopila, da je zavrnila drugi Rehnov predlog kot
               popolnoma nesprejemljiv, pa ga je sedaj v tem sporazumu sprejela. Spomnil bi, da še
               na sprejem o sprostitvi pogajanj. Še septembra meseca je bilo govora o tem, da
               Hrvaška ne sprejema Rehnovega drugega predloga, celo na Odboru za zunanjo politiko
               smo poslušali o tem, da sproščamo pogajanja ob tem, da očitno nimamo nič v žepu. Tako
               da, toliko so se Hrvaške izjave doslej potrdile. In tudi to izjavo sta danes potrdila
               dva tuja predstavnika, ki naj bi pričala taki izjavi oziroma katere naj bi skupaj
               obveščali o tej skupni izjavi. Švedska veleposlanica, pa bi spomnil ponovno, je
               zanikala, da bi Hrvaška skupaj s Slovenijo švedsko predsedstvo seznanila svojo
               enostransko izjavo. Mislim, da je izjava zelo jasna. Ameriški odpravnik poslov je
               ravno tako dal izjavo, da je hrvaška izjava, ki so jo priložili k arbitražnemu
               sporazumu, enostranska v vseh pogledih. "Trditve, da sta strani o tej izjavi skupaj
               obvestili Ameriko, je povsem napačna", je zatrdil. Tako, da mislim, da to zanikata ti
               dve, če se že slovenski vladi ne verjame, pa naj se verjame vladama dveh držav, ki
               očitno zanikata to dejstvo, da je bila ta izjava usklajena med Slovenijo in Hrvaško
               in da je Slovenija tako rekoč dala tudi neko soglasje k njej.</p>
               <p>Hrvaška je sprejela enostransko izjavo po podpisu sporazuma 9. novembra in skladno z
               Dunajsko konvencijo, pravo mednarodnih pogodb, 19. in 20. člen, imajo pravne učinke
               le enostranske izjave dane ob podpisu, kasnejše pa so brez pravnih učinkov, če se z
               njimi ne strinjajo tudi druge države pogodbenice. Ob tem bi tudi spomnil, ponovno, na
               izjavo Švedske, ki zanika, da bi bili priča kakršnikoli enostranski izjavi oziroma da
               so jo zavrnili. Veleposlanica govori o tem, da je bil predlog, da bi švedsko
               predsedstvo bilo priča taki enostranski izjavi, kar so zavrnili, kar je tudi dejanje
               samo po sebi.</p>
               <p>Pridržki so sicer značilnost večstranskih pogodb, ne pa bilateralnih pogodb. Pri
               dvostranskih pogodbah se vprašanje pridržkov praviloma ne postavlja. Pogodbena
               stranka, ki ima pridržke se mora najprej pogajati, če hoče uveljaviti ta pridržek, v
               nasprotnem primeru tak pridržek nima pravne veljave. In tukaj bi citiral navodilo
               mednarodne komisije za pravo, ki pravi, da "enostranska izjava ne glede na to, kako
               je imenovana ali formulirana, ki jo sprejme država po parafiranju ali podpisu in
               preden stopi v veljavo in v kateri hoče, z izjavo namreč, država doseči določeno
               spremembo v sporazumu, ne predstavlja pridržka" po teh smernicah te komisije.</p>
               <p>Slovenija je sicer 19. novembra 2009 tako z izjavo predsednika Vlade kot tudi z noto
               obvestila Hrvaško in tudi Švedsko in Združene države in se odzvala na to enostransko
               izjavo, podala je tudi svojo izjavo, najprej je zanikala vse navedbe hrvaške izjave
               in podala tudi svojo izjavo. Predsednik Vlade je v pismu, v izjavi, ki je bila tako
               kot Hrvaška sprejeta po podpisu in pred ratifikacijo in je bila tako kot Hrvaška
               poslana predsedstvu Evropske unije in Združenim državam Amerike, najprej ugotovil, da
               je suverena pravica držav, da dajo enostransko izjavo, hkrati pa potrdil, da ni
               nobenega soglasja s strani Slovenije do tega, da pride do izjave niti do vsebine
               izjave. Za tem je dal tudi slovensko interpretacijo stika Slovenije z odprtim morjem
               kot je zapisana v 3.b členu. Tako da ni nikjer nekih novih dejstev, zaradi česar v
               bistvu teče današnja razprava.</p>
               <p>Dejanje Hrvaške tudi nedvomno kaže na to, da je za Hrvaško sporazum slab in da hoče
               s svojim naknadnim dejanjem oziroma izjavo nekako spreminjati vsebino, ki pa se je ne
               da spremeniti, z enostransko izjavo ne moreš spreminjati bilateralnega sporazuma, ki
               si ga podpisal in ga tudi arbitražno sodišče ne more upoštevati pri odločanju.</p>
               <p>Prej je bilo govora o 10. členu v arbitražnem sporazumu, ki govori o statusu quo. To
               ni status quo, kot je bil razložen, gre za standardni člen, v katerem se stranki
               zavežeta, da bosta za čas razprave in odločanja arbitražnega sodišča ohranjali stanje
               v smislu, da ne bosta slabšali stanja, da ne bo incidentov, da ne bo enostranskih
               dejanj, da se bosta izogibali kakršnimkoli dejanjem, ki bi oteževala odločanja
               sodišča. Edino v tem smislu je ta člen zapisan, sicer pa je mandat arbitražnega
               sodišča jasno zapisan v 5. členu, kjer je govora o stanju na dan 25. 6. in v drugih
               členih, kjer je govora o načelih, na osnovi katerih naj arbitražno sodišče odloča.</p>
               <p>Odgovoril bi na vprašanje oziroma komentar o kampanji, ki naj bi jo nezakonito
               vodila Vlada, o tem smo sicer podrobno zapisali v gradivu, ki ste ga prejeli, kjer
               smo zapisali, da Vlada ni pobudnik referenduma o arbitražnem sporazumu in zato ne
               more izvajati referendumske kampanje in vsega, kar je z zakonom omogočeno
               organizatorjem kampanje, to je oglaševanje, plakatiranje, javni shodi, pošiljanje
               publikacij, Vlada in ministrstva tega ne smejo početi in tega tudi ne počno. Vlada
               kot predlagatelj in podpisnik arbitražnega sporazuma pa popolnoma legitimno želi
               seznaniti slovensko javnost z razlogi za podpis in ratifikacijo, z njegovo vsebino,
               zgodovino reševanja mejnega vprašanja, z drugimi možnostmi reševanja te problematike,
               s pojmovnikom zahtevne mednarodne pravne tematike, s katero se volivci soočajo, z
               raznimi drugimi dokumenti, ki so vezani na arbitražni sporazum, kot tudi z odgovori
               na vprašanja, ki se postavljajo ob tem arbitražnem sporazumu v javnosti. Vse to Vlada
               počne v okviru običajnega, rednega komuniciranja z javnostjo preko svojih
               uveljavljanih kanalov komuniciranja in brez dodatnih proračunskih sredstev ali
               angažiranja zunanjih agencij.</p>
               <p>Spletno mesto Vlade in vladni odprti telefon sta dve ustaljeni praksi komuniciranja
               Vlade z javnostjo. Na spletnem mestu Vlade je običaj, da se ob pomembnih vladnih
               projektih, kot so kriza in izhod iz krize, podnebne spremembe, pandemska gripa in
               podobne tematike, pripravlja posebno poglavje, kjer se ta problematika obravnava
               oziroma razlaga. Podobno je bilo narejeno tudi za vprašanje referenduma oziroma
               arbitražnega sporazuma. To poglavje s celoto vseh dokumentov, argumentov, zgodovino
               in pojmovnikom omogoča obiskovalcem, da si ustvarijo svoje mnenje o arbitražnem
               sporazumu in njegovem pomenu. Vladni telefon je način komuniciranja že od leta 1998
               in je namenjen odgovorom na vprašanja klicateljev o aktualnih vladnih in evropskih
               tematikah. Telefonska številka in posebno poglavje na spletnem mestu Vlade nista bila
               oglaševana v medijih ali na plačljivih spletnih straneh. Tudi povezave na posebna
               poglavje in navajanje številk odprtega telefona na spletnih straneh ministrstev in
               vladnih služb so običajna zadeva, ki je bila tam običaj v preteklosti. Prav tako pa
               novinarske konference ministrstev, odgovarjanje na novinarske želje za intervjuje ter
               sodelovanje v aktualnih političnih oddajah ni mogoče kvalificirati za izvajanje
               referendumske kampanje ali kršenje zakona in enako velja za sodelovanje ministrov na
               strankarskih prireditvah, na katere so posebej vabljeni. Vlada ni in ne bo izvajala
               referendumske kampanje ali kršila določila ustreznega Zakona o referendumski
               kampanji. Toliko za enkrat. Hvala.</p>
            </sp>
            <sp xml:id="SDZ5-Izredna-24-2010-05-26.sp33">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Janša kot predlagatelj.</p>
            </sp>
            <sp xml:id="SDZ5-Izredna-24-2010-05-26.sp34">

               <speaker>JANEZ JANŠA:</speaker>

               <p>Očitno so nova dejstva, glede na to, kar smo sedaj slišali, in glede na to, kar je
               prej povedal predsednik Vlade. Ko je na začetku svojega nastopa citiral izjavo
               švedskega veleposlaništva. Švedsko veleposlaništvo je po devetih mesecih, odkar je
               bil zakon v hrvaškem saboru sprejet, našlo čas, da zanika del vsebine zakona o
               ratifikaciji sporazuma, ki ga je hrvaški sabor potrdil z 90% večino. Švedska ima
               veleposlaništvo v Zagrebu in je bila zagotovo obveščena novembra lani, ko se je zakon
               sprejemal, kaj piše v tem zakonu. Pa Švedska tega ni zanikala. Tudi ZDA ima
               veleposlaništvo v Zagrebu in so bile zagotovo obveščeni, kaj piše v hrvaškem zakonu,
               pa tega niso zanikali. Po devetih mesecih so to zanikali in to je zagotovo novo
               dejstvo. Kajti, najprej je treba povedati to, da lahko vsaka država mirno povozi
               izjavo svojega veleposlanika ali diplomatskega predstavnika čez nekaj časa, če se ji
               zdi, da je pač bilo treba nekoga žrtvovati, to se je doslej velikokrat zgodilo, ampak
               zaenkrat se še ni in vzemimo za dejstvo to, kar pravijo, tako na ambasadi Švedske kot
               ZDA in to seveda pomeni, da je Hrvaška v zakon zapisala laž. Če uporabimo tukaj, kot
               ste sami prej rekli, mednarodno pravo, ki mu moramo verjeti, je takšen način
               ratifikacije po 49. členu Dunajske konvencije o pogodbenem pravu goljufija. Država,
               ki jo je k sklenitvi napeljala kakšna druga država, ki se je udeležila pogajanj s
               preslepitvijo, se lahko sklicuje na goljufijo, zaradi katere je privolitev, da jo
               veže pogodba, nična, pravi 49. člen Dunajske konvencije o pogodbenem pravu. Torej, če
               to drži, kar piše o izjavi švedskega veleposlaništva ali v izjavi odpravnika poslov
               Združenih držav, mimogrede Združene države to lahko povedo predsednici hrvaške vlade
               Kosor neposredno, saj je danes na obisku v Beli hiši. Zanima me, če bo to
               izpostavljeno, če so zlorabili Združene države po nemarnem v hrvaškem saboru, bo
               zagotovo Amerika ostro reagirala in to bomo videli že danes. Če pa gre za neko igro,
               zato da slovenske volivce preslepite, potem pa ne bo nobene reakcije. To bo prav
               zanimiv test. No, kakorkoli, če to drži, kar so povedale tako imenovane priče tega
               sporazuma, potem Hrvaška goljufa. Zelo zanimiv bo tudi slišati, kaj bo rekla Hrvaška
               na to izjavo. Govorimo namreč o zadevi, ki je ni formulirala opozicija v tem
               parlamentu, niti kakšna civilna družba, niti kakšen mednarodno pravni strokovnjak v
               svojem imenu, ampak govorimo o besedilu, ki je sestavni del Zakona o ratifikaciji
               arbitražnega sporazuma. O uradnem dokumentu, ki ima pravno večjo težo, kot pa izjava
               ene veleposlanice. Ampak če ta izjava drži, je Hrvaška goljufala nas in tudi lastno
               javnost in lastni parlament, Hrvaški sabor, ko je trdila nekaj, kar ni res. Slovenija
               ima vse pravne razloge, da ta sporazum, če se izkaže, da je to res, razglasi za ničen
               in je mrtev. Torej, ni res, da ni novih dejstev.</p>
               <p>Bilo je izrečenih tudi nekaj trditev, na katere je pač treba odgovoriti. Brionska
               izjava nima nobene zveze z zanikanjem pravice, ki jo je imela Slovenija ob
               osamosvojitvi. Brionska izjava je izjava o izogibanju incidentov in Brionska izjava
               je tisti formalni akt, za zdaj edini veljavni, s katerim se je Hrvaška odpovedala
               enostranskim korakom po osamosvojitvi. To se ni doseglo s tem sporazumom, to se je
               doseglo z Brionsko izjavo.</p>
               <p>Tudi ni res, kot je bilo danes rečeno in kot na veliko razlaga, kot smo videli, tudi
               bivši predsednik države, da se je Slovenija z Brionsko izjavo odpovedala sporazumu
               Drnovšek-Račan. Brionska izjava je postavila na stranski tir enostranska dejanja, ki
               so se zgodila in ki bi lahko prejudicirala mejo po osamosvojitvi obeh držav. Sporazum
               Drnovšek-Račan pa ni bil enostransko dejanje. To je bil sporazum, ki sta ga
               parafirali obe strani in je bil dogovor. Torej Brionska izjava ni v nobenem primeru
               in v nobeni točki kakorkoli anulirala sporazuma Drnovšek-Račan in ne govorite te
               neumnosti.</p>
               <p>Mimogrede k prejšnji temi in zanikanju tega, kar piše v hrvaškem zakonu, naš
               predsednik Vlade ponavlja ob vsaki priložnosti, kako iskren odnos in globoko zaupanje
               je vzpostavil s hrvaško kolegico. Ali sodi v ta globok iskren odnos spoštovanja in
               zaupanja tudi dejstvo, da je hrvaška vlada svojemu lastnemu parlamentu predlagala
               izjavo, v kateri je očitno, ne samo ena, ampak sta dve debeli laži, ki mimogrede zelo
               potunkata ravno njega. To je pa res iskren odnos in odnos vzajemnega spoštovanja, če
               je seveda resnica na tem, da tisto, kar piše v hrvaškem zakonu, ne drži. Če pa drži,
               potem pa je stvar obratna.</p>
               <p>Danes smo slišali, da ne bom prekinjen tako kot kolega Jelinčič, ne bom rekel debelo
               laž, bom rekel neresnico iz ust predsednika Vlade, ko dejal, da je v tem sporazumu o
               arbitraži, ki ga je sam podpisal glede stika, natančno ista dikcija kot v sporazumu
               Drnovšek-Račan. Sporazum Drnovšek-Račan, ki se imenuje Pogodba med Republiko
               Slovenijo in Republiko Hrvaško o skupni državni meji in ki smo ga priložili gradivu -
               upam, da ste ga dobili oziroma da ga boste, da se sami prepričate - nikjer ne vsebuje
               formulacije o stiku v tem smislu ali pa bolje rečeno v tem besedilu, kot je zapisana
               v tem spornem arbitražnem sporazumu. V sporazumu Drnovšek-Račan se na dveh mestih
               neposredno govori o stiku, vendar je formulacija vedno povsod nedvoumna in jasna in
               se govori o teritorialnem stiku oziroma izhodu. Najprej se o tem govori v 3. členu,
               ki določa bočno mejo in ta del člena se glasi "razen v predelu stika teritorialnega
               morja Republike Slovenije z odprtim morjem". Govori o predelu stika teritorialnega
               morja Republike Slovenije z odprtim morjem, ne pa o stiku Slovenije z odprtim morjem,
               kar je lahko karkoli. In v 4. členu se ta dikcija ponovi, v 2. točki 4. člena ta
               sporazum pravi "širina stika teritorialnega morja Republike Slovenije z odprtim
               morjem je enaka razdalji od točke B" in tako naprej. Nobenega stika Slovenije z
               odprtim morjem ni. Je stik teritorialnega morja Slovenije z odprtim morjem. Zelo
               jasna in nedvoumna dikcija. Ne zavajate slovenske javnosti. Če vam bodo službe
               razdelile ta sporazum, se boste lahko sami prepričali in to se danes ni pojavilo
               prvič, skozi celo kampanjo to poslušamo, da gre za isto stvar.</p>
               <p>Predsednik Vlade tudi sprašuje vse tiste, ki nasprotujemo temu arbitražnemu
               sporazumu, kje pa smo bili 18 let? Katerakoli Vlada Republike Slovenije; Drnovškova,
               Bajukova, Ropova ali v našem mandatu bi lahko kadarkoli podpisala sporazum s Hrvaško,
               v katerem bi pristali na starodavno hrvaško zahtevo, da se meja določa po mednarodnem
               pravu, kadarkoli. In Hrvaška je vztrajal in čakala ravno do Pahorjeve vlade, ki je na
               to pristala. Torej, ne postavljati neumnih vprašanj v zvezi s tem.</p>
               <p>Kar se tiče trditve, kako se nam mudi. Več kot tretjina držav, ki so članice
               Evropske unije, nima rešenih vseh svojih mejnih vprašanj s sosedami. Belgija in
               Nizozemska nimata določene meje ravno ob izhodu na morju. Pa sta že obe 50 let
               članici Evropske unije. Nobena ne popusti. Če meje v Evropski uniji ne bi bile važne,
               potem bi bilo to vprašanje že zdavnaj rešeno, pa sta dve od šestih ustanovnih članic
               Evropske unije na tej točki še vedno narazen. Ne govoriti, kako je Sloveniji padla
               zastavica po 18. letih.</p>
               <p>Predsednik Vlade je tukaj verjetno že stotič postavil retorično vprašanje, češ,
               tisti, ki ste proti temu sporazumu, nimate alternative. Jaz sem na to vprašanje že
               najmanj stokrat odgovarjal, pa ni nič pomagalo. Potem smo to napisali. Predsednik
               Vlade tega očitno ne vidi, ker je drugje, ampak mi smo te tri alternative, ki jih
               ponavljamo kot papagaji že od podpisa tega sporazuma, tudi napisali in razdelili po
               Sloveniji in jih obrazlagali na dolgo in na široko. In to stalno spraševanje je že
               žaljivo. Napisali smo, ne drži, da arbitražni sporazum nima alternative. Obstajajo
               boljše rešitve.</p>
               <p>Prvič. Sporazum, v katerem bo izrecno pisalo, da mora sodišče določiti mejo po
               načelu znanja in pravičnosti, o čemer je bil leta 2007 dosežen konsenz oziroma je
               bilo doseženo soglasje med slovenskimi parlamentarnimi strankami.</p>
               <p>Drugič. Alternativa je tudi sporazum, v katerem bo nedvoumno zapisano, da se
               podpisnici strinjata s tem, da ima Slovenija zagotovljen Piranski zaliv in
               teritorialni izhod v mednarodne vode.</p>
               <p>In tretjič. Alternativa je tudi ratifikacija sporazuma Drnovšek-Račan, ki
               predstavlja za Slovenijo še sprejemljiv kompromis določitve južne meje, minimum od
               minimuma, na katerega bi Slovenija eventualno še lahko pristala. Torej, so
               alternative, povedali smo jih velikokrat in ne se sprenevedati.</p>
               <p>Enako je bila tu izrečena dokazljiva laž, da je sporazum, ki ste ga ratificirali, v
               bistvu sporazum Rehn2. Ne drži, in tudi to je možno preveriti, če želite, vam
               razmnožimo tudi predlog komisarja Rehna. V tistem predlogu poleg ostalih razlik
               komisar Rehn predlaga tudi bistveno drugačno časovnico v korist Slovenije, kot pa ste
               jo podpisali vi. Komisar Rehn je namreč predlagal, da arbitražno sodišče odloči v
               roku enega leta, da začne delati takoj po ratifikaciji sporazuma in da odloči v enem
               letu. Se pravi, v času, ko so argumenti in pogajalska izhodišča Slovenije
               najmočnejša. Po silnih pogajanjih in velikih naporih, ki ste jih vložili v to, da se
               doseže ta sporazum, kot pravite, ste iz tega dobrega predloga komisarja Rehna prišli
               v formulacijo, ki je zdaj v sporazumu in ki pravi, da arbitražno sodišče začne delati
               šele potem, ko Hrvaška že podpiše pristopno pogodbo. In končnega roka za razsodbo ni.
               To pa je bila druga večna želja Hrvaške za primer, da pride do reševanja tega
               problema pred mednarodno institucijo. Oni so si vedno želeli takšnega roka, ki bi
               rezultat odmaknil v nedogled, zaradi tega, da Slovenija v tem času izgubi svojo
               pogajalsko prednost. In zdaj ste to Hrvaški dali. Torej, to ni Rehn2. Ko bo
               predsednik Vlade še enkrat to zatrdil kje javno, ga je treba zaprositi, da prebere
               sporazum Rehn 2 — očitno ga ni.</p>
               <p>Rečeno je bilo tudi, da je skrajni čas za ta sporazum, da je to nek zgoščen čas, da
               so napeti odnosi, da Hrvaška zaključuje pogajanja, da nova blokada ni rešitev.</p>
               <p>Prvič, blokada, tako kot je bila postavljena s strani aktualne vlade, je bila
               postavljena, milo rečeno, nespametno. In ni res, da je ta vlada samo nadaljevala
               blokado, ki jo je začela že naša vlada. Res je, da smo v pogajanjih velikokrat
               oziroma večkrat, vedno, ko je bilo to potrebno, od Hrvaške zahtevali, da umakne
               določeno dokumentacijo, in to je Hrvaška kdaj prej tudi že naredila, ker teh zahtev
               nismo postavljali pred kamero in jih takoj politizirali. In tudi oktobra leta 2008
               smo zahtevali od Hrvaške, da umakne to dokumentacijo do konca pogajalskega procesa,
               in smo rekli, da ne bomo dali zelene luči, če tega ne umakne. Nismo pa pogojevali
               začetka pogajanj z umikom dokumentacije, kar je nerealno, ker je treba spreminjati
               pravne akte, ki jih ni možno čez noč. No, potem pa je prišla Vlada gospoda Pahorja in
               je tem pogojem dodala še enega, ki je zvenel izjemno duhovito in se mu je smejala
               cela Evropska unija oziroma tisti, ki so ga slišali. Ta pogoj pa je bil, da mora
               Hrvaška ne samo umakniti to dokumentacijo, ampak da mora Hrvaška tudi podpisati, da
               nič od te dokumentacije ne bo nikoli predložila nobenemu sodišču oziroma nobeni
               instituciji, če bo prišlo do reševanja tega mejnega spora pred tretjo osebo. Torej,
               slovenska vlada je postavila nek pogoj, ki mu ni nihče pritrdil. Ne morete od nekoga
               zahtevati, če pričakujete, da boste šli z njim na sodišče, da se vnaprej odreče
               argumentaciji, za katero misli, da jo ima, da dokaže svoj prav. Sam sem takrat
               govoril s številnimi sogovorniki po Evropi in vsi so se samo križali nad tem pogojem.
               In potem se je začel pritisk na Slovenijo in ta pritisk je imel neko realno osnovo.
               Na eni strani smo imeli slovensko vlado, ki je govorila: Hrvaška ne bo nadaljevala
               pogajanj, dokler ne bomo mi rešili mejnega vprašanja. Gospod Pahor takrat ni rekel,
               da bo blokiral Hrvaško, dokler ne bo umaknila dokumentov, ampak je potem po nekaj
               izjavah, ki jih lahko citiram iz časopisov in so posnete na kamerah, dejal, da
               Slovenija ne bo umaknila pridržkov oziroma zadržkov za nadaljevanje pogajanj, dokler
               ne bomo rešili mejnega vprašanja. Toliko o blokadah in toliko o diplomatskem
               obnašanju.</p>
               <p>3 mesece se je poslušalo to. in potem je s pomočjo neke tihe diplomacije, ki je
               pomenila, da so se trije pogajali, ostali pa nismo nič vedeli in smo morali biti
               tiho, prišlo za 180% v obratno smer in imamo ta sporazum. In zdaj se govori o tem,
               kako to, da Slovenija blokira Hrvaško, ni opcija. In se uporablja nek besednjak, ki
               ga uporablja vladna stran in bi ga prej pričakoval v kakšni drugi državi.</p>
               <p>Prvič, Slovenija v tem trenutku nič ne blokira. Hrvaška se pogaja, nadaljuje
               tehnične priprave za vstop v Evropsko unijo, prevzema evropske standarde, kolikor
               jih. Tisti nesporazum okrog teksta v Zakonu o arbitraži nič ne kaže na evropske
               standarde na Hrvaškem, če drži izjava švedske veleposlanice, tehnično Hrvaška ne
               glede na številne druge ovire, ki jih ima, napreduje proti Evropski uniji. Torej,
               Slovenija v tem trenutku nič ne blokira. Blokira pa Hrvaška — in to že od leta 1992 —
               Slovensko pravico do teritorialnega izhoda v mednarodne vode. Pravico, ki je ob
               osamosvojitvi Hrvaška ni blokirala, ampak izrecno priznavala. Pokažite mi en hrvaški
               zemljevid, na katere se Piranskemu zalivu reče Savudrijska uvala, ki je bil natisnjen
               pred letom 1992. Ga ne boste našli. To se je pojavilo kasneje. In od takrat naprej
               skuša Hrvaška blokirati slovensko pot v mednarodne vode, namesto da bi mi to zelo
               jasno in odkrito rekli, govorimo o tem, kako mi ne smemo njih blokirati. To je en tak
               koncentrat hlapčevske politike, ki je Slovenijo skozi zgodovino že veliko stala, in
               smo mislili, da je bilo pred 20. leti končno dano slovo takšnemu obnašanju.</p>
               <p>Velika manipulacija je tudi, ko govorimo o času in tem izpuščenem času, tudi sam
               postopek, ko je v Sloveniji potekala razprava oziroma kako ni potekala razprava, kako
               je potekalo skrivanje vsebine tega dogovora pred podpisom. Izjemno se je mudilo,
               predsednik Vlade ni imel časa odložiti podpisa niti za kakšen dan, zato da bi
               poskušal doseči soglasje z opozicijo ali z večjim delom stroke, kljub temu, da je bil
               k takšnemu ravnanju zaprošen in da bi samo po sebi moralo izhajati že iz dosedanje
               prakse in načel politične kulture, pa tudi zdravega razuma — na vrat na nos je bilo
               treba sporazum podpisati. In potem ga je Hrvaška, seveda, na vrat na nos ratificirala
               z zakonom, ki ga imamo danes pred sabo. Potem pa se na enkrat ni več mudilo. Vlada je
               po lastni odločitvi oziroma Vlada je lastno odločitev poslala na Ustavno sodišče. In
               to si je vzelo nekaj mesecev časa. In zdaj je že konec maja, ko o tem razpravljamo in
               smo pred referendumom. S to manipulacijo je seveda Vlada pripeljala ta referendum v
               čas pred poletnimi počitnicami, računajoč, da bo ta dejavnik zagotovil kakšne dodatne
               glasove za. Če zdaj pogledamo cel ta postopek, kako je to teklo, kako se je skrivalo
               pred slovensko javnostjo in opozicijo in kako se je mudilo to podpisati in kako se
               potem naenkrat ni več mudilo, je še bolj jasno, da je tukaj šlo za perfidno
               manipulacijo.</p>
               <p>Govori se o nezaupanju do mednarodnega prava. Štel sem in pet razpravljavcev tukaj
               pred mano je reklo, da opozicija, ki nasprotuje temu sporazumu, izraža nezaupanje do
               mednarodnega prava. Nasprotno. Natančno se ve, kako bo potegnjena mejna črta po
               mednarodnem pravu. Tukaj ni nobenih dilem in tukaj ne gre za vprašanje zaupanja ali
               pa nezaupanja, ampak se ve, kako se odloča po mednarodnem pravu, kadar gre za
               razmejitve, v okoliščinah kakršna je naša. To vemo mi. To ve Hrvaška. To ve EU. To ve
               druga, sedaj, nekoč skrita, sedaj vidimo že odkrita priča ZDA. In to vedo tudi vsi
               potencialni arbitri, ki bodo odločali. Vemo, kakšna je pravna praksa, na stotine je
               teh primerov. Če mi ne verjamete, vam lahko citiram dr. Vlačiča, ki govori o tem. On
               je v tisti svoji študiji, ki je ni napisal po Blejskem sestanku, ampak tri tedne
               prej, napisal, da, v primeru, da se meja določa po mednarodnem pravu v situaciji, v
               kakršni je Slovenije, se ne more pričakovati kakšne druge rešitve kot sredinsko črto.
               Gospod Vlačič temu dodaja, da lahko mednarodno pravo v primeru posebnih okoliščin
               upošteva tudi načelo equity, to se pravi notranjo pravičnost, to kar imate
               v tem sporazumu, Vendar pa tudi tukaj mednarodna praksa kaže, da se lahko ob
               upoštevanju načela notranje pravičnosti oziroma equity sredinska črta samo malo
               zalomi proti eni ali drugi obali, se je pa ne more zakriviti. Kakorkoli boste vlekli
               črto iz Piranskega zaliva, boste prišli do Italijanskih teritorialnih voda. Torej, ne
               gre za nezaupanje v mednarodno pravo, gre za vedenje, kaj prinaša odločanje o meji po
               mednarodnem pravu in o tem vedenju je v Sloveniji leta 2007 obstajalo popolno
               soglasje. Takrat nobeden predstavnik, nobene od sedanjih vladnih strank ni trdil
               drugače. To je posneto, zapisano v magnetogramih in je v študijah, pod katero so
               podpisani strokovnjaki, izmed katerih pa danes nekateri govorijo drugače. Zato je
               tudi prišlo potem do nesoglasja, da mednarodno pravo, da določanje meje po
               mednarodnem pravu za Slovenijo ni opcija. In je prišlo potem do soglasnega
               oblikovanja treh pogojev, pod katerimi je Slovenija pripravljena iti pred Haaško
               sodišče, pred mednarodno arbitražo, pred kakršnokoli tretjo osebo, ki bi presojala o
               teh stvareh in te pogoje je Slovenija zastopala enotno do prihoda sedanje vlade.
               Povedano je bilo tudi, da je podpis tega sporazuma in to, kar imamo sedaj, neki
               velikanski dosežek, ki ni uspel doslej nikomur. Sem že prej dejal, da bi katerakoli
               Slovenska vlada takšen sporazum, kjer se meja določa po mednarodnem pravu s
               katerokoli hrvaško vlado, podpisala kadarkoli in seveda to je treba na tem mestu
               dodati. Katerakoli slovenska vlada doslej bi najbrž tudi dobila navadno večino za
               ratifikacijo takšnega sporazuma v parlamentu tako, kot ste jo vi dobili. Nobeni
               slovenski vladi, ne do slej in ne v prihodnje pa ne bi uspel podpis takega sporazuma,
               če bi se spoštovala slovenska ustavna ureditev, ker bi se računalo na dvotretjinsko
               večino, kar pomeni, da bi bilo potrebno usklajevanje. Očitno je bila tukaj namera, da
               se solira, vgrajena v to kalkulacijo od samega začetka, zato se je tudi navidezno
               tako mudilo in zato tukaj ni bilo nobenega usklajevanja. Sedaj smo naenkrat grdi
               tisti, ki naj bi bili proti, kot da, kot je rekel prej nekdo, bi morali kupiti od
               oblasti vse, kar prihaja, ne glede na to, ali je to dobro ali slabo, in če tega ne
               sprejmeš si malo, da ne sovražnik države. Govorica, ki je zelo podobna tisti pred
               petindvajsetimi leti. Rečeno je bilo, da je odločanje o tem sporazumu na referendumu
               odločanje o tem, ali bomo šli nazaj ali naprej, ali gremo v prihodnost ali v
               preteklost. To je zelo rabljena fraza in jo nima smisla na površini komentirati.
               Opozoril bi pa na to, da se lahko iz zgodovine tako iz naše kot iz številnih drugih
               primerov v drugih okoljih naučimo, da krivična ureditev meje ne predstavlja nobene
               garancije za mirno sožitje in za mirno graditev prihodnosti. Med drugimi je na to
               dejstvo včeraj opozorila tudi izjava Komisije Pravičnost in mir Slovenske škofovske
               konference. Cilj je torej pravična meja, samo pravična meja, ki bo sprejeta, ki ne bo
               povzročila novih krivic. V Sloveniji so se te krivice v zadnjem stoletju dogajale
               pravzaprav iz obdobja v obdobje. Samo pravična meja, ki bo kot takšna tudi sprejeta
               na obeh straneh, lahko prestavlja temelj nekega novega kvalitetnejšega sožitja med
               slovenskim in hrvaškim narodom, kar si pač vsi želimo. Krivično dosojena meja tega ne
               bo zagotavljala. In odgovornost tistih, ki podpirate sporazum, v katerem te garancije
               ni, je z ozirom na to dejstvo še bistveno večja.</p>
               <p>No, rad bi odgovoril tudi predstavniku stranke Zares, gospodu Juriju, ki je tukaj
               izrekel nekaj očitnih neresnic, eno od teh sem že demantiral. Dejal je, da smo v
               prejšnji vladi prvič slišali za načelo znanja pravičnosti po tem, ko je po blejskem
               sestanku gospod Vlačič napisal tisto študijo. Prvič, gospod Vlačič je tisto študijo
               napisal pred blejskim sestankom, določilo jo je zunanje ministrstvo ne samo pri njem,
               tudi pri nekaterih drugih strokovnjakih. Načelo zunanje pravičnosti je bil en od
               pogojev za dogovor s Hrvaško pred tistim blejskim srečanjem in ker Hrvaška nanj ni
               pristala, tudi do dogovora ni prišlo, dogovorili smo se samo, da bomo ustanovili
               komisije, ki bodo skušale oblikovati pravni okvir za ta spor. In nikoli slovenska
               vlada v našem mandatu od tega načela ni odstopila, dosledno ga je zagovarjala, so pa
               bile razdelane variante, preko katerih bi se dalo v sporazum napisati tudi dejansko
               stanje, kot je bilo 25. 6. 1991, in potem te besede ne bi bilo treba uporabiti. In v
               tistem osnutku, s katerim minister velikokrat maha, je pravica Slovenije do
               teritorialnega izhoda v odprto morje vsebovana in ne samo to, tam je vsebovana tudi
               pravica do razdelitve morskih pasov v mednarodnih vodah, ki pripadajo državi, ki ima
               teritorialni izhod v mednarodne vode. Ampak, to smo že velikokrat pojasnjevali in ne
               vem, zakaj gospod Juri, ki smo ga popravili tudi včeraj na seji Odbora za zunanjo
               politiko, to laž stalno ponavljati. To je zdaj že namerno. Naj si pogleda datum, kdaj
               je bil blejski sestanek, to je bil zadnji vikend v avgustu leta 2007, in datum na
               študiji gospoda Vlačiča in gospoda Grbca, ki je objavljena na spletnih straneh.</p>
               <p>Še bolj zanimivo pa je njegovo kritiziranje Demosove vlade, ki naj bi napačno
               postavila nekatere mejne prehode v Istri med Slovenijo in Hrvaško. Najprej, v času ob
               osamosvojitvi se niso postavljali mejni prehodi, postavljale so se začasne kontrolne
               točke in takšen status je bil natančno določen. Danes vzpostavitev teh kontrolnih
               točk kritizira poslanec, ki je bil poslanec tudi leta 1991 in ki je leta 1991
               nasprotoval kakršnikoli meji med Slovenijo in Hrvaško. Tukaj imam njegovo javno
               pismo, ki je bilo objavljeno 22. junija 1991, v katerem sporoča slovenski oblasti in
               civilni družbi: "Mene ne bo. Sporočam, da mene na proslavi neodvisnosti Slovenije ne
               bo. Raje bom doma, gledal bom morje, širino, svet. Kajti izvršni svet Republike
               Slovenije nas v teh dneh postavlja pred nastajanje efektivne državne meje s sosednjo
               Hrvaško. Res je, da v tej fazi le z nekaterimi značilnostmi prave države, ampak tudi
               v Istri bomo očitno dobili tri mejne prehode z ustreznimi objekti za kontrolo in z
               navzočnostjo policije in carine, ki bodo drastično posegali v življenje ljudi. Sedaj
               se nam končno pokaže pravi obraz oblastniškega razumevanja plebiscitne volje." In
               potem dolga razlaga, zakaj je pravzaprav proti meji. Cinizem brez primere je, da
               danes nekdo očita postavitev začasnih kontrolnih mejnih točk na napačnem mestu.
               Takrat, ko je dejansko šlo za osamosvojitev, pa je bil proti kakršnikoli meji s
               Hrvaško, se pravi, je bil proti osamosvojitvi. Papir očitno vse prenese, še posebej,
               če nekaj časa mine. Gospod Juri je zadnji, ki lahko komurkoli kaj očita v zvezi z
               mejo med Slovenijo in Hrvaško. Bil je namreč proti tem, da bi ta meja sploh nastala.
               Bil je proti temu, da bi Slovenija nastala kot samostojna država in je bojkotiral
               njeno razglasitev in se je s tem javno hvalil. Zato mene argumenti takšnih, ki so
               bili proti Sloveniji in ki danes govorijo, da je ta arbitražni sporazum dober, ne
               prepričajo, res ne. Tudi če ne bi poslušal tega, kar govorijo, me pač ne bi
               prepričali.</p>
               <p>No, kar se tiče alternativ, ko bo prišel predsednik Vlade mu bom napisane
               alternative tudi izročil. Jaz upam, da jih bo prebral, da ne bomo še stotič slišali,
               da jih nimamo in da ne znamo nič predlagati. Dodal bi pa k temu tudi to, da za
               razliko od tega, ker je on dejal v svojem nastopu, jaz ne vidim nobenih razlogov,
               zaradi katerih bi se Sloveniji mudilo. Sloveniji ni treba sedaj prositi Hrvaške, naj
               pristane na eno od teh alternativ. Dovolj je, da jih razgrne. Hrvaška lahko izbira,
               začnemo pogajanja o tisti, o kateri smo si najbližje. Ena od opcij je tudi
               nadaljevanje mirovne konference o bivši Jugoslaviji. To ni neka prepovedana stvar.
               Večina meja se je rešila bolj ali manj pravično na takšnih konferencah, če so ostala
               odprta vprašanja. In na ozemlju bivše Jugoslavije jih je veliko, kar se tiče meje. Že
               prej je bilo rečeno s strani kolega iz Slovenske ljudske stranke, da Hrvaška nima
               pravno formalno rešenega niti enega mejnega vprašanja, niti s sosednjo Madžarsko nima
               ratificiranega mejnega sporazuma. Takšna mejna vprašanja ima Hrvaška odprta z Bosno
               in Hercegovino, s Črno goro, ta zadeva je sedaj pred mednarodnim sodiščem. Zanimivo,
               tukaj v sporu med Hrvaško in Črno goro gre za zaliv Boke Kotorske. Ker ima Hrvaška
               del obale na eni strani zaliva, Črna gora pa pač na drugem. In Hrvaška je pristala v
               tem primeru, da do odločitve sodišča Črna gora kontrolira cel zaliv Boke Kotorske. V
               Sloveniji pa, ne samo, da se odreka pravica do Piranskega zaliva, celo ime so
               spremenili za svojo uporabo. Hrvaška ima tudi bistvene mejne probleme s Srbijo. To je
               še dodaten razlog, da Slovenija ni naivna in da ne hiti. Nobena nervoza ni potrebna,
               kot se sedaj kaže. Ta arbitražni sporazum je treba zavrniti in se potem pogajati o
               eni od teh treh, štirih alternativ,ki obstajajo, in doseči dogovor v času, ko ima
               Slovenija pogajalsko prednost, če je ne boste zapravili.</p>
            </sp>
            <sp xml:id="SDZ5-Izredna-24-2010-05-26.sp35">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Darja Lavtižar Bebler.</p>
            </sp>
            <sp xml:id="SDZ5-Izredna-24-2010-05-26.sp36">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Spoštovani!</p>
               <p>Naj samo povem, da prvič slišim, da Hrvaška nima niti urejene meje z Madžarsko. Jaz
               sem bila prepričana, da je že Badinterjeva komisija povedala, da veljajo zunanje meje
               Jugoslavije kot tiste meje, ki so zdaj nove meje med novimi državami in tistimi
               državami, ki so že bile do tedaj suverene in neodvisne države. Poleg tega vem, da je
               tudi helsinška listina že takrat v 70. letih dokončno določila, da so meje v Evropi
               dokončne. Dobro, morda je nastopil tudi v tem pogledu kakšen nov trenutek, kakšna
               nova okoliščina, za katero do zdaj nismo vedeli. Je pa meni osebno povsem jasno,
               zakaj opozicija tako goreče, pogosto na povsem nedostojen, lažniv in z militantno
               retoriko, zavrača arbitražni sporazum. Tej vladi je pač uspelo doseči soliden, doslej
               najboljši in verjetno tudi poslej najboljši sporazum s sosednjo državo o tem, na
               kakšen način, ob katerih predpostavkah in dogovorjenih pravilih bomo rešili
               medsebojni sporazum o razrešitvi mejnega spora, ki bremeni odnose med obema državama
               že skoraj dve desetletji. Meče pa tudi slabo luč na državo, na držo in ugled obeh
               držav v mednarodni skupnosti, še posebej v okviru Evropske unije. Da je to uspelo
               doseči tej vladi, pa gre opoziciji seveda močno na živce. V mandatu prejšnje vlade,
               ko sta bili obe vladi na obeh straneh tudi politično komplementarni, je slovenska
               prejšnja vlada uspela izgovoriti zgolj odločanje na meddržavnem sodišču v Haagu, ob
               izrecni zagotovitvi hrvaške strani, da slednja na možnost odločanja tudi po načelu
               "ex aequo et bono" ne bo pristala, da bo torej meddržavno sodišče v Haagu, če bo, bo
               odločalo po golem, striktnem mednarodnem pravu. Ampak naj tukaj še povem, zelo
               zanimivo, ker sem v zadnjih dneh slišala veliko kritik s strani opozicije na račun
               učbenika predsednika republike, profesorja mednarodnega prava na Pravni fakulteti v
               Ljubljani, očitke, kako si je drznil zapisati, da je Slovenija geografsko utesnjena
               oziroma prikrajšana država. Jaz sem si šla pogledat to, o čemer je dr. Danilo Türk
               pisal, in seveda na 445. strani ugotovila, da zgolj komentira konvencijo Združenih
               narodov o mednarodnem pomorskem pravu in pravi: ..." poseben položaj nastane, kadar
               zaradi geografske utesnjenosti državi na določenem območju ne moreta razglasiti
               največje dopustne širine teritorialnega morja. To je v primerih, ko ležita njuni
               kopni ozemlji drugo nasproti drugemu ali pa drugo ob drugem. V obeh primerih velja
               določilo 15. člena konvencije iz leta 1982, se pravi Konvencije Združenih narodov o
               mednarodnem pomorskem pravu, po katerem o takih primerih, kadar ni sporazuma, ki bi
               določil kakšno drugačno ureditev, nobena od teh dveh držav ne sme razširiti svojega
               teritorialnega morja preko sredinske črte, na kateri je vsaka točka enako oddaljena
               od najbližjih točk temeljnih črt. Ta predpis pa se ne uporablja, kadar je zaradi
               zgodovinskega naslova ali drugih posebnih okoliščin razmejitev treba urediti drugače,
               tako pravi konvencija Združenih narodov. In potem, pravilo srednje črte je
               dispozitivno, tukaj je danes toliko strokovnjakov mednarodnega in sicer prava, da
               gotovo veste, kaj pomeni, kadar je rečeno, da je pravilo sredinske črte dispozitivno.
               Konvencija posebej omenja možnost, da lahko državi s sporazumom uredita mejo na morju
               kako drugače. Enako pomembna je tudi določba v istem 15. členu te konvencije, da se
               pravilo sredinske črte sploh ne uporablja, če je drugačna rešitev potrebna zaradi
               zgodovinskega naslova ali drugih posebnih okoliščin. Toliko o konvenciji Združenih
               narodov v mednarodnem pomorskem pravu in o tem, kaj je zagrešil profesor mednarodnega
               prava dr. Danilo Türk, ki je v svojem učbeniku komentiral in tako rekoč dobesedno
               povzel določbe konvencije Združenih narodov o mednarodnem pomorskem pravu. Zdaj pa
               je, tukaj smo zdaj, nenadoma postal velik problem, da v arbitražnem sporazumu načelo
               ex aeque et bono ni izrecno omenjeno, je pa, resnici na ljubo, opisano po vsebini, in
               sicer na način, da so poudarjeni pravičnost in načelo dobrososedskih odnosov za
               dosego poštene in pravične odločitve, upoštevajoč vse relevantne okoliščine. Ampak
               zdaj tudi ti argumenti nič ne štejejo, ker je opozicija iznašla nov kvazi argument,
               bolj točno, znova zavaja javnost, da je treba arbitražni sporazum razlagati po vrsti,
               kot so razvrščeni členi oziroma točke v posameznih členih, nekako sukcesivno. Najbolj
               perverzno pa je, da se pri tem opozicija sklicuje na dunajsko konvencijo o
               mednarodnem pogodbenem pravu, ki pa določa prav nasprotno. Dunajska konvencija namreč
               določa, da je treba mednarodno pogodbo, in arbitražni sporazum to je, razlagati
               dobronamerno, po običajnem smislu, v njenem kontekstu, torej celovito, in v luči
               njenega predmeta in cilja. To lahko preverite tudi v angleškem izvirniku, pa očitno
               si lahko tudi arbitražni sporazum preberete v angleškem izvirniku, ko je bilo prej
               očitano, zakaj so vsa gospodinjska dobila arbitražni sporazum napisan tudi v
               angleškem izvirniku. Verjetno zato, da ne bi bilo poznejših podtikanj, da je bilo v
               našem tekstu, v tekstu, ki ga je ratificiral Državni zbor in ki bo objavljen v
               Uradnem listu, kaj poneverjeno, da ni bilo mogoče kaj hlinjeno, kot se v zadnjem času
               tudi rado poudarja.</p>
               <p>Vedno si torej opozicija izmišlja nove protiargumente, pa čeprav utemeljene na laži
               in zavajanju. Brez osnove o mednarodnem javnem pravu napoveduje, kako edino je mogoče
               razlagati enostransko izjavo Hrvaške in kakšne pravne učinke naj bi takšna
               enostranska izjava Hrvaške imela. Da, kot sem uvodoma že povedala, arbitražni
               sporazum je soliden, še več, zelo dober je. Dvomim, da bi bilo mogoče kdaj pozneje
               doseči boljši sporazum. Ves čas smo zastopali stališče, da je treba v mejnem sporu
               presojati hkrati o meji na kopnem in na morju in ves čas smo v Sloveniji vztrajali,
               da je kritični in izhodiščni datum 25. 6. 1991. Vse to arbitražni sporazum
               zagotavlja. Odločitev arbitražnega tribunala bo dokončna in državi jo bosta morali
               tudi implementirati. V skladu s 27. členom dunajske konvencije se posamezna članica
               ne more sklicevati na svoje notranje pravo, da bi opravičila neizpolnjevanje pogodbe.
               Ampak kaj vam vse to mar! Danes spet vse to obravnavamo na zahtevo opozicije, češ, da
               so se pojavile neke nove okoliščine, ki naj bi govorile proti arbitražnemu sporazumu.
               In kaj je danes tukaj novega? Novo je to, da ste v opoziciji povzročili, da se morata
               švedska veleposlanica in odpravnik poslov na veleposlaništvu Združenih držav Amerike
               odzivati na vaše insinuacije o tem, kakšno vlogo sta ti dve državi oziroma njuni
               predstavniki odigrali v postopku sklepanja arbitražnega sporazuma. Moram priznati, da
               vam pri nediplomatskem obnašanju ni para, predvsem pa gre za nedržavotvorno držo.
               Opozicija pravi, arbitražni sporazum je slab, bolje je, da ostane v veljavi status
               quo. In kakšen je status quo? Menda si bomo vsaj tukaj enotni, da je trenutno stanje
               v škodo Sloveniji. Če arbitražni sporazum ne bo potrjen na referendumu, si boste
               opozicijski čelniki lahko pripisali zasluge za to, da si bo Hrvaška lahko lepo umila
               roke, rekoč, "mi smo se bili pripravljeni pogajati, mi smo pristali na rešitve, ki za
               nas niso optimalne, nismo pa mogli vplivati na to, kako bodo v Sloveniji izpeljali
               potrditev in uveljavitev arbitražnega sporazuma pri sebi". Hrvaška si bo tako lahko
               umila obraz tudi napram EU, saj je ravnala evropsko v duhu evropskih dobrososedskih
               vrednot. Mislim, da si boste posebej prvaki opozicijskih strank zaslužili najvišja
               hrvaška državna odlikovanja za izjemne zasluge in prispevek k mednarodnemu ugledu in
               položaju Hrvaške. Če si že ne boste zaslužili velereda kralja Tomislava z lento, pa
               vsaj velered kralja Petra Krešimira IV. z lento. Za predvolilne potrebe pa bo mogoče
               tudi v bodoče izposlovati kakšen dodaten incident v Piranskem zalivu. Hvala lepa.
           </p>
            </sp>
            <sp xml:id="SDZ5-Izredna-24-2010-05-26.sp37">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Žerjav, želite kot predlagatelj se oglasiti? Prvi ste dvignili roko.</p>
            </sp>
            <sp xml:id="SDZ5-Izredna-24-2010-05-26.sp38">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Jaz se seveda zahvaljujem za te prijazne besede s strani moje predhodnice. Ampak
               tako kot sem že v svojem uvodnem nastopu napovedal, je dejstvo to, da tudi danes
               poslušamo, kako je ta seja nepotrebna, kako bi opozicija morala biti tiho in pridno
               poslušati mnenja in razmišljanja naše vlade, torej morali bi poslušati in predvsem
               ubogati ter biti tiho. Pa si rečem, hvala bogu, da ni več "Golega otoka", ker bi nas
               najbrž takrat že spakirali vse tja, pa nas hermetično zaprli, da bi bili tiho, vi bi
               pa delali, kar bi hoteli. Mi smo demokratična država in lahko vsak pove svoje mnenje.
               Vsak lahko pove svoje mnenje. Vsak. Mimogrede. Glede na to, da se je citiralo, pa
               tega nisem želel, ampak ker se je pač citiralo tisto, kar je bilo primerno za
               koalicijo, bom prebral tudi nekaj drugega, kar je naš predsednik zapisal v tem svojem
               učbeniku. Vi ste brali s strani 445, tri strani naprej, na strani 448, spodaj, piše
               zadnji stavek, "Slovenija je značilen primer geografsko prikrajšane države in spada
               med 10 obalnih držav, katerih obala je krajša od 100 kilometrov". Tudi to je zapisal
               naš predsednik. Ampak ne, jaz se želim pogovarjati bolj argumentirano in vsebinsko.
               Danes je nekdo očital, češ, kažemo zemljevide. Ja, in še naprej jih bomo kazali, zato
               ker je to edina možnost, da to zapleteno situacijo ljudem na njim dostopen način tudi
               razložimo. Vi pa ne želite in nočete pokazati kakšnega zemljevida. Zakaj ne?
               Odgovornost na nas je, da ljudem predstavimo, kakšne so možne rešitve. in iz tega
               seveda posledično, kakšne so nevarnosti ali pa tveganja za to državo. Jaz ne
               sprejemam tega dejstva, arbitri bodo že naredili, kar bodo naredili, mi bomo pa lepo
               mirno gledali kot nebogljenčki in čakali, da nam bodo vse vzeli. Nekajkrat sem že
               rekel, jaz sem kemik, in če imamo dve ... Gospa Lavtižar Bebler, jaz bi vas prosil,
               jaz sem vas lepo poslušal, ko ste vi govorili, nisem nič komentiral, bodite toliko
               uvidevni, da poslušate tudi mene. Jaz sem kemik in če mi poveste dve snovi, zaprti v
               posodo pri določenem tlaku in reakciji, vam bom povedal, kaj bo iz tega nastalo. Jaz
               bi pričakoval od naših strokovnjakov, naših mednarodnih pravnikov, ki jih vi
               zagovarjate in ki so zagovorniki tega arbitražnega sporazuma, naj nam narišejo, kaj
               bo na osnovi teh okvirjev, ki jih imamo znotraj tega arbitražnega sporazuma, nastalo.
               15. člen, danes je bil citiran, pravi, da je "za razmejitev teritorialnega morja med
               državami z nasproti ležečima obalama, ki mejita druga na drugo, predvidena uporaba
               metode ekvidistance. Ta se pa ne uporablja, če se državi dogovorita drugače oziroma
               če se ena od držav sklicuje na zgodovinski naslov ali posebne okoliščine".</p>
               <p>Jaz sem v uvodnem nastopu povedal, kakšne so možnosti od tega, kar je sredinska
               črta. Imamo tri možnosti. Če uveljavimo zgodovinsko načelo oziroma zgodovinskega
               zaliva je Hrvaška upravičena do ozkega pasu morja ob svoji obali in se ta sredinska
               črta samo nagne proti savudrijskemu polotoku. To je ena možnost. Druga možnost je
               razdelitev teh notranjih voda med Republiko Hrvaško in Republiko Slovenijo, kar
               pomeni nekaj podobnega, da se lahko sredinska črta zamakne sem ali tja. In tretja
               možnost je kondominij, o katerem, hvala bogu, ne govorimo. Ampak ni druge variante,
               da imamo črto po Piranskem zalivu zamaknjeno tako ali drugače sredinsko, ki se konča
               v italijanskih vodah. Je ni. Naj eden od mednarodnih pravnikov pove, da to ne drži,
               da to ni res, glede na to, da mejo določamo na osnovi mednarodnega prava. Poiščite
               enega mednarodnega pravnika, ki bo narisal mejo po Piranskem zalivu drugače, kot je
               tu, razen če je nagnjena malo sem ali tja. In ob takšni situaciji potem pride v
               poštev stik. Ali drugače rečeno, tako kot je tudi gospod Mitja Gerbec zapisal, pride
               v poštev le koridor. Edina možnost je za koridor. Je pa vprašanje, kakšen je ta
               koridor. In tukaj so štiri možnosti, pet, šest. Skupno izvrševanje suverenosti nad
               tem koridorjem, neke vrste kondominij, koridor, kjer bi imel status odprtega morja,
               kar je bilo v primeru Drnovšek-Račanovega sporazuma, ločeno izvrševanje suverenosti
               nad tem koridorjem, da ima ena država suverenost nad vodnim stolpom, druga nad dnom,
               in potem, bom rekel, še dve možnosti za "služnostno pot", v narekovajih. Torej
               možnost neškodljivega prehoda ali tako imenovani tranzitni režim. Ampak to je
               koridor. V nobenem primeru ta koridor ni v lasti Republike Slovenije. Je pa stik.
               Stik po morju, ne po luftu. In o teh zadevah pa se ne pogovarjamo. Danes smo
               postavili nekaj vprašanj, nismo pa dobili praktično nobenega odgovora. Dobili pa smo
               mi vprašanje, kakšna je alternativa. Ali bo rešitev, ali mednarodno pravo dopušča
               takšno rešitev, da bomo z mejo, poudarjam z mejo, prišli do mednarodnih voda, ali to
               izključno mednarodno pravo zaradi naših geografskih značilnosti in določeno mejo z
               Italijo to omogoča? Kolikor sem se jaz podučil, te možnosti ni. Žal ni. Dajmo to
               priznati. Ampak ne. Raje se pogovarjamo o političnih parolah in obtoževanju eden
               drugega. To je seveda najlažje razumeti oziroma najlažje storiti. Kaj je alternativa?
               Najprej je treba oceniti vrednost tega, kar imamo na mizi. Jaz pravim, to je podobno,
               kot da stojimo pred deročo reko, prej je nekdo govoril o vlaku, jaz govorim drugače,
               stojimo pred deročo reko in eden predlaga: dajmo skočit, pa poskušajmo preplavati.
               Mosta ni, čolna ni. Hkrati pa zahteva od tebe alternativo. Ja skočite! Jaz ne bom
               skočil, če ne verjamem, da bom preplaval čez, če je prenevarno, da ne bom rekel, da
               je smrtonosno, da se utopim v tej deroči reki. <stage>/Oglašanje iz klopi./</stage> Jaz bi prosil,
               da se ne komentira, ko govorimo.</p>
               <p>Nekdo je rekel, treba je razumevanje druge strani, bilo je mišljeno razumevanje
               Slovenje proti Hrvaški. Jaz bi to razumevanje obrnil na glavo in bi rekel, tudi
               Hrvaška bi morala razumeti nas. Ampak nas ne razume. Zaradi prestiža, zaradi imidža
               ali pa, če hočete, zaradi strateškega pozicioniranja hrvaške države na zahodnem
               Balkanu. In zaradi tega nam preprosto oporekajo, in to so napisali v svoj zakon,
               teritorialni dostop, teritorialni stik Slovenije do mednarodnih voda. Ali so to
               dobrososedski odnosi, lepo vas prosim? Veste, kaj so dobrososedski odnosi? Primer
               Francije in Monaka. Francija je priznala Monaku 88-kilometrski koridor, širok 3,1
               kilometer. To so dobrososedski odnosi. Dogovorili so se, seveda, dvostransko. Ampak
               to so za mene dobrososedski odnosi. Ne pa, da ti svojemu sosedu ob svojih tisočih
               kilometrov obale in morja in tako naprej oporekaš tistih nekaj kilometrov in mu
               zavestno, naklepno onemogočaš okno v svet. To, spoštovani, niso dobrososedski odnosi.
               To zame preprosto niso dobrososedski odnosi.</p>
               <p>In kar se tiče alternative. Tudi sam sem že, ne bom rekel stokrat, ampak
               dvajsetkrat, tridesetkrat pa zagotovo povedal, da je najprej treba arbitražni
               sporazum zavrniti, potem zahtevati od Republike Hrvaške, in to bi moralo biti
               zahtevano že v tem arbitražnem sporazumu, da se Hrvaška umakne z zasedenega ozemlja.
               In tretjič, da zadevo razrešimo na konferenci o Jugoslaviji ali mirovni konferenci,
               kakorkoli že to imenujemo. In takšno stališče ima tudi dr. France Bučar. Mi imamo
               isto stališče. In to je za nas edina prava alternativa. Ne govorite nam, da
               alternative nimamo. Vi pa nam zemljevidov oziroma kakšna bo razsodba sodišča,
               morebitna, možnosti, variant ne želite pokazati, ker jih ne morete narisati drugače,
               kot smo jih mi narisali, ker preprosto mednarodno pravo, geografske značilnosti naše
               obale in obstoječa meja z Italijo ne dopuščajo drugih možnosti. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp39">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jerovšek, proceduralno?</p>
            </sp>
            <sp xml:id="SDZ5-Izredna-24-2010-05-26.sp40">

               <speaker>JOŽEF JEROVŠEK:</speaker>

               <p>Da. Jaz sem se sedaj javil in proceduralno ima navadno prednost, prejšnji
               predsedujoči pa te poslovniške določbe ni spoštoval, zato moram sedaj nastopiti
               proceduralno.</p>
               <p>Želim protestirati, proceduralni predlog bom podal na koncu, zoper to, da je gospa
               Beblerjeva uporabljala ustaško terminologijo in označbo za opozicijo. Namreč,
               govorila je opozicijski čelniki. Zjutraj je predsednik parlamenta gospoda Jelinčiča
               zaustavil zgolj zato, ker je rekel, da predsednik Vlade laže. Pa je morda imel kakšne
               dokaze,pa je bil ustavljen, bila mu je odvzeta beseda. V tem slučaju pa se ni zgodilo
               od predsedujočega ničesar. In če znotraj vaše opcije, gospa Beblerjeva, ki je sedaj
               ni tu, občudujete totalitarne zločinske in diktatorske režime in partije, ki so bile
               tudi politični predniki vaše stranke, potem uporabljajte te titule ustaškega režima,
               ki je bil totalitaren, diktatorski, zločinski, za predsednike in vodje vaše stranke
               in opcije. Ne dovolimo pa, da s temi nazivi in kvalifikacijami zmerjate opozicijo, ki
               dosledno označuje ustaštvo za kvizlinški in zločinski režim.</p>
               <p>In gospod predsedujoči, prosim, da ukrepate, da ukorite članico vaše stranke, vaše
               poslanske skupine za to nezaslišano zmerjanje. Je pa seveda ta asociacija in ta izpad
               danes ob tej razpravi še posebej značilen. Namreč s tem sporazumom potrjujete tudi
               nekatera izhodišča ustaške države. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp41">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jerovšek, veste, da v času razprave gospe Darje Lavtižar Bebler
               nisem vodil seje. Veste dobro, da ste odgovorili vsebinsko na približno enako žaljiv
               način in jaz lahko samo vse vas, poslanke in poslance, prosim, da v času razprave
               govorite čim bolj z argumenti in čim manj žalite drug drugega, nimam pa nobenega
               upanja, da bo to za vsakega veljalo.</p>
               <p>Besedo ima gospod Branko Grims.</p>
            </sp>
            <sp xml:id="SDZ5-Izredna-24-2010-05-26.sp42">

               <speaker>MAG. BRANKO GRIMS:</speaker>

               <p>Vsem prav lep pozdrav!</p>
               <p>Kako lepo in kako dobro bi bilo za Slovenijo, če bi se predsednik Vlade več ukvarjal
               z ukrepi v korist slovenskega gospodarstva in ne z zunanjo politiko. Svoje izhodišče
               je namreč dal, da mora najprej urediti področje zunanje politike, da se bo potem
               lahko bolj posvetil področju slovenskega gospodarstva. Ta trditev je hkrati
               tragikomična pa tudi očitno neresnična. Tragikomičnost, in to je tudi nov podatek,
               nov argument, saj je star komaj 3 dni, najdete v intervjuju hrvaškega novinarja
               Željka Trkanca, ko je dejal "Luka koper je z nerešenim mejnim vprašanjem postala
               največje pristanišče v severnem Jadranu." Luki Koper se očitno nič ne mudi,
               konkurenci pa zanesljivo se. Da gre pa tudi za neresnično trditev, pa vsi dobro vemo,
               zakaj je bila razglašena blokada, tista najbolj škodljiva poteza v zunanji politiki,
               ki jo je Pahorjeva vlada do sedaj storila, ki nam je odnesla ves ugled v mednarodni
               skupnosti in zaradi katere smo izgubili praktično vse zaveznike v demokratičnem
               svetu. Vsi so se postavili sedaj na hrvaško stran. Da bi preusmeril pozornost od
               neukrepanja vlade na področju gospodarstva, od svoje popolne gospodarske neuspešnosti
               sedanje vlade, zato je gospod Borut Pahor razglasil blokado Hrvaške, to tako
               škodljivo napačno potezo. In s tem je postavil državo Slovenijo kot talko proti
               celotni mednarodni skupnosti zaradi svojih ambicij. Te legimitete nima nihče.</p>
               <p>Jaz upam, da mi bo gospod Pahor sedajle prisluhnil, ker mu želim postaviti nekaj
               neposrednih vprašanj, da nanje odgovori. Ne zaradi mene, ne zaradi Državnega zbora,
               ampak zaradi slovenske javnosti, ki ima na ta vprašanja, ki jih želim postaviti,
               pravico vedeti jasne odgovore. Namreč danes je storil nekaj, kar ima dejansko lahko
               velike mednarodne posledice. Za kaj gre? Hrvaška je v svojem uradnem listu objavila
               zakon, v katerem piše, da sta hrvaška in slovenska stran skupaj obvestili predsedstvo
               Evropske unije in Združene države Amerike o zadržku, ki se glasi: "Nič v sporazumu o
               arbitraži izmed obeh vlad se ne more smatrati kot pristanek Hrvaške na zahtevo
               Slovenije za teritorialnim stikom z odprtim morjem." To je tudi nov podatek, bil je
               objavljen v našem časopisju samo dva oziroma tri dni nazaj.</p>
               <p>Gospod Pahor pa je danes trdil, da to ni res, da je to v celoti neresnica in je to
               tudi dokazoval z dvema dopisoma, z dopisom veleposlanice Švedske in pa z dopisom
               odpravnika poslov Združenih držav Amerike. Veste, kaj ima to za ustavnopravno ali pa
               mednarodnopravno posledico? S tem je dejansko predsednik Vlade Republike Slovenije
               obtožil sosednjo državo, da je sporazum o arbitraži ratificirala s prevaro, z
               goljufijo, ki je po dunajski konvenciji v 49. členu razlog za njeno ničnost. To je
               huda obtožba. To ima lahko velike posledice. In zato ga javno sprašujem, ali je v
               naprej pretehtal posledice takih obtožb, ki jih je očitno izrekelv svoji obrambi.
               Odkrito povem, da ne verjamem, da bi Hrvaška kar tako zapisala Združene države in
               Evropsko unijo v svoj zakon, čisto brez razloga. Verjetno gre za neko igri besed, ki
               se bo šele izkazala kot taka; bomo videli, za kaj v resnici gre. Hrvaška je
               prepametna in predobro dela na zunanjepolitičnem področju, da bi ji lahko kar tako
               pripisali kaj takega.</p>
               <p>Vendar, če gospod Pahor vztraja pri svoji obtožbi, potem ga javno sprašujem: Ali
               boste zdaj s strani Vlade Republike Slovenije sprožili postopek, da se ta sporazum
               razglasi za ničnega? Kajti po Dunajski konvenciji je to razlog za ničnost sporazuma.
               In če ne bodo storili ničesar, ali se zaveda odgovornosti pred slovensko javnostjo?
               Kajti pravo ima za svoje temeljno načelo: kdor molči, se strinja. Tu ne gre za
               vsebino, do katere se je že negativno opredelila, ampak za to, kar piše v zakonu
               države Hrvaške o tem skupnem obveščanju. Da je bila torej tudi naša vlada predhodno
               seznanjena s tem pridržkom, kar ima tudi mednarodnopravne posledice. Če je bila
               dejansko seznanjena, potem je to v bistvu nek prikrit aneks; o tem bodo odločali na
               koncu arbitri. Če je bilo samo tako navrženo, kot se bo morda izkazalo, potem je
               veliko vprašanje, kakšen status bodo temu arbitri prisodili. Če pa vztraja predsednik
               Vlade, da je to neresnična trditev in da to ni novo dejstvo, kot je bilo dvakrat
               posebej poudarjeno s strani gospoda predsednika Vlade in s strani zunanjega ministra,
               potem ga javno sprašujem: Zakaj niste o tem v minulih sedmih mesecih sprožili
               nobenega protesta, nobenega postopka, na noben način pravno ugovarjali temu, da je,
               kot trdijo sedaj predstavniki Vlade, v hrvaškem zakonu, v samem izhodišču
               ratifikacije, zapisana neresnična trditev? Ta odgovor so dolžni prav zaradi načela,
               kdor molči, se strinja, vsej slovenski javnosti.</p>
               <p>Opozoriti je treba še na nekatera druga dejstva. Gospod Pahor ves čas postavlja
               vprašanje alternativ. Pri tem je prišlo celo do poskusov zastraševanja, češ, znašli
               se bomo v osami, izolaciji, prišlo bo do dodatnih konfliktov. Ob tem skakanju iz
               skrajnosti v skrajnost, ki jo izvaja sedanja slovenska vlada,ko najprej razglasi
               tisto škodljivo blokado, potem poklekne s sporazumom, ki je za Slovenijo slab, nato
               razglasi sosedo, obtoži sosedo, da je ta sporazum ratificirala s prevaro. Verjemite,
               večjih iniciatorjev konflikta, kot jih najdete v slovenski vladi, ne boste našli, to
               je že samo po sebi umevno. Ampak ko se pa govori o osami, je pa stvar že prav
               absurdna. Saj smo mi vendar članica zveze Nato in Evropske unije, kako se bomo potem
               znašli v izolaciji. To je očitno smešna trditev. Vendar je tu treba opozoriti še na
               nekaj. Vse te grožnje s tem, kaj se bo potem zgodilo, če se zavrne sporazum o
               arbitraži, in iskreno upam, da se bo, lepo demantira gospa Vesna Pusić, predsednica
               HNS — tudi to je novo dejstvo, staro komaj teden dni —, ko so jo vprašali, kaj bo
               potem, če Slovenija na referendumu zavrne ta arbitražni sporazum, kako bo reagirala
               Hrvaška, in so pričakovali najbrž, kako silovita reakcija bo. Ona pa je mirno
               odgovorila, citiram "Če sporazum ne bo potrjen na referendumu, bomo morali znova za
               pogajalsko mizo in iskati alternativno rešitev". Citat! Tako da ne bo kdo rekel, da
               to niso nova dejstva. Kje je tu tisto zastraševanje? Hrvatje so zelo dobri v zunanji
               politiki, perfektni! Lahko bi se od njih marsikaj naučili. In oni seveda točno vedo,
               da bodo šli do točke, do katere jih bo Slovenija spustila, potem pa bodo iskali
               alternativno rešitev za pogajalsko mizo. Popolnoma logično in skladno z mednarodnimi
               standardi.</p>
               <p>Še več, zavrnitev arbitražnega sporazuma na referendumu bo pomenila izboljšanje
               pogajalske pozicije Slovenije, ne samo pred sosedami, ampak pred celotno demokratično
               skupnostjo, pred Evropsko unijo. Poglejte primera Irske in Francije, kjer so
               uporabili ta demokratičen institut, ki ga Evropa mnogo bolj spoštuje od, žal
               mnogokrat, Slovenije. In so na referendumih zavrnili celo temelj Evropske unije,
               ustavo. Vse njihove zahteve so bile mnogo bolj upoštevane v pripravi kasnejših
               dokumentov, pa ne samo pri teh, ampak tudi pri vseh ostalih. Zato je bistveno, če
               želimo, da smo upoštevani, da dokažemo, da znamo uporabljati mednarodne argumente. Še
               nekaj, veliko vas je danes govorilo o besedi "junction". Njim v odgovor kar izjava
               profesorja Vukasa, ki jo citira vaš nekdanji kolega Marko Pavliha, "beseda "junction"
               pomeni možnost povezave". V WEbsterjevem sovarju sta prva dva prevoda besede
               "junction" povezovanje in stanje povezanosti. Ta beseda je za Hrvaško ugodnejša itn.
               Tisti, ki niste verjeli tem opozorilom, ki sem jih vsaj dvajsetkrat izrekel v tej
               dvorani, se lahko o tem prepričate sami.</p>
               <p>Še čisto za konec. Ustavno sodišče Republike Slovenije je uporabilo svojo
               pristojnost in presodilo, da je Temeljna ustavna listina še vedno živa, še vedno
               določa meje in določa jih seveda točno tako, kot je na tej skici. Zato vi teh skic
               nočete pokazati, ampak to je skica, ki ta trenutek obstaja, to je skica, ki izhaja iz
               Temeljne ustavne listine in sodbe Ustavnega sodišča. In nihče vam ne daje pravice,
               nimate legimitete, da greste preko tega okvira. Kvalifikacija, ki sem jo izrekel
               včeraj na odboru, za tako dejanje ni moja. Izrekel jo je vaš nekdanji kolega,
               nekdanji poslanec in minister SD in LDS, prof. dr. Marko Pavliha že pred dvema
               tednoma in potem še nekajkrat ponovil in zagotovo je vedel, o čem govori, ko je
               govoril o vas.</p>
            </sp>
            <sp xml:id="SDZ5-Izredna-24-2010-05-26.sp43">

               <speaker>PODPREDSEDNIK MIRAN POTRČ:</speaker>

               <p>Besedo ima minister gospod Samuel Žbogar.</p>
            </sp>
            <sp xml:id="SDZ5-Izredna-24-2010-05-26.sp44">

               <speaker>SAMUEL ŽBOGAR:</speaker>

               <p>Hvala lepa, gospod predsedujoči.</p>
               <p>Mislim, da smo glede enostranske izjave Hrvaške že razčistili zadeve. Mislim, da je
               bilo popolnoma pojasnjeno s strani predsednika Vlade kot z moje strani, da Slovenija
               ni dala nobenega soglasja niti izjave niti k vsebini niti ni skupaj obveščala
               Evropsko unijo in Združene države, In ti dve državi sta to tudi potrdili. Ampak
               očitno to ni dovolj, pa se zadeva kar ponavlja in vidim, da je ideja sedaj, da če se
               že izgublja bitka za ta arbitražni sporazum oziroma proti njemu v Sloveniji, da se
               poskuša pa na Hrvaškem ustvariti neko zmedo s tem, kaj so zapisali v svojem zakonu.
               Kar velja za arbitre in arbitražno sodišče, je sporazum, ki je bil podpisan, ki daje
               mandat in ki daje navodila sodišču, kako, na osnovi česa naj odločajo. To je veljavno
               za arbitražno sodišče, nič drugega ni veljavno. Enostranske izjave, sem že prej
               pojasnjeval, nimajo nobenega pravnega učinka. Slovenija je tudi protestirala takoj,
               ko je Hrvaška dala enostransko izjavo, po podpisu in pred ratifikacijo in isto je
               storila tudi Slovenija. Spomnil bi oziroma obvestil bi, da so pogajalci pri sporazumu
               Drnovšek - Račan v glavnem podprli arbitražni sporazum. Ker je bilo prej veliko
               govora o stiku, bom prišel tudi do tja, bi obvestil, da so od štirih pogajalcev
               sporazuma Drnovšek - Račan trije danes v Delu izrazili svojo podporo temu sporazumu.
               Edino dr. Pogačnik, ki je neznano kje v tujini, se ne udeležuje kampanje, verjetno iz
               svojih razlogov, nasprotuje temu sporazumu. So pa ostali trije, in predvsem bi omenil
               nekdanjega državnega sekretarja v Uradu predsednika vlade, ki je bil glavni
               pogajalec, bi ga citiral, ko je rekel, da po njegovem "je nerealno pričakovati, da bi
               bilo mogoče doseči še kakšen dvostranski dogovor po tem, ko smo se skupaj odrekli
               sporazumu Drnovšek - Račan in da po njegovem je razsodba tretjega verjetno edini
               preostali način za rešitev mejnega sporazuma in da je institut ad hoc arbitražnega
               sodišča morda najbolj nevtralna in najbolj sprejemljiva možnost
               v našem primeru in da bo sodišče gotovo moralo upoštevati tudi rešitve iz sporazuma
               Drnovšek-Račan, da pa je končna rešitev odvisna tudi od sestave arbitražnega sodišča,
               od priprave memoranduma in drugih dokumentov ter prepričljivosti naše argumentacije.
               To je nekaj, o čemer malo govorimo, bo pa zelo pomembno pri samem odločanju.</p>
               <p>Razjasnil bi glede stika. Stik kot beseda je vzeta iz sporazuma Drnovšek-Račan. To
               sem razumel,da sedaj sprejema tudi poslanec Janša, ki je govoril o stiku,
               problematizira pa sedaj, kako je Slovenija opredeljena. V sporazumu Drnovšek-Račan je
               govora o stiku teritorialnega morja z odprtim morjem, v tem sporazumu je govora o
               stiku Slovenije z odprtim morjem. Kaj pa je Slovenija? Če naredimo enačbo, Slovenija
               je enako kopno in teritorialno morje, to je Slovenija. Se pravi, je popolnoma ista
               stvar. Iskati razlike med Slovenijo in slovenskim teritorialnem morju je umeten
               poskus oziroma ni resničen problem. Očitno pa sedaj sprejemamo, da je stik ta stik,
               ki je opredeljen tudi v sporazumu Drnovšek-Račan in ki povezuje direktno neposredno
               teritorialno morje in odprto morje.</p>
               <p>Potem bi tukaj reagiral na citiranje Vukasa in hrvaških pravnih svetovalcev in kaj
               oni menijo, da pomeni stik ali ne pomeni. Mislim, da zelo selektivno citiramo te
               pravne strokovnjake. Spomnili se boste, da so skoraj vsi pravni strokovnjaki Hrvaške
               nasprotovali arbitražnemu sodišču in da je tudi Rudolf izjavil, da bo rešitev, ki bo
               prišla iz tega arbitražnega sodišča, podobna ali takšna, kot je v sporazumu
               Drnovšek-Račan, če že citiramo hrvaške pravne strokovnjake.</p>
               <p>O alternativah je bilo prej govora. Na poziv predsednika Vlade naj se ponudijo
               alternative, so bile ponovljene tri alternative, ki pa niso alternative, niso dobre
               alternative oziroma niso realne alternative, zato predsednik Vlade ponavlja vedno
               znova, katere so tiste prave alternative. Glejte, tri alternative so bile omenjene,
               potem pa še naknadno še ena. Najprej alternativa, da bi se v ta sporazum vključila ex
               aequo et bono, zunanja pravičnost. Zakaj? Mislim, da smo v teh razpravah, ki smo jih
               imeli, že ugotovili, da je ex aeguo et bono oziroma zunanja pravičnost neka prazna
               lupina, neka določba v statutu meddržavnega sodišča, pomembna za delovanje sodišča,
               ni pa še sodišče nikoli doslej odločalo po tem načelu, tako da se ne ve, kaj je to
               načelo. In spomnil bi na pravno mnenje dr. Pogačnika, ki sicer svetuje SDS-u, kjer je
               sam pred Bledom izrazil svoj načelni pomislek glede apriorne naklonjenosti razsojanju
               ex aequo et bono, da razsojanje ex aequo et bono predvsem nima doslej utrjene prakse
               pred mednarodnimi pravosodnimi telesi, zato je vsaka ekstrapolacija na zadevnem
               primeru, to je na našem primeru, bržkone visoko špekulativna in da popolnoma
               zadostuje pravičnost, ki je vsebovana v pravu. Podobno je zagovarjala na Odmevih po
               blejskem srečanju tudi takratna pravna svetovalka zunanjega ministrstva. Se pravi,
               imamo ex aequo et bono, ki je neko načelo, ki je v bistvu prazno načelo, ki bi mu
               morali sodniki šele dodati neko vsebino. Od sodnikov meddržavnega sodišča v Haagu bi
               bilo odvisno, kakšno vsebino bi mu dali. Tukaj v arbitražnem sporazumu, ki ni vezano
               na statut meddržavnega sodišča, smo sami opredelili, kaj je ta vsebina, ki jo mi
               vidimo kot to pravičnost, da je to pravična rešitev, da je pravična in poštena
               rešitev, da mora razsojati po pravičnosti, da mora upoštevati dobre sosedske odnose,
               relevantne okoliščine in vitalne interese držav. Vse to so načela, ki gredo izrazito
               v korist Slovenije. Tako vztrajati, da se v sporazumu zapiše ex aequo et bono, ne
               samo da ne garantira boljše rešitve, ampak mislimo, da predstavlja preveliko
               tveganje, ker se sodnikom prepušča dajanje vsebine temu načelu. za razliko sporazuma,
               kjer smo to sami opredelili, in je vsako od teh načel izrazito v korist Slovenije.</p>
               <p>Druga alternativa je, da bi se moralo govoriti o teritorialnem stiku ne pa o stiku
               Slovenije z odprtim morjem. Jaz sem vam že prej govoril o tem stiku in kako je ta
               stik opredeljen v sporazumu Drnovšek - Račan, kjer tudi ni govora o teritorialnem
               stiku, tudi v sodbah, ki so bile že doslej, ni govora o teritorialnem stiku, ker stik
               je pač stik nečesa z nečim, se pravi teritorialnega morja z odprtim morjem. In to je
               stik. Ne more biti teritorialen stik oziroma ne more biti kakšen drug stik. Včeraj
               sem na OZP že govoril o tem, da se vsi skupaj spomnimo, da smo se učili, da se Sava
               in Donava stikata v Beogradu, torej se izlivata ena v drugo oziroma Sava v Donavo, se
               stikata direktno, ne preko mostu, ne preko neke točke, ampak direktno se izlivata.
               Tukaj ravno tako gre za izliv teritorialnega morja, če hočete, v odprto morje, čeprav
               to ni pravi izraz. Beseda "teritorialni" ne bi v ničemer spremenila 3.b člena. Ni
               nobene dileme, o čemer je govora v stiku Slovenije z odprtim morjem. Mi smo o tem,
               kaj to pomeni, tudi podrobno pojasnili v svoji enostranski izjavi, kjer smo rekli, da
               stik Slovenije z odprtim morjem pomeni teritorialni kontakt slovenskega
               teritorialnega morja z odprtim morjem, tako kot je bil na dan 25. junija 1991. To smo
               zapisali v enostranski izjavi in ni res, da nismo nikoli rekli, kaj pomeni stik
               Slovenije z odprtim morjem. Tretja alternativa, ki je bila predstavljena, je vrnitev
               k sporazumu Drnovšek - Račan, točno vemo, kdaj je ta sporazum padel z mize kot mrtva
               črka na papirju. Opozoril bi, da po samem arbitražnem sporazumu je mogoče v
               kateremkoli trenutku, da se stranki vrneta za pogajalsko mizo, dvostransko pogajalsko
               mizo, in da stranki sami dosežeta sporazum. To je sicer mogoče po mednarodnem pravu,
               je pa v tem sporazumu še posebej zapisano. Kadarkoli bi presodili, da je to mogoče,
               se lahko vrnemo za pogajalsko mizo in s Hrvaško podpišemo sporazum Drnovšek -
               Račan,če menimo, da je to mogoče. To je alternativa, ki je vsebovana v samem
               arbitražnem sporazumu.</p>
               <p>Danes je bila omenjena še ena alternativa v zraku, in to je, glede na to, da se
               Hrvaški mudi v EU, mi pa smo člani EU, da se pač nam ne mudi, in naj oni sprejmejo
               eno od teh opcij, čeprav mislimo, da prva in druga ni verjetna, se pravi opcijo
               Drnovšek - Račan, sicer ne bomo ratificirali pogodbe z EU. Istočasno je bilo rečeno,
               da je ta arbitražni sporazum krivičen sporazum do Slovenije in da krivične rešitve
               predstavljajo vir morebitnih konfliktov v prihodnosti, da niso garant za mir in
               stabilnost v prihodnje in pri tem se je tudi citirala včerajšnja izjava Komisije za
               mir in pravičnost. Ti dve zadevi sta kontradiktorni. Jaz sicer vsekakor prvič vidim,
               da arbitražni sporazum ne bo krivičen, ne more biti, ker naloga sodišča je, da določi
               pravično in pošteno rešitev ob upoštevanju še drugih zadev. Drugič če bomo mi prisili
               Hrvaško oziroma mislimo, da to lahko naredimo, da jo prisilimo v podpis sporazum
               Drnovšek - Račan, a to ne bo krivična rešitev, ki ne bo garant miru in stabilnosti v
               prihodnje?</p>
               <p>Ta opcija gotovo ni neka realna alternativa in zato se vračamo na to, kaj so v
               bistvu prave alternative. In mislimo, da se s tem, ko se zavrača sporazum, vstopa v
               popolnoma prazen, neznan prostor in se odrekamo ali pa bi se odrekli zelo dobri
               rešitvi, ki je v korist Slovenije. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp45">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Cvetka Zalokar Oražem.</p>
            </sp>
            <sp xml:id="SDZ5-Izredna-24-2010-05-26.sp46">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice. spoštovani ministri!</p>
               <p>10 ur bomo danes v parlamentu govorili o razjasnitvi nekaterih novih okoliščinah. In
               te nove okoliščine naj bi bile pravzaprav hrvaške enostranske izjave in njihovi
               enostranski dokumenti.</p>
               <p>Kar se tiče mene in kar se tiče naše poslanske skupine, smo danes večkrat slišali
               dovolj jasne odgovore, kaj pomenijo enostranske izjave in dokumenti v mednarodnem
               pravu in nam, resnično, dodatne razlage več niso potrebne. O tem govorijo tudi mnogi
               pravniki, ki definitivno podajajo jasna stališča, da so takšne enostranske izjave
               nerelevantne, da so pravzaprav to izjave brez smisla, ki na delo arbitrov, torej na
               delo tistih, ki bodo odločali o tem, kako bodo razrešili ta naš skupni problem, ne
               bodo imele nikakršnega vpliva. Takšne enostranske izjave ne bodo mogle vplivati na to
               odločitev. In seveda tisto, kar je relevantno in kar je bilo večkrat povedano, pa je
               očitno treba večkrat tudi ponoviti, je samo tisto, kar smo skupaj podpisali s Hrvaško
               v Stockholmu. Ampak kakorkoli že, morda pa bi lahko danes govorili o kakšnih drugih
               zadevah, ki bi tudi bile potrebne za razjasnitev teh okoliščin, ne nazadnje smo tudi
               nekje sredi referendumske kampanje, kjer se ljudem porajajo številna vprašanja.</p>
               <p>Eno od teh vprašanj, ki ga ljudje večkrat postavijo, je, zakaj pravzaprav je
               referendum. Tu mislim, da je treba večkrat spomniti, da je z njim neprestano grozila
               prav opozicija. S tem so grozili predvsem gospod Jelinčič, gospod Žerjav, tudi gospod
               Janša. In na koncu smo se vse politične stranke, ki smo v parlamentu, dogovorile, da
               se razpiše ta referendum. Sedaj se nekateri od tega distancirajo. In na nek način
               celo skušajo prikazati, da je bila to opcija koalicije, ki želi nekakšen alibi za to
               svojo odločitev. Tu se mi zdi, da je že en tak prvi korak pri manipuliranju z
               javnostjo, odmik od tega, kar si pravzaprav pred kratkim sam jasno in glasno
               zahteval. Kakorkoli že, mi smo se odločili za ta referendum in tu morda je prav, da
               ljudje vendarle imajo možnost, da se odločajo o tem, kako naprej. Kako naprej po 20
               letih neuspešnih političnih, neuspešnih mednarodno pravnih pogajanjih, ki so bila
               doslej izvajana. Tu se bodo morali ljudje odločati predvsem na osnovi dveh opcij: ali
               se gradi naša prihodnost še naprej na stalnih političnih sporih, na incidentih, na
               nerešenih in spornih problemih, ki so zgolj v interesu političnih ekstremistov, ali
               pa se odločiti, da bo o sporu, ki mu očitno ni bilo videti konca in ki je presedal in
               škodoval vsem, odločala skupno imenovana arbitraža. Da o tem odloča skupina
               mednarodnih strokovnjakov, neka tretja oseba, neki posredniki, ki bodo skušali najti,
               kot je bilo danes večkrat rečeno, neko primerno in pošteno rešitev.</p>
               <p>Naj povemo že stotič in še stoprvič jasno in glasno, da ima Slovenija oziroma je v
               tem sporazum napisano, da se bo iskalo oziroma da je izposlovano v sporazumu,
               zapisano med izhodišči, da se najde rešitev, ki bo Sloveniji omogočala stik do
               mednarodnih voda. To je tisto, o čemer se pravzaprav toliko manipulira. Kdor je za
               to, tisti se bo na arbitraži odločal za takšno razumno potezo. Tako kot se pač
               dogaja, da se sosedi kdaj skregajo in kadar pač sami med seboj stvari ne morejo
               urediti, poiščejo rešitev pri neki tretji osebi. In to je vsekakor po 20 letih
               mukotrpnih pogajanj, neuspešnih pogajanj dobra pot in bi morala biti in razveseliti
               vsakega dobronamernega pozitivno naravnanega človeka, ki ne želi stalno živeti v
               sporu, konfliktu, sovraštvu, netenju isker in iz tega mnogokrat, tako kot ugotavljajo
               mnogi, predvsem kovati takšnega političnega kapitala, ki je v škodo obema narodoma,
               je pa mnogokrat za trenutne potrebe političnih ciljev zelo uporaben. No, in kje smo
               danes, danes, ko smo nekje sredi te referendumske kampanje? Če zadevo opazuje nekdo
               zunaj, bi najbrž mislil, da je v Sloveniji vojna, da smo v nekem vojnem stanju, kajti
               opoziciji je uspelo ljudi popolnoma zmesti in tudi spreti. Zakaj pravzaprav govorim o
               vojni? Uporablja se tak vojaški žargon, govori se o izdajah, o kapitulaciji, o
               izrednih razmerah, o okupiranem ozemlju in podobno, o prodaji slovenske zemlje in
               tako naprej. Kaj je to drugega kot militantno izrazoslovje, ki meri nekam proti
               vojaškim razmeram. In tu je pa v resnici Slovenija pogrnila na izpitu, kot je bilo
               danes rečeno, prav v tem, in to krivdo mirno lahko pripišemo opoziciji, Prav ta je
               tista, ki je sprla, in tista, ki največkrat pravzaprav daje takšne izjave, da se to
               na takšen način tudi razpihuje, da se potvarja, da se kaže na neke zarote, da se
               govori o nekih tajnih ozadjih in podobno. En sam sovražni govor razpihovanja čustev
               na najnižji ravni in negativen odnos do vsega, tako do premierja Pahorja, do
               koalicije in tudi do vsakega državljana in državljanke, ki izraža pozitivni odnos do
               tega sporazuma.</p>
               <p>In zakaj je to tisto, kar je resnična zadeva, kjer smo pogrnili na izpitu? Zato, ker
               so v sosednji državi Hrvaški popolnoma mirni, enotni, v miru zbirajo dokumentacijo za
               arbitražo - kar bi morali početi v tem trenutku morda tudi mi,sicer nekaj v zvezi s
               tem se je dogajalo - in kjer so pokazali en tak svetovljanski obraz, saj so
               pripravljeni na to, da zadevo reši nekdo tretji, kar je pravzaprav neka takšna
               odločitev, ki mislim, da jo večina naših evropskih sodržavljanov pozdravlja kot
               primerno. In mislim, da je prav, in upam, da bomo takšno sporočilo dali tudi v
               Sloveniji po 6. juniju.</p>
               <p>Kaj nam ponujajo ti nasprotniki arbitraže in kakšen odgovor imamo za naprej, smo
               danes slišali. Slišali smo tudi odgovor, kakšne so te ponudbe. Jaz mislim, da smo
               ugotovili, da nobena od teh ni relevantna, ni primerna. Kako zelo dvolično je morda
               pozivati na to, da gremo nazaj na sporazum Drnovšek-Račan, če ga je pa prav ta ista
               opcija in gospod Janez Janša precej vehementno na neki točki zavrnila in se od njega
               distancirala. In ne nazadnje elementi tega sporazuma, kot je prej dovolj nazorno
               povedal zunanji minister, so skoraj v celoti vsebovani v arbitražnem sporazumu, kar
               je za nas po moje dober dosežek. Ampak mnogokrat se ne razmišlja tudi o drugih
               vidikih in jaz moram reči, da sem z velikim zanimanjem, pa tudi z nekim slabim
               občutkom, prebirala pogovor z bivšo evropsko poslanko Mojco Drčar Murko, ki je tako
               iskreno govorila o tem, kako nas vidijo v Bruslju. In najbrž njena ocena ni tako iz
               trte izvita, ko gre za vprašanje našega ugleda, naših zahtev, našega pozicioniranja,
               naše sebičnosti in marsičesa, kar nam v Bruslju očitajo, in kjer bomo še posebej, če
               bomo arbitražni sporazum zavrnili, pokazali to slabo plat.</p>
               <p>Mislim pa, da se pri tem vse bolj kaže, da sploh ne gre več za arbitražni sporazum,
               ampak da gre za enostavno željo po osvojitvi oblasti in pri tem ustvarjati čim slabšo
               situacijo za državo v celoti in tudi ustvarjati izredne razmere. To ni neka borba, če
               se izrazim z vojaškim izrazom, ki je tako relevanten v zadnjih dneh, za Slovenijo in
               za morje, ampak to je neizprosen boj za oblast. Neizprosen boj za oblast. Zakaj
               Janši, zakaj gospodu Ruplu, zakaj gospodu Pogačniku in podobnim ni 20 let uspelo
               narediti nič? In kako lahko ti isti ljudje danes berejo levite vsem tistim, ki so na
               neki točki uspeli? Res se človek ne more znebiti občutka nekega ljubosumnega
               opazovanja te scene, in pravzaprav vse, kar je bilo doseženo do zdaj, je bil tisti
               slavni blejski dogovor, ki pa je pristal na to, da se ta obmejni spor rešuje pred
               haaškim sodiščem, kar pa je definitivno bistveno slabša rešitev. To je dosežek teh
               gospodov, razen seveda tega, da imajo nekateri tudi zelo polne račune in da so bili
               za to svoje strokovno izvedenstvo zelo dobro plačani. In danes je jasno, da so očitno
               raje v tujini nedosegljivi, kajti morali bi na marsikaj odgovoriti.</p>
               <p>In arbitražni sporazum pomeni neko mirno, neko smiselno, neko kvalitetno rešitev in
               vodi v našo mednarodno verodostojnost, ohranja naš ugled in se odmika od tega, da bi
               nas imeli še naprej za zdraharje, zadrteže, sebičneže in prepirljivce. Vodi k
               dobrososedskim odnosom, sožitju, kot pravijo gospodarstveniki, ki skoraj v celoti
               podpirajo, tokrat jih ne citirate, kot jih po navadi, arbitražni sporazum vodi tudi h
               gospodarskemu sodelovanju med dvema državama, kar je zelo pomembno.</p>
               <p>In morda še za konec v razmislek. Referendum bo tik pred svetovnim nogometnim
               prvenstvom. In pred časom sem prebirala ankete, ko so Hrvate, ki se niso uspeli
               uvrstiti na svetovno nogometno prvenstvo, spraševali, za koga bodo navijali na tem
               prvenstvu. Odgovori so bili zelo zanimivi. Kar 28% Hrvatov bo na tem nogometnem
               prvenstvu navijalo za Srbe. Za Srbe, s katerimi so bili pred 15-imi leti v vojnem
               stanju. In ne boste verjeli, Slovenija je šele na 4. mestu. In samo tretjina tistih,
               ki bodo navijali za Srbijo, bodo navijali za Slovenijo. Jaz sem se nad tem zgrozila.
               Glede na to, v kakšnih odnosih smo bili v času osamosvajanja, ki ga imamo v teh dneh
               pogosto v mislih, je to žalosten podatek. Je to žalosten podatek, ki govori o tem,
               kam smo pripeljali naše medsebojne odnose. Jaz si takšnih medsebojnih odnosov s
               sosedi, tako doma na svojem dvorišču kot tudi v moji domovini, ne želim. Želim si
               dobrih odnosov in prepričana sem, da je ta arbitražni sporazum dobra pot, ki vodi k
               takšnim boljšim odnosom. In če rečem nekoliko duhovito, morda pa se bo procent po 6.
               juniju kaj povečal, če bomo pokazali svojo zrelost in potrdili arbitražni sporazum,
               čeprav najbrž teh navijaških glasov Slovenija ne rabi, saj bo dovolj energije v nas
               samih.</p>
               <p>Hvala.</p>
            </sp>
            <sp xml:id="SDZ5-Izredna-24-2010-05-26.sp47">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V imenu Vlade ima besedo dr. Patrick Vlačič.</p>
            </sp>
            <sp xml:id="SDZ5-Izredna-24-2010-05-26.sp48">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Jaz bom malo govoril o političnih in malo o pravnih vidikih tega arbitražnega
               sporazuma.</p>
               <p>Najprej o pravnopolitičnih. Gospod Janša je začel svojo razpravo s tem, da je rekel,
               da je Državni zbor protipravno ratificiral sporazum. S takšno lahkoto izgovarjati
               takšne besede, je pa že treba imeti kakšno podlago za to. Obstaja pravno mnenje dr.
               Cerarja, na katerega se v drugih primerih sklicuje, za to isto zadevo, ki pravi, da
               takšna večina ni potrebna za takšno odločitev. In če nekdo meni, da je nekaj
               protipravno, potem bi moral tudi kaj pravnega ukreniti proti temu, pa verjetno niste,
               tako da to jemljem kot neko politično stališče, s katerim se poskuša diskreditirati
               odločitev.</p>
               <p>Državljanom je le treba povedati, kakšen učinek imajo enostranske izjave, ki niso
               del sporazuma, kadar naj se na podlagi mednarodne pogodbe kaj razrešuje. Nikakršnega
               učinka nimajo. Enostavno nimajo nikakršnega učinka. Tako zelo enostavno je to. In
               okrog tega ni treba delati megle. Se pravi, če enostranska izjava ni del arbitražnega
               sporazuma, pač nima pravnega učinka. In je stvar v tem primeru zaključena.</p>
               <p>Potem je bilo rečeno, da premier laže, da bo dostop teritorialen. Jaz bom še enkrat
               ponovil to, kar je prej zunanji minister povedal. Teritorij države Republike
               Slovenije je sestavljen iz kopnega in iz teritorialnega morja Republike Slovenije. Če
               mora biti stik Slovenije z odprtim morjem določen, potem je del teritorija kopno, del
               teritorija teritorialno morje, torej mora biti stik določen s teritorialnem morjem.
               To so pa le ene take osnovne stvari, lahko vam tudi citiram en slovenski predpis, ki
               o tem govori, imenuje se Zakon o nadzoru državne meje. In ta zakon o nadzoru državne
               meje pravi naslednje. Če dovolite, vam bi povedal, kaj pravi. Pravi tako: "Mejna črta
               razmejuje območje Republike Slovenije od območij sosednjih držav." To je mejna črta.
               Potem pa pravi naprej, "državna meja po tem zakonu je kopenska in morska meja" in
               potem naprej "letališče" in podobno. Torej, če že ne verjamete, da je teritorialno
               morje del državnega teritorija Republike Slovenije, kar me zelo žalosti, jaz mislim,
               da teritorialno morje Republike Slovenije je del teritorija Republike Slovenije,
               potem je treba vsaj verjeti našim predpisom, ki to določajo. Kadar govorimo o
               teritorialnem dostopu Slovenije do odprtega morja, in če je morje teritorij Republike
               Slovenije, potem stik ne more biti nič drugega kot stik teritorialnega morja z
               Republiki Slovenijo. To je pač ena izmed najbolj enostavnih enačb, če je A plus B,
               saj naprej verjetno ni treba, da razlagam. Ne vem, kaj tukaj ni jasno. Jaz sem tudi
               zadnjič rekel, da najboljše, ko bodo državljani šli na referendum, sem jim svetoval,
               pa bom še, kjer bo le mogoče, rekel, samo prosim, z zdravim razumom preberite točko
               3.b, pa bo čist dovolj., Pa ni treba poslušati ne mene, ne vas, ne kogarkoli drugega,
               samo sami preberite, pa ocenite, kaj tisto pomeni, pa vam bo zelo enostavno
               odgovoriti.</p>
               <p>Potem naslednja zadeva. Nekaj besed o "ex aeque et bono". Enkrat je bilo rečeno tudi
               v tem parlamentu, da sem jaz zagovarjal haaško sodišče in "ex aeque et bono". In res
               je, jaz sem napisal eno pravno mnenje, skupaj še z enim drugim gospodom, gospodom
               mag. Grbcem, o katerem nas je bivša vlada povprašala, kateri forum bi bil najbolj
               primeren za razreševanje tega spora. Takrat smo ocenili, da bi bilo bolje politično
               razreševati, to je bil naš predlog, ampak če pa že je treba iti na razsojanje, smo
               predlagali haaško sodišče, ob nujni uporabi ex aeque et bono. In potem smo
               predlagali, da se kot skrajna možnost, ampak to je treba razumeti kot možnost, če se
               ne uporabi haaško sodišče, uporabi arbitraža. Ampak takrat se jaz nisem upal kot
               pravnik, ne kot politik, ker to nisem bil, niti sanjati, da bi lahko arbitražni
               sporazum bil tako ugoden, kot je danes. Od več kot 40 arbitražnih sporazumov do sedaj
               sklenjenih v svetovni zgodovini, niti en sam nima stika z odprtim morjem omenjenega
               notri. En sam ne. Ta pa to ima. In ne vem, zakaj vas to tako moti. Zakaj vas to moti,
               da je to omenjeno? Zadnjič je predsednik stranke SDS, predsednik strokovnega sveta za
               zunanje zadeve, oprostite, če nisem prav imenoval, ampak gospod Rupel je rekel na
               televiziji, pisati bi moralo v arbitražnem sporazumu razmejitev med Republiko
               Slovenijo oziroma teritorialnim morjem Republike Slovenije in Republike Hrvaške. Samo
               to. Ljudje božji, če bi samo to pisalo, bi pa res imeli stik, ja. Absolutno ga ne bi
               imeli. Pa vam povem, zakaj. Zato, ker gospod Rupel pa tisti, ki so mu pomagali pri
               tem, pa tisti, ki svetujejo vam pri tem, pozabljajo na eno izjemno pomembno dejstvo,
               da od kopnega lahko država razglasi teritorialno morje največ 12 morskih milj. Če bi
               pisalo v arbitražnem sporazumu, da se razmeji teritorialnih morij Republike
               Slovenije, Republike Hrvaške, nikakor ne moremo priti do odprtega morja. Tako zelo
               enostavno je to. Ker je od kopnega Republike Slovenije do odprtega morja več kot 12
               morskih milj. In zato je tako zelo pomembna ta določba o stiku. Zato, ker nam
               enostavno drugače ne bo uspelo priti do odprtega morja.To je le treba imeti v
               mislih.</p>
               <p>Zakaj, še enkrat, haaško sodišče in ex aeque et bono, potem ko je gospod Janša
               stopil pred kamere na Bledu in rekel, da so se načelno dogovorili za haaško sodišče.
               Če bi vsaj rekel zraven, načelno smo se dogovorili tudi za ex aeque et bono ali pa
               vsaj pogovori potekajo o tem. Seveda tega ni niti z besedico omenil.</p>
               <p>Haaško sodišče brez ex aeque et bono ni dovolj dobro. In zakaj ex aeque et bono,
               čeprav nikoli v zgodovini ni bil uporabljen na haaškem sodišču, na meddržavnem
               sodišču? Pomemben je zato, ker je treba najti rešitev, ki je onkraj pravnih pravil.
               Še enkrat ponavljam, ker je teritorialno morje največ 12 morskih milj.</p>
               <p>Če dovolite, ko govorite o vaših alternativah. Pravite, da je treba doseči ex aeque
               et bono, da je treba torej doseči drugačno rešitev za Piranski zaliv in bolj jasno za
               odprto morje, čeprav bolj jasno kot tako, kot je napisano, po mojem ni potrebno, in
               alternativno doseči sporazum Drnovšek - Račan. Ja. Ampak saj Slovenija se ne pogaja
               sama s seboj, Slovenija ima na drugi strani pogajalce. Če ta pogajalec na drugi
               strani, ki je ta trenutek, če se bo znašel v poziciji, da bo arbitražni sporazum
               zavrnjen, bo imel v rokah vse adute, da se nikoli več ne pogaja z Republiko
               Slovenijo, ne bo čutil te potrebe. Mednarodna skupnost ne bo stala za Slovenijo, tudi
               mi ne bomo imeli nikakršnih dobrih ali pa učinkovitih vzvodov, da bi jih prisilili v
               ne vem kaj. Najbolj je moteča pa špekulacija, da bi drugačen sporazum prinesel boljšo
               rešitev. Ja, zakaj pa, saj imamo vse dokaze, ki jih imamo na voljo znotraj tega
               sporazuma, možnost uporabiti. Vse dokaze pred letom 1991,po letu 1991, ki so na
               voljo, vse dokaze bomo lahko uporabili. Saj konec koncev, ko ste vi prinesli, ko ste
               vladali, ta spor z diplomatskega področja na pravno področje, ste se takrat odločili,
               da bo pravno oziroma arbitražno razreševanje, do katerega smo sedaj mi pripeljali.
               Saj to je področje argumentov, to ni več področje pogajanj o tem, kakšna bo rešitev.
               To je področje argumentov. Tiste argumente, ki jih Slovenija ta trenutek ima na voljo
               in ki jih ima od prej, jih bo lahko uporabila. In tistih, ki jih ne, jih pač ne bo
               mogla uporabiti. Živeti v neki na poliluziji, da je stvar najboljša, kot je, je
               zamegljevanje in je zavajanje slovenskih državljanov in državljank. Trenutno stanje
               je za Slovenijo slabo. Jaz ne vem, če se vi kaj pogovarjate s piranskimi ribiči. Jaz
               se, ker sem od tam. In ne lovijo čez polovico Piranskega zaliva. Seveda to vas ne
               zanima, ker vas morje zanima samo takrat, ko greste na dopust ali kadar ga politično
               uporabljate. Drugače pa seveda morje za vas ne predstavlja nobene kakšne posebno
               pomembne kategorije. Piranski ribiči lovijo do polovice Piranskega zaliva. Ko ste vi
               vladali, policijski čoln ni hodil čez polovico Piranskega zaliva. Sedaj pa gre.
               Stanje, kot je sedaj, Sloveniji ne ustreza. Kar je ena izmed največjih prednosti
               poleg stika z odprtim morjem arbitražnega sporazuma, je to, da prejudici, se pravi
               ravnanja po 21. 6. 1991 ne veljajo. Torej vsa enostranska ravnanja ne bodo imela
               učinka.</p>
               <p>Sedaj pa pravno nekaj besed o samem arbitražnem sporazumu. Arbitražno sodišče pravi:
               "Arbitražni sporazum določi potek meje med Republiko Slovenijo in Republiko Hrvaško
               na kopnem in na morju." Veliko se sklicujete na Ustavno sodišče, ki pravi, kaj
               Republika Slovenija ima. V izreku o tem nič ne govori. Pravno gledano je relevanten
               izrek. Izrek pravi, da je arbitražni sporazum v skladu s pravnim redom Republike
               Slovenije. Potek meje med Republiko Slovenijo in Republiko Hrvaško bo določen na
               podlagi mednarodnega prava, ampak najbolj žalostno pri vsem tem je, da tukaj imam jaz
               občutek, ko se pogovarjam z nasprotniki arbitražnega sporazuma, kot da se borim s
               hrvaškimi argumenti. Pravzaprav slišim neprestano hrvaške argumente. Slišim, da bo
               sredina Piranskega zaliva. Ja, zakaj pa ne bi bila karta taka mogoče? Zakaj pa ne bi
               bila taka, če se že gremo neko vojno kart, mogoče je pa to najboljša rešitev? Mogoče
               bo pa to rešitev prinesla arbitraža. Mogoče pa ja. Mogoče bo pa tiste risbice, ki jih
               vi rišete, nekoč prav smešno gledati, kakšno rešitev bo prinesla arbitraža. Mogoče bo
               pa to rešitev. Jaz ne vem, če je to pravi način, da drug drugemu s kartami kažemo. Po
               moje to ni pravi način. Po moje je pravi način ta, da se lotimo stvari tako, kot
               pravo določa.</p>
               <p>Potek meje Republike Slovenije in Republike Hrvaške na kopnem in na morju. Če
               dovolite, na morju meja ni bila določena. In meja se določi tako, da se razmeji,
               pravi konvencija, na podlagi enake oddaljenosti od obeh obal, razen če zgodovinske
               ali posebne okoliščine ne narekujejo česa drugega. Jaz mislim, razen če vi mislite
               drugače, da zgodovinske in posebne okoliščine tu narekujejo nekaj drugega. Tri mesta
               gravitirajo na Piranski zaliv, izlov cipljev v zgodovini, potem povezanost solin s
               celotnim sistemom Piranskega zaliva, s skladišči, s solinami, s plovbo, s
               preseljevanjem prebivalstva na tisti del, vse to kaže, da je Piranski zaliv bil
               izkoriščan s te strani in da je ta del obale, torej severni del Piranskega zaliva,
               živel s Piranskim zalivom. To so okoliščine, ki bodo pripeljale do več kot polovice.
               Tako mi je zelo žal, ko vedno znova govorite, da bo na polovici črta.</p>
               <p>Kar se tiče stika Slovenije z odprtim morjem. Zakaj so tu omenjeni - da še enkrat
               naštejemo, na kakšen način se bo to določalo. Pravi tako, da se "bo za točko 3-B
               uporabilo mednarodno pravo, pravičnost, načelo dobrososedskih odnosov za dosego
               poštene in pravične odločitve, upoštevajoč vse relevantne okoliščine". Poglejte,
               zakaj je to pomembno. Točka B, če boste vprašali mednarodnega pravnika, je pravzaprav
               parafraziranje ex aequo et bono. Ker ex aequo et bono pomeni zunanjo pravičnost,
               pomeni neko pravičnost, ki naj da neko rešitev, ki ni nujno čisto enaka, kot so
               pravna pravila. In točno to pravi. Torej, ni z besedami ex aequo et bono, ampak - da
               ne bom citiral nekega znanega pesnika, da "bi roža enako dišala, tudi če bi se
               drugače imenovala". Torej tu poimenovanje pravzaprav ne igra vloge. In zakaj je to
               tako pomembno? Zato, ker po pravu ne moreš priti do stika. In zato je to pravzaprav
               parafraziranje ex aequo et bono.</p>
               <p>Zdaj pa še tista tretja točka, na katero ste se tudi spravili, ki pravi, da "je
               treba določiti režime za uporabo ustreznih morskih območij." Ja, hvala bogu! Morska
               območja so epikontinentalni pas, izključno ekonomska cona, ali pa ribolovna ali pa
               ekološka cona, ali pa še kakšne druge možne cone. In seveda tudi tradicionalne
               pravice morajo biti v tem območju. Arbitraža lahko določi tudi neko tradicionalno
               pravico v tem območju, recimo, ribolovno; recimo, če so naši ribiči tam tradicionalno
               lovili.</p>
               <p>Tako da tudi to je dodana vrednost v tem sporazumu. Točke so nastavljene za
               razrešitev tako, da bodo Sloveniji prinesle, to lahko povem, najmanj takšno, če ne
               boljše rešitve, kot je sporazum Drnovšek-Račan. Toda najbolj moteče pri tem sporazumu
               Drnovšek-Račan sta pa dve stvari. Da ste ga takrat, ko je bil sklenjen, s te strani
               zelo, zelo skritizirali. In kar je še huje, ravno vi ste odstopili od njega.
               Odstopili ste od sporazuma Drnovšek-Račan, odstopili ste od diplomatskega
               razreševanja, potisnili državo v razreševanje pred mednarodnim sodiščem oziroma
               arbitražo, in zdaj seveda je vsak pameten, kaj vse bi moralo pisati v sporazumu.
               Ampak sporazum je mehanizem. Sporazum je mehanizem za razreševanje spora in s
               sporazumom se spor ne razrešuje vsebinsko, ampak kot mehanizem, ki naj omogoča naši
               državi vse tisto, kar so njeni relevantni mednarodni interesi, , in kar je še bolj
               pomembno, uporabiti vse dokaze, brez prejudicev, ki smo jih imeli na voljo 25.6.1991,
               pred tem.</p>
               <p>Naj še enkrat povem za tiste, ki govorijo o Savudriji, in za tiste, ki govorijo o
               meji na Mirni. Prosim lepo, ne zavajati državljanov! Republika Slovenija ima nekaj
               stebrov svoje državnosti. Tisti, ki na njih pozabljajo, jih bodo pač morali še enkrat
               pogledati. En steber je plebiscit, drugi steber je ustava, tretji steber je temeljna
               listina.</p>
               <p>V Temeljni listini piše ena zelo pomembna stvar, da so meje Republike Slovenije
               mednarodno priznane meje z Italijo oziroma po mednarodnih pogodbah z Italijo,
               Avstrijo in Madžarsko in pa administrativna meja med Republiko Slovenijo in Republiko
               Hrvaško. In v času 25. 6. 1991 pač Savudrija administrativno ni bila v Republiki
               Sloveniji. Ne zavajati državljanov! Ker to je zavajanje in prodajanje megle. In v
               megli se ne da živeti. Samo pod jasnim nebom se da živeti.</p>
            </sp>
            <sp xml:id="SDZ5-Izredna-24-2010-05-26.sp49">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Matjaž Zanoškar. <stage>(Ne bo razpravljal.)</stage> Silven Majhenič
               ima besedo.</p>
            </sp>
            <sp xml:id="SDZ5-Izredna-24-2010-05-26.sp50">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Spoštovani minister!</p>
               <p>Slovenija je del Evrope, kjer živi marljiv in pošten narod, ki ima tudi bogato
               zgodovino. Na ljudi, na ta del Evrope, na katerega smo bili vsi vedno ponosni in se
               še vedno imenuje Slovenija, pa bi radi nekateri prevalili odgovornost, ki bi
               razdvojila slovenski narod samo zato, da bo nekdo iz visoke politike všečen v Evropi.</p>
               <p>Čedalje bolj se ugotavlja, in tega se v opoziciji zmeraj bolj zavedamo, da so tisti,
               ki vodijo državo, zmeraj bolj naklonjeni, da rešujejo probleme Evrope in sosedov,
               pozabljajo pa, da so odgovorni za vodenje in stanje v državi, kjer so od ljudstva
               dobili mandat za to odgovorno poslanstvo. Nihče nima pravice, da bi v imenu naroda
               pristal na odtujitev ozemlja in morja, pa vendar se najdejo tudi takšni, ki z lahkoto
               pristanejo na odločitve, ki so škodljive in ne zagotavljajo tistega, kar je bilo
               skozi zgodovino naroda Slovencev pridobljeno s krvjo.</p>
               <p>Leta 2005 je bivši predsednik Kučan podal izjavo za hrvaški Globus, kjer je
               arbitražo imenoval za polomijo in kapitulacijo za slovensko politiko. Danes ta isti
               gospod govori drugače in v prid arbitraži. Ne vem, kaj ga je prepričalo. Prav pa bi
               bilo, da bi dejstva povedal še komu, kajti zdajšnja politika mene in še veliko
               Slovencev ni prepričala, da imajo prav in da je sporazum o arbitraži tisto, kar
               Sloveniji prinaša prednosti v pomorstvu, ribištvu, gospodarstvu, trgu in sožitju
               ljudi s sosednjo Hrvaško in ne nazadnje pravično mejo. Po vsakem nastopu predsednika
               Vlade gospoda Pahorja, ko razlaga argumente novinarjem ali v Državnem zboru o
               dogovoru s predsednico hrvaške vlade Jadranko Kosor, ga takoj demantira hrvaška
               zunanja politika in vlada, ki govori o zadevi ravno nasprotno. Seveda se potem
               vprašam, čemu zavajanje lastnega naroda, ki bi mu resnica veliko pomenila, čeprav bi
               bila za koga tudi boleča. Zakaj nam sosedje razlagajo drugačno zgodbo, ki pa ni
               vsebina razgovora, ki jo razlaga naša vlada? Zakaj se pogajamo o tistem, kar je bilo
               zmeraj naše? Ali je cena za dobrososedske odnose ozemlje, ki je večje kot tisoč
               hektarjev in ga okupira Hrvaška? Arbitraža Sloveniji ne prinaša vrnitev ozemlja, ker
               nas v to še ni nihče prepričal, ampak le negotovost in tveganje, ki je v nemilosti
               arbitrov. Hrvatje se ves čas pogajajo z nami s figo v žepu. Da je to res, so dokazali
               tudi 22. junija 1991, ko se je naša vlada dogovarjala v Zagrebu glede osamosvojitve
               in obrambe republik. Že takrat so se Hrvatje pokazali kot nezanesljiv partner v
               dogovorih, saj o dogovorjenem ni bilo želenih rezultatov.</p>
               <p>Veliko govorimo o 25. 6. 1991, da so vsi kasnejši posegi nerelevantni in da velja
               stanje na dan 25. 6. 1991. Tudi to ne drži. Hrvatje so postavili kontrolno točko
               Plovanija leta 1994 ter se obvezali, da je to le za čas turistične sezone, kasneje pa
               bodo objekt odmaknili. Vendar se to do danes še ni zgodilo in bo tako tudi očitno
               ostalo. Kajti v nasprotnem ne bi izvajali silo in prisilo nad našimi državljani, tudi
               nad parlamentarci, ki so se zavzemali za pravično mejo neuspešno, na očeh policije in
               slovenske javnosti.</p>
               <p>Slovenska nacionalna stranka je predlagala mirovno konferenco, ki bi rešila mejne
               spore vseh republik nekdanje Jugoslavije. Vendar ne, to je za našo politiko
               nesprejemljivo. Da je pa to edina prava pot, pa se bo izkazalo, ko bo do te
               konference tudi prišlo. Referendum pa je odnos politike, ki bo odgovornost prevalila
               na državljane. Poslanci imamo mandat in bi to lahko opravili v parlamentu z
               dvotretjinsko večino. Ne vem, kam se nam mudi.</p>
               <p>Mi smo že v Evropi in kot kaže, nam to ni v korist, kajti poleg vsega odrekanja,
               prilaganja pred vstopom v Evropo bomo sedaj plačali še ceno Hrvaške za vstop v Evropo
               z odrekanjem lastne zemlje in morja v korist Hrvaške. Ampak nikoli ni prepozno. Še
               vedno lahko odločimo drugače. Alternativa pa je sigurno dvostranski dogovor s Hrvaško
               pred njenim vstopom v Evropsko unijo. Hvala.</p>
            </sp>
            <sp xml:id="SDZ5-Izredna-24-2010-05-26.sp51">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod dr. Luka Juri.</p>
            </sp>
            <sp xml:id="SDZ5-Izredna-24-2010-05-26.sp52">

               <speaker>DR. LUKA JURI:</speaker>

               <p>Hvala lepa. Spoštovane sodelavke, sodelavci, ostale kolegice in kolegi!</p>
               <p>Naloga arbitražnega sodišča po arbitražnem sporazumu je zelo jasna in enostavna.
               Mora določiti mejo, mora določiti stik Slovenije z mednarodnimi vodami in mora
               določiti režim. Na te tri točke smo slišali večinoma pet kritik. Prva, da so naloge,
               kot rečeno, deljene na tri točke. Druga, da stik ne pomeni teritorialnega stika,
               tretja - da ni bilo nobene hrvaške obljube o tem, da bo Slovenija dobila stik, četrta
               - da bo Luka Koper imela težave in peta - da sta Slovenija in Hrvaška skupno
               obvestili mednarodno skupnost o hrvaški izjavi, da ne priznava stika Slovenije.</p>
               <p>Katere so pomanjkljivosti teh petih kritik? Prva, da so naloge deljene na tri točke.
               Na to je zelo jasno in enostavno odgovoriti: zato, da je sporazum jasen. Vendar
               odločitev arbitražnega sodišča je le ena, ne tri, zato se točke, ko se bo določalo
               mejo, upoštevajo skupaj.</p>
               <p>Točka dva, da stik ni teritorialni stik. No, pa smo pogledali, kaj pa je stik po
               SSKJ - stik je ali popolno približanje dveh ali več predmetov ali mesto, kjer se kaj
               stika. Pa poglejmo v angleščini. Stik v angleščini je junction. Pa poglejmo, kaj
               pomeni junction. Pa smo šli na Google, pa napisali "define junction" in ugotovimo, da
               junction v vsakem primeru pomeni, da se dva objekta ali teritorija stikata. Vsak
               lahko napiše define, da opiše junction. In bo dobil tak odgovor. Pa gremo naprej,
               glede na to, da je odgovor, da pa vendarle bi morali imeti "teritorial junciton", pa
               smo pogledali, kaj pomeni teritorial junciton. In glej ga zlomka, definicij za
               "teritorial junciton" ni, zato ker pojma teritorial junciton ni. Pa smo šli naprej,
               pa pogledali, glede na to, da je tudi gospod Černač večkrat omenil "teritorial
               contact", pa smo pogledali na Google, kaj pomeni teritorial contact. Pa poglej ga
               zlomka, tudi teritorial contact v celotnem spletu ne obstaja, ker pojma teritorial
               centact ni. Veste, reči, da stik ni teritorialni stik, je, kot da bi rekli, da bi
               morali reči rastlinsko drevo ali pa sladka sladica. Stik že pomeni teritorialni stik,
               kot sladica pomeni, da je sladka, in kot drevo pomeni, da je to rastlina. Ni
               živalskega drevesa, tako kot ni neteritorialnega stika. Stik je teritorialni stik in
               zato, ker teritorialni stik ne obstaja, imamo seveda lahko samo stik, ki pa pomeni,
               tako kot govorijo kritiki, teritorialni stik.</p>
               <p>Pa gremo naprej, točka tri. Kritika, da ni bilo hrvaških obljub o tem, da bi
               Slovenija dobila stik. Ja, saj Hrvaška tega ne more obljubiti, saj ta obljuba je
               nerelevantna, odloči lahko le arbitražno sodišče, ne pa Slovenija ali pa Hrvaška.</p>
               <p>Točka štiri, težave Luke Koper. To se pozablja, da arbitražni sporazum v ničemer
               nima vpliva na plovbo do Luke Koper, saj to urejuje že podpisan in veljaven anconski
               dogovor, ki določa, da se proti severu v Jadranu pluje po hrvaških vodah in proti
               jugu po italijanskih, tako kot vidimo na tem zemljevidu. To je zato, da bi se
               izognili možnim nesrečam in tudi zaradi racionalnosti, ker je tok po Jadranu takšen,
               da gre morski proti severu po hrvaških vodah in proti jugu po italijanskih.</p>
               <p>Pa gremo naprej, pa pridemo na četrto točko, kritika, da je bilo skupno obveščanje
               mednarodne javnosti o hrvaški izjavi. Že Švedska je kot priča sporazumu to jasno
               zanikal, dobesedno je rekla, strani nas nista skupaj obvestili, to je pa kasneje
               naredil še odpravnik poslov Združenih držav Amerike. Sedaj je pa vprašanje, komu bolj
               verjamemo: hrvaškemu zakonu ali pa lastni slovenski vladi, Švedski in Združenim
               državam Amerike?,</p>
               <p>Torej če gremo še enkrat skozi, vidimo, da je pomanjkljivost kritik velika. Prva
               kritika, da so naloge deljene na tri točke, je pomanjkljiva. Druga kritika, da stik
               ni teritorialni stik, dokazali smo, da pojma teritorialni stik ni in da obstaja samo
               pojem stik, kot obstaja samo pojem "justion" in pojma "territorial contact" ali
               "territorial juction" ni. Poguglajte, pa ga ne boste našli. Da ni bilo Hrvaške
               obljube o tem, da bo Slovenijo dobila stik, smo že ugotovili, zakaj. Ker je ta
               obljuba nerelevantna. V primeru Luke Koper vemo, da to ureja ankonski. dogovor in to
               na arbitražni sporazum nima nobenega vpliva. Glede skupnega obveščanja pa je bilo že
               demantiranje, da tega ni bilo.</p>
               <p>Zakaj je arbitražno sodišče boljše od Mednarodnega sodišča v Haagu, katerega je
               zagovarjal Janez Janša? Prvič. Zato, ker odloča tudi po kriteriju načela pravičnosti,
               Haag ne. Drugič. Zato, ker upošteva presečni datum 25. junij 1991 in zgodovinske
               okoliščine, Haag ne. Tretjič. Zato, ker mora določiti stik s Slovenije z odprtim
               morjem, Haag ne. Četrtič. Ker enega člana sodišča imenuje tudi Slovenija, za Haag to
               ne velja. Petič. Če se arbitražno sodišče ne drži določil arbitražnega sporazuma,
               torej ne določi stika Slovenije z mednarodnimi vodami, Sloveniji ni treba spoštovati
               odločitve sodišča.</p>
               <p>Kakšne so možne odločitve arbitražnega sodišča? Tukaj je treba biti zelo pazljiv,
               kajti pri zemljevidih gre lahko samo za predvidevanja, ampak edino pristojno za to,
               da zariše zemljevid, je seveda arbitražno sodišče. A vendarle, to je ena od
               morebitnih rešitev. Zakaj? Zato, kot vidimo, se določi stik med slovenskimi in
               mednarodnimi vodami. Druga možnost je določitev koridorja, kjer imamo manjši
               trikotnik hrvaških voda, vendar arbitražno sodišče ni zavezano tistega trikotnika
               zarisati in tudi v tem primeru imamo stik med slovenskimi vodami in mednarodnimi..
               Prav tako imamo stik med slovenskimi vodami in koridorjem mednarodnih voda. Gremo
               naprej. Kaj pa ta možnost, da se stik ne določi? Ta možnost ni predvidena v
               arbitražnem sporazumu., Če bi bila določena, to ni v skladu z arbitražnim sporazumom
               in zato Slovenija ne rabi takšne rešitve sploh upoštevati in ni zanjo zavezujoča.
               Isto velja, če bi potegnili po sredinski črti. To med drugim je tudi tisto, kar bi
               najverjetneje Haag odločil, če bi se za Haag odločili.</p>
               <p>Če naredimo rezime in upoštevamo, da če sodba ne upošteva navodil arbitražnega
               sporazuma, po Dunajski konvenciji ni zavezujoča, ti dve možnosti, kjer ni stika,
               enostavno ne prideta v poštev in imamo samo te tri možnosti, ki pa, zanimivo , zelo
               spominjajo na sporazum Drnovšek - Račan, ker upoštevajo stik, s tem da so te tri
               možnosti boljše, , ker pri sporazumu Drnovšek - Račan smo se v času pogajanj zaradi
               tega morali odpovedati zaselkom. Te rešitve pa zaselkov sploh ne upoštevajo.</p>
               <p>Da zaključimo. Arbitražni sporazum je dober, ker je ena priložnost, da rešimo to
               odprto vprašanje,. da se otresemo statusa quo. Tukaj bi vas rad opozoril na status
               quo, kjer celo slovenski mediji v svojih zemljevidih pišejo in rišejo, kot da
               Slovenija ne bi imela stika s teritorialnimi vodami. , To lahko najdete na zgornji
               povezavi, ta zemljevid je še vedno prisoten. Status quo ne omogoča Sloveniji stika in
               zato potrebujemo arbitražni sporazum, da ta stik dobimo. Prav zato, da si zagotovimo
               dostop do mednarodnih voda, je ta arbitražni sporazum najboljša rešitev, ki smo jo
               imeli doslej. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp53">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospoda Miro Petek.</p>
            </sp>
            <sp xml:id="SDZ5-Izredna-24-2010-05-26.sp54">

               <speaker>MIRO PETEK:</speaker>

               <p>Hvala za besedo.</p>
               <p>Z vidika ustavnega položaja ima parlament poleg zakonodajne oblasti tudi nadzorno
               funkcijo in zato lahko poslanci postavljamo vprašanja, s tem nadziramo Vlado, seveda
               če dobimo tudi od Vlade ustrezne odgovore.</p>
               <p>Mi smo postavili oziroma naslovili na Vlado zahtevo oziroma terjali pojasnilo, kdaj
               in kje je predsednica Vlade Republike Hrvaške Jadranka Kosor zagotovila oziroma
               obljubila teritorialni stik Slovenije z odprtim morjem. Kakšen odgovor oziroma mnenje
               Vlade smo dobili? Predsednik Vlade Republike Slovenije Pahor je v soočenju v
               televizijski oddaji Polemika poskušal jasno in slikovito predstaviti ozadje in tako
               naprej. Se pravi, slikovito. Kot so bile na nek način slikovite tudi prejšnje
               podobice, ki smo jih gledali na zaslonih. Nismo pa dobili odgovora na vprašanje ,kje
               in kdaj. Na vprašanje, ki smo ga zastavili. In to je izrazita ignoranca do poslancev
               Državnega zbora. Pa pričakujemo zelo malo: uro, kraj, datum tega srečanja. Ali je bil
               to Trakošćan ali je bila to Ljubljana ali je bilo kje drugje.</p>
               <p>Kot novinar sem četrt stoletja postavljal podobna vprašanja: kje, kdo, kaj, kdaj,
               tudi zakaj. V tem primeru bi imel samo kdo, Borut Pahor, Jadranka Kosor. Vemo, kaj -
               obljuba o teritorialnem stiku, ne vemo pa, kje in kdaj, še zdaleč pa ne, kako. Je
               bila to ustna, pisna obljuba, je bila to obljuba z neko dobro voljo ali kakšno
               trgovino?</p>
               <p>Arbitražni sporazum je preveč pomemben, da bi ga obravnavali z nekimi slikovitimi
               besedami, z nekimi okrasnimi pridevki, z raznimi besednimi bravurami, saj na ta način
               naše ljudi samo zavajamo. Tak način komunikacije Vlade vnaša med ljudstvo nek
               politični nihilizem, saj ljudje rečejo: Saj so se samo hecali, saj ne mislijo resno.
               Ali pa celo rečejo, da ne vemo, kaj delamo. Na drugi strani pa Vlada s takšnim
               početjem zamegljuje dogajanje in zavaja javnost. Mi enostavno ne vemo, kaj je še v
               ozadju, kaj nas še čaka, vemo pa, kaj je pred nami. In bojim se, da je pred nami
               ponovitev zgodovine, in to tiste zgodovine, ko smo izgubili Koroško, Trst in Gorico.
               V tem odgovoru oziroma mnenju Vlade Republike Slovenije, ki dejansko ni odgovor na to
               zahtevano pojasnilo, Vlada na primer tudi pravi, da Slovenija ne more preprečiti
               enostranskih dejanj Republike Hrvaške. Vprašam vas: Kakšen sosed pa je ta Republika
               Hrvaška do svojega soseda, do nas, Slovenije, če pa uvaja politiko enostranskih
               dejanj, če uvaja politiko gotovih dejstev?! Ali lahko Hrvaški zaupamo? Jaz ji ne
               zaupam. Toda politiki, Vlada bi se morala zaradi tega s sosedi toliko bolj tankočutno
               in pozorno pogovarjati, kajti očitno hrvaški politiki slovenskim gledajo v oči in jim
               lažejo. Vlada pa podpiše sporazum s Hrvaško in ta v svoj zakon o arbitraži doda še
               enostransko izjavo, to, kot smo videli, v dogovoru z Republiko Slovenijo. In na ta
               način dejansko povsem anulira zahteve oziroma naša pričakovanja. Hrvaški enostavno ne
               gre zaupati, še bolj zaskrbljujoče pa je, da ob vsem tem, kar slišimo v zadnjih dneh,
               ne moremo zaupati niti naši vladi.</p>
               <p>V mednarodnem pravu, posebej v takšnih pogodbah, je potrebna skrajna resnost, ne
               neka slikovitost in razne bravure, kajti tukaj štejejo vejice, tukaj štejejo celo
               presledki med besedami. Mi pa danes spoznavamo vedno nova dejstva, Vlada očitno
               mrzlično kliče na ambasade in ambasade pošiljajo sporočila, ki si jih očitno ta vlada
               želi.</p>
               <p>Danes je bilo tukaj že omenjeno vprašanje medijev. Mislim, da smo priča neki
               brutalni medijski vojni proti nasprotnikom arbitražnega sporazuma. In to razmerje 1 :
               11 je šokantno, in mislim, da bo šlo v slovensko politično in tudi medijsko
               zgodovino. Tako kot so se skozi zgodovino razčlenile prav vse okoliščine koroškega
               plebiscita, napisanih je bilo na stotine knjig, na stotine člankov, strokovnih
               člankov. Toda nič nam ne pomaga, Koroško smo pred 90 leti izgubili enkrat za vselej.
               Tudi pred 90 leti bi lahko na podoben način razčlenjevali dogajanja. Tudi takrat je
               šlo za brutalno enostransko medijsko propagando, ko so Avstrijo risali kot neko lepo
               nevesto, SHS pa kot grdo in ostarelo damo. Današnji mediji rišejo gospo Kosor kot
               lepo nevesto, Boruta Pahorja pa kot lepega ženina.</p>
               <p>Naprej. Početje Srbov je bilo takrat odločilno v izidu plebiscita. V plebiscitno
               cono so naseljevali nove prebivalce, Nemce. Velesile so določile takšno plebiscitno
               cono, da so izločili Mežiško dolino in Jezersko, kajti jasno je bilo, da bi zavedni
               Slovenci v Mežiški dolini in na Jezerskem lahko nagnili tehtnico v prid Sloveniji. In
               kar je prav tako zanimivo, socialdemokracija v Avstriji, katere člani so bili mnogi
               Slovenci, je izrazito agitirala za Republiko Avstrijo.</p>
               <p>Še enkrat, žal ne vemo, kaj je v ozadju teh dogovorov. Mislim, da gre za neke kravje
               kupčije, vemo pa, kaj je spredaj. Čaka nas ponovitev zgodovine, ko smo izgubili Trst,
               Gorico in najlepši del Slovenije, to je Koroško.</p>
            </sp>
            <sp xml:id="SDZ5-Izredna-24-2010-05-26.sp55">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Samo Bevk.</p>
            </sp>
            <sp xml:id="SDZ5-Izredna-24-2010-05-26.sp56">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Nobenih novih okoliščin ni, na podlagi katerih bi morali o arbitražnem sporazumu
               ponovno razpravljati v tem visokem zboru. Lahko govorimo zgolj o novih insinuacijah
               opozicije. Dejstvo je, kot je danes za Slovensko tiskovno agencijo izjavila
               veleposlanica Švedske v Sloveniji, da ni res, da bi Hrvaška skupaj s Slovenijo
               švedsko predsedstvo Evropski uniji in Združene države Amerike seznanila s svojo
               enostransko izjavo. "Strani nas nista skupaj obvestili," je dejala veleposlanica in
               poudarila, da je bila Švedska priča le pri podpisu arbitražnega sporazuma v
               Stockholmu 4. novembra 2009.</p>
               <p>Veleposlanica je tudi potrdila, da Hrvaška enostranska izjava ni bila del podpisanega
               sporazuma. Tudi odpravnik poslov na ameriškem veleposlaništvu je za Slovensko
               tiskovno agencijo prav tako potrdil, da je bila hrvaška izjava v vseh pogledih
               enostranska. Gospod Pahor je torej govoril resnico.</p>
               <p>Trditvam Janeza Janše pa ne verjamem, še manj pa lahko verjamem Zmagu Jelinčiču.
               Dejstvo je, da je arbitražni sporazum za Slovenijo dober, ker odločitev za arbitražo
               zagotavlja večjo zaščito meje, kot bi jo Meddržavno sodišče v Haagu, kar je
               predlagala prejšnja vlada.</p>
               <p>Arbitražni sporazum zagotavlja način za pošteno in pravično rešitev mejnega spora in
               prav tako zagotavlja mir in sožitje ob meji. Prav tako sporazum omogoča vzpostavitev
               na dan osamosvojene Slovenije 25.6.1991. Nadaljevanje statusa quo z vsakim letom
               poslabšuje pogajalske možnosti Slovenije, kar nas bo dokončno oddaljilo od
               neposrednega izhoda na odprto morje. Poleg določitve meje na kopnem in morju je
               glavna naloga arbitražnega sodišča, da določi stik Slovenije z odprtim morjem, kar
               pomeni stik slovenskega ozemlja z odprtim morjem, kar je več, kot je omogočal
               sporazum Drnovšek-Račan. Sporazum bo poleg mednarodnega prava upošteval zgodovinske
               okoliščine, ki govorijo v prid Sloveniji, upošteval bo načelo pravičnosti in tudi vse
               druge relevantne okoliščine za pošteno in pravično določitev meje. Slovenija bo s
               sprejetjem arbitražnega sporazuma zaščitila svoje nacionalne interese. Slovenija se
               bo še naprej razvijala kot pomorska država, luka Koper pa kot najpomembnejše
               pristanišče v Severnem Jadranu. Rešitev skoraj 20-letnega spora med državama pa bo
               odprla tudi nove možnosti za slovensko gospodarstvo, predvsem pa bo okrepila ugled in
               vpliv Slovenije v celotni regiji in Evropski uniji. Javnomnenjske ankete kažejo, da
               bo večina volivk in volivcev glasovala za uveljavitev Zakona o ratifikaciji
               arbitražnega sporazuma. Arbitražni sporazum podpirajo države Evropske unije, Združene
               države Amerike in vatikanska diplomacija. Podpira ga celo papež. Kardinal Rode se
               včeraj na željo časnika Dnevnik do sporazuma ni hotel opredeliti. Je pa v pogovoru za
               Večerni list pred časom dejal, da je arbitražni sporazum potreben.</p>
               <p>Tudi izjava Komisije Pravičnost in mir, ki običajno prinaša stališča slovenske
               katoliške cerkve, vsebuje nekatere elemente, ki jih zagovarja tudi Vlada, in sicer,
               da lahko pravična meja zagotovi sožitje in mir, zato nimamo občutka, da bi se
               komisija izrekla proti sporazumu. In še nekaj bi rad tukaj povedal. Gospod Janez
               Janša je problematiziral četrti oziroma tretji odstavek 11. člena sporazuma, ki
               pravi, da bodo vsi postopkovni roki iz tega sporazuma začeli teči z dnem podpisa
               pogodbe o pristopu Hrvaške k Evropski uniji. To pa seveda še ne pomeni dokončnega
               vstopa Hrvaške v Evropsko unijo. Treba bo še prevesti pogodbo v jezike držav Evropske
               unije ter izvesti vse postopke ratifikacije v 27-ih državah Evropske unije in
               institucijah Evropske unije. Vse skupaj se bo seveda potem zavleklo najmanj še leto
               in pol ali celo dve leti. Tako se bodo ti postopki dejansko začeli bistveno pred
               vstopom Hrvaške v Evropsko unijo.</p>
               <p>Odločam se torej za mir s sosedi, odločam se za razumno rešitev mejnega vprašanja in
               v nedeljo, 6. junija, bom na referendumu glasoval za arbitražni sporazum. Vabim vas,
               da se mi pridružite.</p>
            </sp>
            <sp xml:id="SDZ5-Izredna-24-2010-05-26.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Janja Klasinc.</p>
            </sp>
            <sp xml:id="SDZ5-Izredna-24-2010-05-26.sp58">

               <speaker>JANJA KLASINC:</speaker>

               <p>Spoštovani, gospod podpredsednik. Spoštovane kolegice in kolegi!</p>
               <p>Po 6. juniju, če bodo volivci Slovenije rekli, da ne bomo izgubili morja, ne bomo
               izgubili zemlje in ne bomo na istem, kot smo bili takrat, ko smo izgubili Koroško.
               To, da smo izgubili Koroško, vsi vemo, so se odločili Korošci sami, pod določenimi
               pritiski, pod določenimi okoliščinami, ampak tako je bilo. Ta sporazum bo Sloveniji
               prinesel vse tisto, kar je počasi, sigurno in ne prav z odločnimi koraki dosedanjih
               vlad izgubljala v zadnjih 18-ih, 19-ih letih. To omogoča ta sporazum. In ta sporazum
               ne odloča o meji. Zato jaz nisem pristaš tistih, tudi v svojih vrstah, ki kažejo
               zemljevide, to se mi zdi neodgovorno. Zemljevid bo zarisalo arbitražno sodišče.
               Medtem ko smo mi po poklicu nekaj drugega, nismo mednarodni sodniki, pravniki in
               sodniki, ki bomo odločali o tem., Vsaka bojazen, da bi Slovenija karkoli izgubila, je
               povsem odveč. In to so danes in vse te mesece utemeljevali vsi, ki se na to spoznajo.
               Jaz bi rada povedala, da ta izredna seja nima nikakršnega smisla. Jaz sem bila sicer
               proti njej, ampak potem bi bili že spet obsojeni poslanci koalicije, da nekaj
               preprečujemo in vse skupaj, pa smo rekli, v redu, pa se bomo pogovarjali o starih
               dejstvih.</p>
               <p>Zakaj so stara dejstva? Poglejte, tista izjava, o kateri tako dosti govorite in ki
               je temelj vaše argumentacije za današnjo sejo, je staro, poznano dejstvo. Na odboru
               za zunanjo politiko smo obravnavali informacijo o tem, da bo Hrvaška dala izjavo že
               3. novembra lani. Potem se je zgodila druga zadeva. Samo nekaj dni kasneje je prišlo
               besedilo, ki ga imam pred seboj, takratnega predloga zakona o ratifikaciji
               arbitražnega sporazuma, ki pa smo ga sprejeli aprila letos, v katerem je Slovenija
               kot svoje popolno nestrinjanje, tako se je potrudila ta vlada, da je dala v sam zakon
               člen, v katerem se distancira. Dragi kolegi Janša, Grims in vsi ostali, tudi
               podpredsednik Ziherl, vsi ste bili takrat na teh sejah. Jaz ne vem, kakšna so to nova
               dejstva. Poglejte, o čem smo govorili. Republika Slovenija izjavlja, da se ni
               strinjala z izjavo Republike Hrvaške z dne 9. novembra 2009, niti z njeno vsebino.
               Republika Slovenija je izjavila, da v skladu z mednarodnim pravom enostranska izjava,
               podana v zvezi z arbitražnim sporazumom, nima učinka na njegovo vsebino in da izjava
               Republike Hrvaške z dne 9. novembra nima nobenega učinka za arbitražni postopek in
               tako dalje. Kakšna nova dejstva, lepo vas prosim! Potem sem danes slišala, da tako
               ali tako Slovenija de facto in de jure ima vse tisto ozemlje, ki ga je imela 25.
               junija 1991. Ja, lepo prosim, zakaj ste pa potem hoteli iti pred Meddržavno sodišče v
               Haag in se pogovarjati? Ja, saj, če je pa vse tako idealno, potem je pa vse v redu.
               Poglejte, to so same laži in zavajanja, ki so zame nerazumljiva.</p>
               <p>Rada bi vam povedala, da s tem podpihujete med ljudmi v Sloveniji in tudi v odnosih
               s Hrvaško negativna čustva. Večkrat sem se spraševala, zakaj. Potem pa se mi je
               prižgala lučka. Povsem enostavno. Poglejte, SDS je samo jezen zato, ker ni uspelo
               doseči to vaši stranki. Vi ste se trudili, jaz priznam, ampak vam ni uspelo, ampak
               zato ni treba rušiti vseh drugih zadev. Druga stvar je pa s Slovensko ljudsko stranko
               in s SNS, ki pa že tako ali tako živita vse obdobje od osamosvojitve do zdaj samo na
               sporu s Hrvaško. Si predstavljate, kaj se bo zgodilo, ko bo ta spor rešen? Ne bo več
               materiala. Kaj bomo pa delali? In dragi moji, neverodostojni ste. Jaz vas ne razumem.
               Ampak tako vam povem, da vas ne razume niti mednarodna skupnost. V številnih
               pogovorih z veleposlaniki, akreditiranih držav v Sloveniji, se pogovarjam in vsi se
               držijo za glavo in pravijo: "To je tako ugoden sporazum za vas, jaz ne razumem vaše
               opozicije.." Tako mi govori veleposlanik za veleposlanikom. Ne razume vas niti vaša
               evropska stranka. Gospod Joseph Daul je absoluten pristaš tega sporazuma. Ne razumejo
               vas mednarodni pravniki doma in v tujini, ki vedo, da je ta sporazum dober za
               Slovenijo. Ne razumemo vas poslanci koalicije, da ne podprete tega sporazuma. In
               veste, kaj je ta sporazum? Beseda sporazum je sestavljena iz dveh besed: spor in
               razum. Mi nismo za spor, mi so za razum in upam, da bo ta razum prevladal tudi pri
               vas, ker prepričana sem, da pri volivcih, ki jih tako podcenjujete, bo.</p>
            </sp>
            <sp xml:id="SDZ5-Izredna-24-2010-05-26.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Kampuš.</p>
            </sp>
            <sp xml:id="SDZ5-Izredna-24-2010-05-26.sp60">

               <speaker>ANTON KAMPUŠ:</speaker>

               <p>Spoštovani podpredsednik, spoštovani ministri, spoštovane kolegice in kolegi!</p>
               <p>Danes se bom poskušal zelo, zelo zadržano izreči o ogorčenosti in protestu nad lažmi
               in neresnicami in manipulacijami, ki jih uporablja opozicija, ko predstavlja Zakon o
               ratifikaciji arbitražnega sporazuma med Vlado Republike Slovenije in Vlado Republike
               Hrvaške. Je pa zelo fino, da smo danes že slišali demanti naših ali vaših
               opozicijskih trditev, navedb, ki so se izkazale za neresnične. Demanti je že prišel z
               vlade Združenih držav Amerike, švedske vlade, torej ni nobenih prikritih dogovorov,
               kot vi trdite, ampak obstajajo samo gola dejstva, ki so tudi znotraj sporazuma
               napisana.</p>
               <p>Če bi začel pri tistem osnovnem, kar mene zadovoljuje, to pomeni stanje na dan
               osamosvojitve. Zelo primerno je, da smo danes dobili na mizo tudi Temeljno ustavno
               listino, ki jo je podpisala prva vlada, torej Demosova vlada, iz katere je jasno zaznati, da je vzpostavitev
               stanja na dan osamosvojitve 25. 6. za Slovenijo tisto, kar nam seveda omogoča vse ali
               pa zavrača vsa enostranska dejanja, ki jih lahko Hrvaška ali tudi Slovenija pripravi.
               Posebej sem vesel, da je Demosova vlada to podpisala, po drugi strani pa razočaran,
               da prav nekateri Demosovi takratni akterji danes trdijo, kako je ta temeljna listina
               bila z nespametjo podpisana. Čudi me, in včasih ne morem nekaterih stvari razumeti,
               da lahko ljudje postanejo dvolični ali pa se ne zavedajo svojih izjav.</p>
               <p>Torej, prva točka, jasno je povedano, kako se bo ravnalo na kopnem, druga točka na
               morju, pred nekaj minutami je minister Vlačič govoril o tem, da to temelji na
               zgodovinskih dejstvih, tako da imamo kopno in morje sorazmerno na dlani. Iz tega
               sporazuma je neposredno razvidno tudi, tako kot piše, nesporni izhod na odprto morje,
               katerega nedvoumno nalaga arbitražnemu sodišču, da ga določi, torej stik Slovenije z
               odprtim morjem. In to tudi v sporazumu piše. Tretja stvar za mene, ki je zelo zelo
               pomembna, je pa to, da arbitražni sporazum daje slovenskemu gospodarstvu tudi nove
               priložnosti in nove možnosti, kar ni zanemarljivo. In danes vam bom pokazal, kaj
               menijo gospodarstveniki. Gospodarstveniki menijo, da sodelovanje naj se spodbuja ne
               pa zavira. To je sporočilo gospodarstvenikov v Sloveniji. Od tistega najmanjšega
               obrtnika pa do tiste največje firme. To je sporočilo gospodarstvenikov. Tudi to ni
               nepomembno. Vsi si želijo, da bi blagovna menjava bila večja, vsaj tako kot je že
               bila pred nekaj leti.</p>
               <p>Seveda je k temu treba reči še sledeče. Prihajam s Pomurja. Tudi tam so nekatere
               zadeve, tako kot mi radi pravimo, nerešene. In poglejte, kaj se je zapisalo. Citiram:
               "Slovenija je na dan osamosvojite nadzorovala levi breg reke Mure. Ne glede na potek
               katastrske meje, arbitražni sporazum, ki določa presečni datum 25. 6. 1991, je za
               Slovenijo zato najbolj ugodna rešitev, ker odpravlja hrvaška enostranska dejanja kot
               tudi velja za Pomurje." Seveda še ena pomembna točka za mene, torej mir in sožitje ob
               meji. Spoštovani minister, spoštovane kolegice in kolegi, imel sem veliko razgovorov
               s kolegi s Pomurja, z župani in drugimi, ki v en glas trdijo, da si že končno vsi
               domačini, živeči ob meji , želijo pozitivne rešitve na eni in drugi strani. Dobil sem
               tudi veliko sporočil, da bodo glasovali za ta sporazum. Ne morem pa mimo tega, da se
               ne bi vprašal, zakaj tako ogorčen boj in zakaj toliko manipulacij, kje so vzroki, kaj
               so stvarnosti. Jaz ocenjujem, da so dejstva jasna. Da je res, da so se pred volitvami
               permanentno dogajali mejni incidenti. Kdo jih je isceniral? Komu so odgovarjali? Sam,
               ne iz medijev, ne iz kateregakoli drugega vira, sam sem na svoje oči videl, da so pri
               teh tako imenovanih mejnih incidentih sodelovali različni predstavniki ali vidni
               člani tako Slovenske ljudske strankekot vseh ostalih. Prepričan sem tudi v to, kot je
               moja kolegica dejala, da je treba potegniti pred volitvami nekatere druge argumente
               in od sedaj naprej sem prepričan, da bodo tudi stranke, ki so se pred volitvami
               ukvarjale s temi stvarmi, morale zagrabiti volitve nekoliko resneje in seveda volivce
               prepričati s programi, ne pa da "meglarijo" s takimi stvarmi, kot so se do sedaj.
               Strinjam pa se z njimi, da je res in da vsi lahko danes govorijo, kar želijo. Saj to
               je konec koncev tudi demokracija.</p>
               <p>Še na eno zadevo bi rad opozoril. Zelo resne razprave so tekle in veliko črnila je
               bilo prelitega v medijih o insceniranju mejnih incidentov tudi na morju. Tudi o njih
               do tekli pogovori med predsednikom bivše vlade gospodom Janezom Janša in takratnim
               predsednikom hrvaške vlade gospodom Sanadarjem. Čudna dejstva so morala biti, da je
               moral gospod Sanader pod čudnimi okoliščinami oditi z mesta predsednika Vlade
               Republike Hrvaške. Tudi gospod Janša ni več predsednik Vlade Republike Slovenije,
               ampak gospod Janša je izgubil volitve v Republiki Sloveniji. Tako da bi, kot se že
               vsi sprašujete, tudi jaz povprašal. Ali bi mogoče gospod Janša tudi kaj o tem
               spregovoril? Lahko pa vsekakor potegnemo neke paralele, ki pa pomenijo, da vsak dobi
               svoje plačilo. Skoraj bi si upal reči, da je tukaj možno iskati tudi vzroke za
               zapustitev naših kolegov Državnega zbora, ko so na prejšnji seji Državnega zbora
               glasovali o arbitražnem sporazumu. Vsekakor pa je treba povedati, da bom sam glasoval
               za sporazum in da tudi pozivam vse tiste razumnike v Sloveniji, ki jih je veliko, da
               bodo za sporazum glasovali in da lahko gremo s sosedom z roko v roki naprej.</p>
            </sp>
            <sp xml:id="SDZ5-Izredna-24-2010-05-26.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Milenko Ziherl.</p>
            </sp>
            <sp xml:id="SDZ5-Izredna-24-2010-05-26.sp62">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim, posebej predstavnikom Vlade.</p>
               <p>Sam ocenjujem, da je ta seja še kako potrebna, saj me spominja na rek, ko prične
               stresati drevo, prične padati sadje, najprej po navadi gnilo in poškodovano.In že teh
               10 ur burne razprave, čeprav omejene, časovno pristrižene, brez nekaterih
               razpravljavcev odbora, kaže na to, da je dosti materije.</p>
               <p>Najprej se mi kaže dilema v tem trikotniku. Hrvaški zakon, članak 3., potem izjave
               obeh veleposlaništev ZDA in Švedske pa tišina oziroma nikakršnega demantija s strani
               slovenske vlade. Če v tem trikotniku nekdo laže, potem je ta arbitražni sporazum tako
               rekoč mrtev. Te tri izjave so si diametralno nasprotne. Članak 3., to je zakon, to je
               nekaj, kar ima težo, kar mednarodno pravno velja. Izjave Švedske in ZDA se lahko čez
               14 dni diametralno obrnejo, saj niso nikjer podpisane itd. Arbitražni sporazum na vsa
               ta dejstva komaj še zdrži in bi lahko rekli, da je mrtev. Vendar bolj pomembno je, da
               Slovenija preveč tvega oziroma gre preveč v tvegane vode, kjer so rezultati zelo
               vprašljivi. To so morda tudi sami predstavniki hote ali nehote do zdaj že
               povedali.</p>
               <p>Malo me tudi skrbi prelaganje odgovornosti s strani Vlade. Najprej so hoteli še
               mnenje Ustavnega sodišča, pa naj oni nekaj rečejo, zdaj pa gremo na referendum,
               karkoli se bo že iz tega izcimilo, naj pač narod potem odgovarja namesto Vlade. Ena
               od slabih možnosti je, da Sloveniji ostane tako malo morja, da ne bo mogla izpeljati
               niti regate v razredu Optimist, ker bo morala del regate izvesti v hrvaških vodah.
               Kako trpi ugled Slovenije, recimo v hrvaškem Jutranjem listu je premetanka "hrabro
               tupo", pa slika je, iz tega pride seveda Borut Pahor, torej "pogumno neumno" v
               slovenščino prevedeno. Takšen je ugled Slovenije, ko danes že o njem govorimo.</p>
               <p>O prijateljskih odnosih z našo sosedo. Ti odnosi so toliko prijateljski, kolikor jih
               podpirajo interesi. Zelo prijateljski so v času turistične sezone, normalno
               prijateljski so v poslovnih odnosih, saj sta do krize uvoz in izvoz v obe smeri
               naraščala, ko pa je bilo turistične sezone konec, vsaj v davni preteklosti, ne tako
               davni preteklosti, pa je bil kakšen incident tam na morju. In potem se je zgodil
               sporazum in teh incidentov, kolikor vem, ni več.</p>
               <p>Obstajajo alternative, danes so bile že naštete. Lahko je to dvostranski dogovor,
               lahko je mirovno-nasledstvena konferenca, poleg tega bi bil vsekakor boljši sporazum
               Drnovšek - Račan, ki v 4. členu določa stik teritorialnega morja Republike Slovenije
               z odprtim morjem. To so vse alternative. Pred Hrvaško je zapiranje poglavij in
               krivična meja oziroma nerešena mejna vprašanja s Hrvaško vsekakor niso dobra
               popotnica za nadaljnje odnose ob meji.</p>
               <p>In še na nekaj bi želel opozoriti. Rezultat arbitražnega sporazuma prinaša posledice
               za zmeraj. Lahko se popravijo kakšne druge zadeve, recimo katastrofalen padec
               konkurenčnosti za 20 mest, to lahko popravi neka druga vlada, lahko kakršenkoli
               zakon, ki slabo vpliva na življenje v državi, zamenja, spremeni. Posledica oziroma
               razsodba arbitražnega sporazuma bo pa za večno.</p>
               <p>Danes je bila tolikokrat uporabljena beseda "junction". Tukaj je čip in na tem čipu
               je nekaj tisoč PN "junctionov" v procesnem delu. In "junction" je lahko tudi tako
               velik, tukaj je nekaj tisoč "junctionov", toliko besedic "junction".</p>
               <p>In na koncu bi vsekakor pozval volivke in volivce, naj temeljito razmislijo, kajti
               gre za usodno odločitev in naj ne ponavljajo napak neke druge generacije na začetku
               prejšnjega stoletja.</p>
               <p>Hvala lepa.</p>
            </sp>
            <sp xml:id="SDZ5-Izredna-24-2010-05-26.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Borut Sajovic.</p>
            </sp>
            <sp xml:id="SDZ5-Izredna-24-2010-05-26.sp64">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Lepo in zabavno je kdaj sedeti v parlamentu in poslušati takšne debate. Prepričan
               sem, da bo marsikomu v Sloveniji polepšano popoldne. Dejstva pa so sledeča.</p>
               <p>V življenju je vedno dobro in pozitivno doseči sporazum. Vedno se je dobro z nekom
               dogovoriti, da se spor, ki traja že desetletja, končno reši, da ljudje živijo v miru,
               v dobrem sosedstvu, da se...</p>
               <p>Jaz mislim, gospod Petan, da ste že tako dolgo časa v tej hiši, da bi lahko
               razumeli, kaj se spodobi in kaj se ne spodobi. Jaz vas nikoli ne prekinjam, in
               prosim, da to omogočite tudi meni.Hvala lepa.</p>
               <p>Gre za to, da je vedno v življenju dobro, pozitivno, če se dogovorimo in problem
               rešimo. Resnica je, da smo 20 let poskušali, različne vlade, in da se, kot se za
               politiko spodobi, argumenti in pa karte obračajo in pa sprevračajo. Dobro bi bilo
               prebrati mnenja tistih, ki danes hvalijo sporazum Drnovšek-Račan, kaj so takrat o
               njem povedali, in se nad svojimi izjavami zamisliti. Veliko nam imajo danes povedati
               osamosvojitelji. Jaz bi jih vprašal, zakaj ni meja obstala tam, kjer je bila takrat,
               ko se je vojna začela. Zakaj so se dvakrat umaknili, pa razen velikih besed nič
               storili? To so ključna vprašanja. Če bi meja ostala tam, kot je bila pred letom 1991,
               potem bi bile zadeve od savudrijskega rta naprej proti morju drugačne, kot so danes.
               Jaz sem vesel, da tisti, ki so bili podpisniki prve ustave, da je iz njihovih ust
               slišati priznanje, da smo takrat naredili s prvo ustavo eno veliko napako. Mejo, ki
               ni bila zgodovinska meja na tej točki, ki jo imamo, smo podpisali, priznali in pa
               tudi cementirali. Žal.</p>
               <p>Jaz sem prepričan, da s tem sporazumom Slovenija dobiva stik z odprtim morjem. Želim
               si predvsem, da je udeležba na referendumu dobra. Da tej temi, ki nam jo je vsilil
               del opozicijske politike, da nismo o tem odločili v parlamentu, pač pa se je
               zahtevalo referendumsko vprašanje, da se ljudje odločimo, kakorkoli kdo o nas to temo
               čuti in pa doživlja. Opozarjam in pa prosim za eno: bistvena je enotnost in pa
               spoštovanje rezultata, kakršenkoli že bo. Slabo bo za to državo, če nekega problema,
               ki ga v 20-ih letih nismo rešili, zda jpa imamo možnost in priložnost, da ga
               sporazumno rešimo, če bomo to že obrabljeno politično temo v dnevne politične potrebe
               eksploatirali še naprej.</p>
               <p>Sam se bom referenduma udeležil, glasoval za sporazum, kajti sporazumi so v
               življenju vedno dobra, zaželena in pa potrebna stvar. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp65">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Dušan Kumer.</p>
            </sp>
            <sp xml:id="SDZ5-Izredna-24-2010-05-26.sp66">

               <speaker>DUŠAN KUMER:</speaker>

               <p>Hvala lepa za besedo, gospod podpredsednik. Spoštovani ministri, spoštovani kolegice
               in kolegi!</p>
               <p>Moram reči, da po skoraj petih urah diskusije sem na trenutke malo zmeden, ker ne
               vem, ali sedim v slovenskem državnem zboru ali sedim v hrvaškem saboru. Ampak to je
               seveda moja stiska.</p>
               <p>Kljub temu, da imamo lahko, in prav je tako, da imamo različna stališča in ocene o
               tem arbitražnem sporazumu, pa seveda ni povsem prav, da tisti, ki nasprotujete, le
               pretiravate pri uporabi zelo težkih ocen in vrednostnih sodb tako predsedniku Vlade,
               Vladi, zunanjemu ministru in tistim, ki zagovarjamo ta sporazuma.</p>
               <p>Zato se bom osredotočil na eno od besed ali pa eno od tem, ki jih je danes na
               začetku uporabil tudi predlagatelj te izredne seje, ki je govoril v imenu
               predlagatelja, to je gospod Janez Janša.</p>
               <p>Mislim, da je prav, da smo v Državnem zboru, v tem hramu veliko časa in potu
               namenili razpravi o tem, kakšna je razlika med pogovarjanjem in dogovarjanjem. Imamo
               svoj lastni judikat Državnega zbora, ki smo ga sprejeli leta 2007.</p>
               <p>Da samo spomnim na leto 2004, na tako imenovano afero ali pa pogovore med takratnim
               šefom opozicije Janezom Janšo in predsednikom sosednje države gospodom Sanaderjem.
               Vsi se boste spomnili, da je takrat šef opozicije zanikal, da se je sploh pogovarjal,
               čez tri dni se je spomnil, da se je pogovarjal, ampak potem pa smo celo leto 2007
               porabili za diskusijo, ali se je samo pogovarjal ali se je dogovarjal. Obveljala je
               vaša resnica, ki naj ne bi bila laž, da se je pogovarjal o vseh stvareh, incidentih,
               o meji, o prihajajočih volitvah, vendar se nič ni dogovoril. In zakaj teh istih
               vatlov ne uporabljate danes, ko zlorabljate tuji tisk, predvsem hrvaški tisk. in
               oponirate predsedniku Vlade in iz njega hočete izsili ,o čem se je on ob tem
               sporazumu, ki je zapisan, pogovarjal še z gospo Jadranko Kosor. O marsičem sta se
               pogovarjala. Dogovorila pa sta se tisto, kar je zapisano v arbitražnem sporazumu. In
               to je to.</p>
               <p>Zato bom na koncu še opozoril predvsem kolega Petka, ki je govoril o trgovini, o
               nekih ozadjih teh dogovorov. Nobenih ozadij ni, nobene trgovine ni. Lahko pa je
               kakšna trgovina ali pa ozadje iz preteklosti, vendar o tem morajo povedati tisti, ki
               so se leta 2004 in 2005 intenzivno pogovarjali.</p>
            </sp>
            <sp xml:id="SDZ5-Izredna-24-2010-05-26.sp67">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima Dejan Levanič.</p>
            </sp>
            <sp xml:id="SDZ5-Izredna-24-2010-05-26.sp68">

               <speaker>DEJAN LEVANIČ:</speaker>

               <p>Hvala lepa za besedo, gospod podpredsednik. Moram reči, da je očiten namen današnje
               seje sicer na žalost nič drugega, kot vlivati še več dvoma in nezaupanja med ljudmi,
               z enim samim ciljem, in to je, da bi se arbitražni sporazum na referendumu zavrnil.
               Tak namen bi po eni strani znal razumeti, če bi opozicija vsaj skušala operirati z
               nekimi argumenti, ampak teh argumentov ni. Še več, ko na neki točki zavrnemo vse, kar
               ste trdili, najdete vedno nekaj novega in skušate javnost prepričati, da arbitražni
               sporazum ni dober.</p>
               <p>Pet ključnih točk bom izpostavil, ki so bile nekako kamen spotike skozi ta celoten
               proces. Prva točka. Začeli ste s trditvijo, da je arbitražni sporazum slab. Na tak
               način ste pač želeli prepričati slovensko javnost. Sam predsednik vaše stranke Janez
               Janša je v Polemiki dejal in priznal, da je to najboljše, kar imamo na mizi, da bi
               lahko mogoče imeli nekaj boljšega, ampak to je, če se strinjamo, vedno je mogoče
               imeti nekaj boljšega. Ampak boljšega sporazuma, in tukaj se strinjamo, v zgodovini
               Slovenije na mizi nismo imeli.</p>
               <p>Ko je bilo to zanikano, ste prišli z drugo trditvijo, da je arbitražni sporazum
               slab, ker Sloveniji ne omogoča stika z mednarodnimi vodami. To je bilo dokazano, da
               ne drži, da lepo v arbitražnem sporazumu piše, kaj sta se obe strani dogovorili, kaj
               sta se dogovarjali — ne tajno, ker je vse skupaj zapisano. In zapisan je tudi stik
               Slovenije z mednarodnimi vodami. Ko ste slišali to, ste dejali, da stik res bo, torej
               ste priznali, ampak vprašanje je, kakšen bo ta stik., Spet ste želeli vnesti dvom med
               ljudi. Ko to ni bilo dovolj ,se je populizem z vaše strani zaostril. Piranski zaliv
               bo razdeljen na polovico, ste dejali, Luka Koper bo zaprta v zaliv, v nek bazen,
               izgubili bomo morje. Vse skupaj vam je bilo dokazano, da se pri arbitražnem sodišču
               to ne more zgoditi oziroma je vse bolje od sedanjega stanja. Danes, drage kolegice in
               kolegi, Slovenija nadzira zgolj polovico Piranskega zaliva, in to ni dobro. Z
               arbitražnem sodiščem, ki bo upošteval relevantne okoliščine, zgodovinske okoliščine,
               kar je za nas zelo pomembno, bomo prišli do tega, kar je bil presečen datum 25. junij
               1991. Ne zato, ker si tako želimo, ampak zato, ker je tako zapisano v arbitražnem
               sporazumu. Luka Koper ne bo zaprta v zaliv, ne bo zaprta v nek bazen. Če bi res bilo
               to, potem bi se po današnjem stanju to dogajalo že danes. Vendar se ne dogaja, ker
               ladje ne plujejo po stiku, ampak plujejo po vzhodni obali navzgor in po zahodni obali
               navzdol. Ne zavajati javnosti, da bo Luka Koper kakorkoli prizadeta na ta račun in da
               bomo izgubili morje. Prosim vas lepo, takšne demagogije že dolgo ni bilo v Državnem
               zboru.</p>
               <p>Četrtič. Ko smo vse te argumente predelali, smo prišli do tega, da ni več problem
               vsebina arbitražnega sporazuma. Sploh vas več ne zanima vsebina, ampak, pazite, nove
               okoliščine, ki jih navajate, neko tajno dogovarjanje med obema državama, kaj naj bi
               se dogajalo v zakulisju in tako naprej. Nobenega tajnega dogovarjanja ni bilo.
               Enostranska izjava s strani Hrvaške je bila zapisana v zakonu, to je javni dokument,
               ki je bil ratificiran v hrvaškem saboru. Torej ni bilo nobenega tajnega dogovarjanja.
               Slovenija je kot odziv na to lepo povedala, da je naloga arbitražnega sodišča
               določiti ozemeljski stik teritorialnega morja Republike Slovenije z odprtim morjem.
               Torej ohranitev pravice Slovenije do stika z odprtim morjem, ki ga je imela na dan
               osamosvojitve 25. junij 1991. Zanikali smo vse, kar je Hrvaška sprejela. Danes vidite
               izjavo tudi Združenih držav in Švedske. Tudi to torej ne drži.</p>
               <p>In zadnje, kar je ključno. Ko vse to v bistvu ni prineslo nekega želenega rezultata
               na strani opozicije, ste v zgodbo vključili še Cerkev. Včeraj je namreč Komisija
               Pravičnost in mir najprej dejala, da je proti sporazumu, potem pa, ko so komisijo
               soočili z argumentom, z izjavo papeža Benedikta XVI. <stage>(citiram)</stage>, da "ga veseli med
               Hrvaško in Slovenijo sklenjen sporazum o arbitraži glede njunih morskih in kopenskih
               meja," in ne vem, kaj to pomeni drugega, kot to, da papež in Vatikan ta sporazum
               podpirata. Ko so tej komisiji predočili to izjavo, so dejali, da ne želijo vplivati
               na mnenje državljank in državljanov. Najprej so proti, potem pa ne želijo vplivati na
               mnenje državljank in državljanov. Sedaj pa res ne vem več, kdo tu govori karkoli, ali
               se mislimo resno pogovarjati o argumentih ali ne. Gre za pomembno zgodovinsko
               odločitev. Sam bom z veseljem glasoval na referendumu "za" in upam, da bodo ljudje
               storili enako. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Potrč.</p>
            </sp>
            <sp xml:id="SDZ5-Izredna-24-2010-05-26.sp70">

               <speaker>MIRAN POTRČ:</speaker>

               <p>Hvala lepa.</p>
               <p>Ko sem prebral zahtevo za izredno sejo, sem ugotovil, da ni konkretnih navedb o tem,
               kaj naj bi bila nova dejstva iz časa po arbitražnem sporazumu, ki bi jih morali
               posebej ugotavljati. Ko sem razmišljal, zakaj torej opozicija zahteva sejo, sem
               samemu sebi dal en sam možen odgovor: želi si še enkrat deset ur časa, zato da bo
               lahko širila svoj pogled, svoje neresnice, svoje negodovanje, svoje nagovore
               državljankam in državljanom, naj ne podprejo arbitražnega sporazuma. Nobenega drugega
               razloga namreč ni, zaradi tega, ker smo danes ponovno dobili potrditev, da arbitražni
               sporazum vsebuje vse naloge, ki lahko rešijo interese Slovenije, mejo, teritorialni
               stik Slovenije z odprtim morjem in druga najpomembnejša vprašanja. Ugotovili smo, da
               smo vsi, ki smo to želeli, že novembra vedeli, da bo Hrvaška dala svojo ločeno
               izjavo, in vedeli smo, da Slovenija takšni ločeni izjavi ugovarja, da pa ve, da jo bo
               dala, in je zato tudi v svoj 3. člen Zakona o ratifikaciji arbitražnega sporazuma
               napisala: "Ob upoštevanju suverene pravice vsake države, da daje enostranske izjave,
               in ob tem, da je bila Republika Slovenija seznanjena," vi morda ne, ampak Republika
               Slovenija je bila seznanjena in vsi tisti, ki ste to želeli, tudi, "z namero
               Republike Hrvaške, da poda enostransko izjavo k arbitražnemu sporazumu, Slovenija
               izjavlja, da se ni strinjala z izjavo Hrvaške z dne 9. novembra 2009 niti z njeno
               vsebino." In še: "Republika Slovenija izjavlja, da je naloga arbitražnega sodišča
               določiti ozemeljski stik teritorialnega morja Republike Slovenije z odprtim morjem."
               Vse stvari so nesporno jasne, vprašanje je samo, ali ste jih pripravljeni upoštevati
               tako, kot so zapisane, ali pa si stalno znova izmišljujete in insinuirate na neka
               ravnanja, ki naj bi bila zadaj, ki naj bi se posebej dogovarjala, ne pa tistega, kar
               je zares napisano.</p>
               <p>Moje trdno prepričanje torej je, treba je opraviti zadnji poskus, in to ste storili,
               še naprej na tej seji Državnega zbora govoriti polresnice in neresnice, obtoževati,
               da pripravljeni arbitražni sporazum, ki ga je tudi Državni zbor sprejel, ni zrel za
               odločitev na referendumu in za pozitivno odločitev, kar je skrajno neprimerno. Škoda
               je, da se tako pomembno vprašanje politizira. Škoda je, drage gospe in gospodje iz
               opozicije oziroma treh parlamentarnih strank, da vam je pomembnejše, kako boste
               uveljavili svoje politične interese danes in v naslednjih mesecih pred volitvami, ne
               pa, kako boste zavarovali interese Slovenije v odnosih s Hrvaško. In jaz samo upam in
               sem prepričan, da bodo Slovenke in Slovenci tudi na podlagi današnje diskusije
               spoznali te namene, šli na referendum in glasovali za potrditev. Hvala.</p>
            </sp>
            <sp xml:id="SDZ5-Izredna-24-2010-05-26.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek.</p>
            </sp>
            <sp xml:id="SDZ5-Izredna-24-2010-05-26.sp72">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi, gospod minister!</p>
               <p>Poglejte, seveda gre za to, da nas skrbi, kako zavarovati interese Slovenije, ko se
               pojavljajo v zadnjih štirinajstih dneh pred referendumom tako močna nova dejstva. Jaz
               moram zanikati govorico z vaše strani, da ni novih dejstev. Ali ni to zelo hudo
               dejstvo, da naša diplomacija in naša vlada ni obvestila tega parlamenta, da je v
               hrvaškem zakonu, v ratifikaciji klavzula, ki pravi, da so se skupaj dogovorili in so
               skupno obveščali Združene države Amerike in predsedstvo Evropske unije? Ali to ne
               priča o nesposobnosti slovenske diplomacije in slovenske vladajoče politike? Ali ni
               to nekaj nevarnega za to državo, da celoten aparat Vlade, Sova, diplomacija in vsi,
               ne zaznajo tega, kar danes demantirajo? In da niso poslali nobene diplomatske note
               protesta. Gospod minister, ali ste pristali na to, da ste se skupaj dogovoril o tem?
               Odbor za zunanjo politiko o tem ni bil obveščen. Gospod minister, jaz sem vas na
               zadnji seji, ne vem, štirinajst dni ali pa mesec nazaj, spraševal o skritih dodatkih
               sporazuma, o tajnih aneksih. In ste zanikali, da ni nič takega, kar nam ne bi bilo
               znano na Odboru za zunanjo politiko. Tukaj smo pa včeraj izvedeli. Kdo lahko zanika,
               da smo vedeli prej, kar tukaj piše o skupnem dogovoru? In poglejte, ti demantiji, ki
               sedaj prihajamo, kratko malo niso verodostojni. Kajti v sedmih mesecih, če o tako
               hudi, če verjamemo sedaj tej strani, zlorabi Slovenije in hudi goljufiji, ki je
               vnesena v tekst zakona, nihče ne odreagira, potem sta padli na izpitu slovenska
               diplomacija in slovenska obveščevalna agencija, ki mora slediti sproti. In Odbor za
               zunanjo politiko in ta parlament bi moral biti o tem obveščen. Imeli smo dovolj
               zaprtih sej, zato vam jaz žal ne morem verjeti. Žal ne morem verjeti. In tudi ti
               demantiji so na takšnem nivoju oziroma v takšnih okoliščinah, ko vemo, da Švedska
               ukinja s tem mesecem veleposlaništvo in ni težko žrtvovati veleposlanika ali
               veleposlanico za neko izjavo, ker itak se ji mandat končuje in je niti za besedo ne
               bo mogel več nihče loviti. Vemo pa za izrazit interes švedskega zunanjega ministra,
               da se vse stori v prid Hrvaške. In poglejte, to je bilo dogovorjeno 27. oktobra,
               sporazum pa je bil podpisan 4. novembra. V vmesnem času bi nas informirali, kaj ste
               se dogovorili s Hrvati. Takrat bi nas informirali, se je pa hitelo, mudilo. In sedaj
               ugotavljam, da sta vlada in vladna koalicija potrebovali odlog referenduma, ki je bil
               najprej napovedovan kot poizvedovalni, in je bil zaradi tega poslan na Ustavno
               sodišče. Hvala bogu, da je bil poslan na Ustavno sodišče, da je Ustavno sodišče
               ugotovilo, da bodo z morebitno potrditvijo arbitražnega sporazuma nastale posledice,
               ki bodo zahtevale spremembo ustave, kajti naše nacionalno ozemlje bo amputirano. In
               da bo nacionalno ozemlje amputirano, smo lahko gotovi. Ob tem je zame simptomatično,
               da mladi jurišniki SD, jaz jim pravim tako imenovana frutek skupina, kažejo
               zemljevide, ministra in predsednika Vlade pa prosimo, da naj dajo kakšno skico, kako
               si zamišljajo, pa ne morejo ponuditi nič. To se vidi, kako načrtno je ta demagogija
               narejena. In z Levaničem sva bila včeraj na lokalni televiziji. On je suvereno
               govoril, tako kot danes Juri, da bo sporazum razveljavljen, če ne bo teritorialnega
               stika. Zakaj tega ne ponovi Vlačič, ki se je enkrat zarekel, pa so ga mednarodni
               pravniki prijeli in ga je demantiral tudi Pahor, da je sporazum zavezujoč, ker ve, da
               teritorialne povezave slovenskega morja z mednarodnimi vodami ne bo. Če bi bil takšen
               stik, bi naše ladje morale iti skozi šivankino uho. To je pa fizikalno nemogoče.</p>
               <p>Moram reči, da se je tu navajalo tudi podpisnike sporazuma za razum. Za mene je
               frapantno, da so skoraj isti kot podpisniki peticije Ukinimo Slovensko vojsko,
               izstopimo iz Nata. Prej je gospa ministrica tukaj sedela,ki je ta akt označila celo
               za protiustaven. Danes pa poveličujete ljudi, ki praktično na vsak način hočejo
               ukiniti vojsko, potem pomorski status Slovenije in posledično uničenje Luke Koper in
               Slovenskih železnic, nazadnje bodo prišli s peticijo Ukinimo državo. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp73">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Veber.</p>
            </sp>
            <sp xml:id="SDZ5-Izredna-24-2010-05-26.sp74">

               <speaker>JANKO VEBER:</speaker>

               <p>Hvala za besedo.</p>
               <p>Tudi jaz ugotavljam, da sam naslov današnje točke je popolnoma izmišljen, če lahko
               tako rečem, kajti nobene nove okoliščine se niso odkrile ali pa se niso zgodile od
               tistega trenutka, ko je parlament sprejel arbitražni sporazum. Govorim o našem
               parlamentu. Dejstvo pa je, da takrat, ko je bilo treba glasovati o tem arbitražnem
               sporazumu, smo glasovali v bistvu samo koalicijski poslanci, opozicije takrat ni
               bilo, kar pomeni, da ne znajo sprejeti pomembnih odločitev, pa naj bo ta odločitev za
               ali proti, enostavno se ne znajo odločiti. Zato je tudi prišlo do tega, da se danes
               pogovarjamo o tem, da imamo v juniju razpisan referendum. Vendar odločitve, ki jo ta
               hip opozicija tako želi predstaviti, da je proti temu arbitražnem sporazumu,
               ponavljam, ni bila v stanju izraziti tudi pri glasovanju. Zakaj prepričujete volivke
               in volivce, naj glasujejo proti, če še sami ne znate sprejeti te odločitve? To je
               zelo nekorektno. Mislim, da je tudi današnja seja še ena od tistih, ki prispeva samo
               k temu, da se poskušajo zamegliti nekatera jasna dejstva, ta jasna dejstva pa so, da
               sta se vladi Republike Slovenije in Hrvaške sporazumeli glede arbitražnega sporazuma
               in da čakamo samo še na to ratifikacijo na referendumu v Sloveniji, sicer bi ti
               postopki pri oblikovanju arbitražnega sodišča že potekali. Tako pa čakamo na to, da
               se dejansko ta postopek lahko začne, ko se v Sloveniji na referendumu o tem tudi
               izjasnimo. Pomembno pa je, da je ta arbitražni sporazum sprejet iz enostavnega
               razloga, ker dejansko vse enostranske odločitve Republike Hrvaške po 25.6.1991
               arbitražno sodišče ne bo upoštevalo To je jasno zapisano v tem sporazumu. Jasno je
               zapisano, da bo določen stik z odprtim morjem, jasno je zapisano, da nobeni akti, ki
               so bili predloženi Evropski uniji zato, da Hrvaška pristopi k Evropski uniji, ne bodo
               upoštevani v tistem delu, ki določa mejo, pa naj bo to akt ali zemljevid. To je zelo
               jasno zapisano v tem sporazumu in mislim, da kakršnokoli drugo predstavljanje in
               nenazadnje tudi poskus zavajanja javnosti, da gre za škodljiv arbitražni sporazum, je
               seveda resnično zelo velika krivica, ki se lahko zgodi vsem tistim, ki bodo tem
               trditvam verjeli.</p>
               <p>Če je kaj pomembno, je pa pomembno to, da rešujemo ta spor mirno. Da ne rešujemo
               tega spora s konflikti, na način, ki bi odpiral številna nova vprašanja, ki bi bila
               bistveno bolj resna od tistih, o katerih se poskušamo danes pogovarjati na miren
               način. Torej zelo pomembno je, da rešimo ta spor na miren način in s tem arbitražnim
               sporazumom si zagotavljamo tudi to, da so vsi vitalni interesi Republike Slovenije
               zapisani v ta sporazum na način, da jih je mogoče tudi doseči in uresničiti. Več v
               teh letih samostojne Slovenije ni bil sposoben nihče spraviti niti na papir, kaj šele
               tako daleč, da bi pravzaprav oba parlamenta, tako na hrvaški kot na slovenski strani
               o tem odločala. Nihče ni bil sposoben tega pripeljati do te točke. Danes imamo ta
               dokument, ki ga zagotovo tudi v prihodnosti, če na referendumu ne bi bil podprt, ne
               bo uspelo nikomur ponovno sestaviti v takšni ali pa še ugodnejši obliki za Slovenijo.
               To so dejstva, ki kažejo na to, če ostanejo razmere takšne, kakršne so trenutno, brez
               ureditve meje, je to slabo za Slovenijo, je to v škodo Slovenijo. In zagovarjati
               nekaj, kar je v škodo Slovenije, je resnično, vsaj upam temu tako reči, blago, zelo
               nekorektno.</p>
               <p>Želim, da se vsa ta jasna stališča, ki so zelo pomembna za rešitev tega spora in za
               nadaljnji razvoj Slovenije, potrdijo na referendumu in naredimo konec vsem tem
               razpravam v našem parlamentu in tudi konec vsem tistim razpravam, ki bi morale
               slediti, če ta sporazum ne bi bil sprejet . Oboji v tej regiji potrebujemo nov zagon,
               potrebujemo novo dimenzijo sodelovanja in mislim, da smo ga sposobni s sprejemom
               dokončnih odločitev arbitražnega sodišča dejansko tudi udejanjati. In to so
               argumenti, na podlagi katerih bom sam in tudi vse tiste ,s katerimi govorim, poskušal
               prepričati, da glasujejo za arbitražni sporazum na referendumu.</p>
            </sp>
            <sp xml:id="SDZ5-Izredna-24-2010-05-26.sp75">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Pečan oziroma, oprostite, gospod Gvido Kres je prej.
               Izvolite.</p>
            </sp>
            <sp xml:id="SDZ5-Izredna-24-2010-05-26.sp76">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani gospod minister, kolegice in
               kolegi!</p>
               <p>Moramo si priznati, da smo vse poslanske skupine že sodelovale v različnih vladah v
               tem času samostojne Republike Slovenije. Je pa res, da je bila pa moč razdeljena v
               skladu s tistim, kar smo na volitvah dobili. In moč Slovenske ljudske stranke ni bila
               nikoli tolikšna, da bi lahko tukaj odločno zadevo zastavili in pa tudi odločno zadevo
               peljali in mogoče pripeljali do zaključka, da se ne bi danes pogovarjali na tak
               način, kot se.</p>
               <p>Kolegi iz SD ste pa dobili pomemben resor že kmalu po tem osamosvojitvenem času in
               se niste zavzeli za ne vem kakšne odločne korake. In kdo je najbolj odgovoren za
               takšno stanje? Najbolj verjetno, da tisti politiki, ki takrat, 25. junija, niso
               zavzeli takih pozicij, kot bi jih morali, in pa seveda v nadaljevanju še vsi po
               malo.</p>
               <p>Že ko sem prišel v ta parlament, sem hrvaške politiki predvsem zameril dejstvo, da
               se noče ozirati na posebne zgodovinske okoliščine, zgodovinska dejstva in pa načelo
               pravičnosti. Tega nikakor niso sprejeli. In zdaj mi povejte, na kakšen način naj do
               tega gojim ne vem kakšna prijateljstva. Lahko gojim oziroma se trudim za fer odnos,
               za načelno držo, za prijateljstvo je pa potrebno še kaj več.</p>
               <p>Naši medsebojni odnosi so po mojem mnenju res na zelo nizki ravni. Najboljši so bili
               takrat, ko smo se osamosvajali. Takrat smo kar nekako sodelovali. In v vsem tem času
               sem slišal, pa tudi potem kasneje, kako slovenska politika pomaga Hrvaški. Zdaj, ali
               je res pomagala ali ni pomagala, ne vem. Verjetno na Hrvaškem to vidijo drugače, mi
               vidimo drugače. In na koncu koncev smo vse tisto, zdaj bi lahko rekel, navidezno
               prijateljstvo v tem času zakockali ali pa je mogoče celo resnično, ne morem o tem
               govoriti.</p>
               <p>Danes je bilo v razpravi tudi rečeno, kakšen rating imamo med hrvaškimi državljani,
               v tem primeru je šlo za navijače, za koga bodo navijali. Navijali bodo v večji meri
               za Srbe, na četrtem mestu nekje smo mi. Ampak zakaj? Najverjetneje tudi zato, ker so
               se Srbi znali postaviti za svojo stvar, so jo zagovarjali, tragične zgodbe so se
               dogajale, kar ni ravno ustrezna primerjava. Vendar bi se tudi mi morali za svoje
               pozicije zavzeti že zdavnaj in se obnašati po tisti slovenski logiki, ki pravi, bolje
               prva zamera kot druga. In če bi na tak način delali, bi se mogoče danes tudi ne
               pogovarjali na tak način, kot se moramo danes pogovarjati in zagovarjati.</p>
               <p>Zdaj pa glede moje odločitve. Popolnoma ničesar drugega ne želim v tem primeru
               povedati kot to, da me skrbi, kako se bo ta arbitraža iztekla. Zato me skrbi, sem
               človek, ki ne hazardiram, ne dajem nečesa na kocko. In imam občutek, da v tem primeru
               Slovenci dajemo preveč na kocko. Zaradi tega se bom odločil proti arbitražnemu
               sporazumu. Vse ljudi, ki nas spremljajo, pa nagovarjam, naj se odločijo po tem, kdo
               je pokazal boljše argumente, komu bolj verjamejo, in naj se odločijo po svoji volji,
               po svojem prepričanju, po tistem, kar se tu pogovarjamo. Bi pa zelo rad videl, da bi
               se o tem med sabo dogovorili, da ne bi šli s temi vprašanji na arbitražo oziroma na
               referendum. Kot se je odvijala tiha diplomacija v tem primeru, da smo prišli do
               arbitraže, bi se lahko tudi tihi dogovor med nami odvil, da bi imeli resnično enkrat
               stališča, od katerih nihče od nas ne bi nikoli odstopil. Taka stališča bi bila pa
               potem lahko resnično tako močno orožje, kot je tudi enotno stališče politike
               Republike Hrvaške, ki na tem področju zagotovo zelo dobro dela. Moram pa reči, da ne
               smemo enačiti med državljani, prebivalci Republike Hrvaške in pa politiko. Pri nas, v
               Sloveniji, nisem nikoli zasledil, da bi bili naši ljudje proti hrvaškim državljanom
               ali hrvaškim sodržavljanom, ki živijo v naši državi, negativno usmerjeni. Na žalost
               se je v preteklosti na Hrvaškem to dogajalo. Resnici na ljubo, v tem trenutku pa tudi
               na Hrvaškem te zadeve ne potencirajo tako, kot so jo v preteklosti. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp77">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Pečan. Oprostite, gospod minister je dvignil roko. Izvolite, gospod
               minister.</p>
            </sp>
            <sp xml:id="SDZ5-Izredna-24-2010-05-26.sp78">

               <speaker>SAMUEL ŽBOGAR:</speaker>

               <p>Hvala lepa, predsedujoči. Se opravičujem poslanki Pečanovi.</p>
               <p>Nekaj stvari bi želel komentirati. Najprej bi na gospoda poslanca Jerovška, pa tudi
               na vse ostale vendarle apeliral, da v to zgodbo ne vpletamo drugih držav na način,
               kot jih vpletamo danes, glede komentarjev, ki smo jih danes slišali o Italiji, o
               njenih namerah proti SlovenijiO tem, kako se Švedska obnaša oziroma švedski zunanji
               minister. Mislim, da moramo pustiti države izven naših notranjih zadev. Ne škodujmo
               zunanjim odnosom Slovenije s temi državami ali pa poziciji Slovenije v mednarodnih
               odnosih, s tem ko zlorabljamo te države za notranje namene. Nedavna izkušnja s
               slovensko manjšino na Koroškem, kako smo ji škodovali, ko smo jo vpletali v notranje
               zgodbe, mislim, da je še živa.</p>
               <p>O arbitražnem sporazumu, ki je mrtev, sem želel reči nekaj besed, kot je bilo danes
               tu rečeno oziroma da je arbitražni sporazum ničen., Želim ostro zavrniti vsaka
               namigovanja, da je bil arbitražni sporazum prevara in da je s tem tudi ničen.
               Nasprotno, vsi neformalni pogovori, ki so potekali pod okriljem Evropske komisije in
               potem tudi bilateralno, ob prisotnosti Evropske komisije oziroma predsedstva Sveta
               Evropske unije in komisarja za širitev, so ves čas potekali odkrito in v dobri veri.
               Namigovanja, da je arbitražni sporazum mrtev, so zasnovana na nepoznavanju
               mednarodnega prava ali pa na namernem zavajanju. Dunajska konvencija o pogodbenem
               pravu iz leta 1969 v drugem razdelku natančno govori o ničnosti pogodb. Tako v členih
               od 46 do 53 določa upravičene in neupravičene razloge za uveljavljanje ničnosti
               mednarodnih pogodb. In kot upravičene razloge našteva zmoto, goljufijo, podkupovanje
               predstavnika države, prisiljenje predstavnika države, prisiljenje države z grožnjami
               ali s silo. Torej nobenega od razlogov, ki bi prišli v poštev v zvezi z arbitražnim
               sporazumom. To so razlogi, zaradi katerih je sporazum ničen, če je prišlo do
               sklenitve sporazuma pod temi pogoji, kot so navedeni v deklaraciji.</p>
               <p>49. člen Dunajske konvencije tudi opredeljuje goljufijo, o kateri je bilo tukaj
               govora. Država, ko jo je k sklenitvi pogodbe napeljala kakšna druga država, ki se je
               udeležila pogajanj, s preslepitvijo, se lahko sklicuje na goljufijo, zaradi katere je
               privolitev, da jo veže pogodba, nična. Slovenija in Hrvaška sta se o arbitražnem
               sporazumu pogajali v dobri veri. Ni nobenih skritih dogovorov, gospod Jerovšek.
               Ponovno zatrjujem ni nobenih tajnih dogovorov, ni nobenih skupnih dogovorov, ni
               nobenih goljufij. Obe strani sta se namreč strinjali, da se spor rešuje tako, kot je
               zapisano s tem in v tem arbitražnem sporazumu, da se spor rešuje na podlagi
               arbitražnega sporazuma.</p>
               <p>Tudi vse enostranske izjave oziroma vse zadeve, vezane na enostransko izjavo, so se
               zgodile po podpisu arbitražnega sporazuma, ki je edini relevanten za odločanje
               arbitražnega sodišča.</p>
               <p>Gospod Jerovšek, ravno tako ni res, da nismo obveščali Odbora za zunanjo politiko.
               Jaz sem prej že omenil zasedanje Odbora za zunanjo politiko 3. novembra, kjer smo
               poročali o tem, celo pisno. V poročilu o pogajanjih za sklenitev sporazuma smo
               navedli, da obstaja možnost, da bi Hrvaška podala enostransko izjavo in smo potem, ne
               bi ponavljal, ker sem prej prebral cel ta del poročila, ampak smo na to opozorili
               Odbor za zunanjo politiko, da obstaja ta možnost, ki pa smo jo uspeli preprečiti,
               tako da ni prišlo do enostranske izjave pred podpisom, ne ob podpisu sporazuma. Hvala
               lepa.</p>
            </sp>
            <sp xml:id="SDZ5-Izredna-24-2010-05-26.sp79">

               <speaker>PODPREDSEDNIK FRANCE CUKJATI:</speaker>

               <p>Izvolite repliko, gospod Jerovšek.</p>
            </sp>
            <sp xml:id="SDZ5-Izredna-24-2010-05-26.sp80">

               <speaker>JOŽEF JEROVŠEK:</speaker>

               <p>Spoštovani gospod minister, ne vem, ali polemizirate z menoj ali s slovensko
               javnostjo., Mislim, da postavljamo mi tu iz opozicije zelo relevantna vprašanja.
               Verjetno mi boste pritrdili, da sem na vsakem odboru za zunanjo politiko, in verjetno
               imam še kar dober spomin, kaj je bilo povedano, kaj ni bilo povedano.</p>
               <p>Če začnem tu na koncu, 3. novembra. Vem, se je govorilo o morebitni izjavi. Ampak
               sedaj v hrvaškem zakonu preberem, da je bil dogovor o tem, kaj bo 27. oktobra. In ni
               bilo povedano vse. Jaz dvomim v to, da se o tem niste pogovarjali, ker Hrvati
               navajajo strategijo, kako prelisičiti slovensko javnost. Po podpisu naj se to objavi.
               To je sistem prelisičenja, načrt prelisičenja slovenske javnosti. In tudi ne
               sprejemam vašega očitka o vpletanju drugih držav. Mi moramo slovenski javnosti
               povedati. Ali se vam zdi, da je švedska diplomacija imela ekvidistanco do interesov
               Slovenije in Hrvaške? Sem prepričan, da je švedski veleposlanik v Zagrebu zaznal, kaj
               je v hrvaškem zakonu zapisano. In sem prepričan. In je v depeši napisal, pa Švedska
               ni demantirala takrat tega. Ne vem, slovenska diplomacija je verjetno prikrila, da je
               to zapisano tu notri. Švedska pa takrat ni demantirala. Takrat bi bili taki demantiji
               za mene verodostojni. Danes so bistveno manj, oprostite.</p>
               <p>In tudi zavračam, ker je nekorektno omenjanje slovenske manjšine v Avstriji. Kdo jo
               je vpletal? Ali jo je naša Udba vpletala ali jo je slovenska demokratična stranka,
               takrat v prejšnjem sistemu, ki je ni bilo, pa so se zaklinjali, da nikoli ne bo
               nobene stranke. In je bil tisto izrazit načrt, kako škodovati narodnemu svetu, zdaj
               pa zunanji minister obtožuje demokratične stranke. Tisto je bil načrt, kako uničiš
               narodni svet in so posamezna imena vpletali, nesramno. Jaz vem, da so prizadeti,
               ampak opravičiti se jim mora slovenska država v imenu rabot Sove, ki je šla celo do
               terorizma. In prosim, gospod zunanji minister, na tak način slovenski interesi v
               mednarodni skupnosti ne bodo branjeni, če skušate tisto, kar je delala Udba, naprtiti
               opoziciji. Lepo vas prosim! Naj vaši diplomati, naj Sova sledi, kaj delajo Hrvati in
               promptno informirajte Odbor za zunanjo politiko. O tem pa 3. novembra ni bilo govora.
           </p>
            </sp>
            <sp xml:id="SDZ5-Izredna-24-2010-05-26.sp81">

               <speaker>PODPREDSEDNIK FRANCE CUKJATI:</speaker>

               <p>Gospod Jerovšek, čas za repliko se je iztekel.</p>
            </sp>
            <sp xml:id="SDZ5-Izredna-24-2010-05-26.sp82">

               <speaker>JOŽEF JEROVŠEK:</speaker>

               <p>... izjavo z zamudo. Tako se tudi tam očitno diplomacija ni izkazala. Hvala lepa.
           </p>
            </sp>
            <sp xml:id="SDZ5-Izredna-24-2010-05-26.sp83">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Pečanova, zdaj ste pa vendarle na vrsti.</p>
            </sp>
            <sp xml:id="SDZ5-Izredna-24-2010-05-26.sp84">

               <speaker>BREDA PEČAN:</speaker>

               <p>Pravijo, da v tretje gre rado. Istočasno pa sem tudi vesela, jaz zelo rada berem
               znanstveno fantastiko in fantastiko. In danes sem bila priča fantastičnemu dogodku v
               Državnem zboru. Namreč ugotovila sem, da je gospod Janez Janša končno ugotovil, da je
               Hrvaška 9. novembra lansko leto dala ločeno izjavo o svoji nepripravljenosti, da bi
               odstopila Sloveniji teritorialni dostop do odprtega morja. In zanimivo, da tega ni
               vedel samo on. Vse kaže, da je to odkritje, ki se je zgodilo pred tremi, štirimi
               dnevi, zaradi tega ker smo morali sklicati izredno sejo Državnega zbora, da bi
               vesoljna Slovenija izvedela, da gospod Janez Janša do danes ni vedel, da je Hrvaška
               sprejela v okviru ratifikacije arbitražnega sporazuma tudi 3. člen samega zakona,
               kjer je dala to izjavo, ki jo je potem posredovala Ameriki in Švedski, istočasno pa
               zanika to, da je tudi Slovenija kritizirala, zavrgla, zavrnila tako izjavo in rekla,
               da ni sprejemljiva, da enostavno ne more veljati v odnosu do arbitražnega sporazuma.
               In imamo tudi zakon o arbitražnem sporazumu, ki ga vi seveda niste hoteli potrditi
               oziroma niste hoteli o njem glasovati, ampak ste raje šli ven, samo to vas ne
               odvezuje tega, da bi morali vedeti, kaj piše v 3. členu našega zakona o ratifikaciji
               arbitražnega sporazuma, ker piše natanko tole, "ob upoštevanju suverene pravice vsake
               države, da daje enostranske izjave, in ob tem, da je bila Republika Slovenija
               seznanjena z namero Republike Hrvaške, da poda enostransko izjavo k arbitražnemu
               sporazumu med Vlado Republike Slovenije in Vlado Republike Hrvaške, podpisanemu v
               Stockholmu 4. novembra lani je Republika Slovenija izjavila, da se ni strinjala z
               izjavo Republike Hrvaške z dne 9. novembra 2009 niti z njeno vsebino. Republika
               Slovenija izjavlja, da v skladu z mednarodnim pravom enostranske izjava, podana v
               zvezi z arbitražnim sporazumom, nima učinka na njegovo vsebino in da izjava Republike
               Hrvaške z dne 10. novembra 2009 nima nobenega učinka na arbitražni postopek.
               Republika Slovenija izjavlja, da je naloga arbitražnega sodišča določiti ozemeljski
               stik teritorialnega morja Republike Slovenije z odprtim morjem, stik Slovenije z
               odprtim morjem, torej ohranitev pravice Slovenije do stika z odprtim morjem, ki ga je
               imela na dan osamosvojitve 25. junija 1991. Republika Slovenija tudi izjavlja, da se
               arbitražni sporazum razlaga v skladu z običajnim pomenom izrazov v določbah samega
               sporazuma".</p>
               <p>Če tega niste znali prebrati, potem ali niste tega hoteli ali pa ste nepismeni. In
               cela Slovenija je bila preko medijev v novembru mesecu lansko leto in tudi pozneje
               večkrat obveščena s strani Vlade, s strani političnih strank, kaj se je dogajalo v
               zvezi z ratifikacijo tega arbitražnega sporazuma v hrvaškem parlamentu in kakšna je
               bila naša reakcija na to. Tak zakon o ratifikaciji smo mi sprejeli, tak 3. člen ta
               zakon ima in zdaj se vi tu sprenevedate in govorite, kot da niste nikoli v življenju
               še slišali, da je bil dan v parlamentarno proceduro aprila meseca tak zakon in smo
               takega tudi sprejeli. Lepo prosim, nehajmo se že enkrat sprenevedati in strašiti
               ljudi s tem, kako ne bomo mogli zdaj z našimi in tujimi ladjami priti v mednarodne
               vode. Če drugega ne, tudi zdaj se vozijo naše ladje po hrvaškem morju do Kopra, po
               hrvaškem in slovenskem morju do Kopra in po slovenskem in italijanskem morju iz Kopra
               in se nič ne dogaja slabega v zvezi s tem. Vi ste pa grozno pametni in znate celotni
               Sloveniji govoriti o tem, kako je naša Vlada zavozila vse stvari. Vi ste jih hoteli
               zavoziti, samo vam na vso srečo ni uspelo.</p>
            </sp>
            <sp xml:id="SDZ5-Izredna-24-2010-05-26.sp85">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Györek.</p>
            </sp>
            <sp xml:id="SDZ5-Izredna-24-2010-05-26.sp86">

               <speaker>MIRAN GYÖREK:</speaker>

               <p>Hvala za besedo predsedujoči. Kolegice in kolegi!</p>
               <p>Mislim, da je prav, da je danes prišlo do te razprave oziroma obravnave, ko vplivamo
               na zgodovinsko odločanje Slovenk in Slovencev na prihodnjem referendumu.</p>
               <p>V današnji dosedanji razpravi je bilo slišati kar nekaj tehtnih, razumnih stališč,
               ki upravičeno zbujajo strah in nelagodje ob pomisleku povprečnega Slovenca glede
               referenduma. Na drugi strani pa lahko poslušamo skrajno neodgovorno zavajanje in
               neresnice, ki jih trosijo predstavniki Vlade in koalicijski poslanci. Lahko smo
               slišali tudi take nebuloze, kot na primer, da naj bi politična eksistenca SNS in SLS
               temeljila zgolj na nerešenem mejnem vprašanju s Hrvaško. Ta spoštovana poslanka je pa
               res politični analitik vrhunskega kova. Kaj bi si mislili, če bi nekdo od nas rekel,
               da slovenska socialdemokracija gradi svoje politične temelje zgolj na katastrofalni
               gospodarski, socialni, finančni in moralni situaciji, ki vlada v Sloveniji odkar je
               SD na oblasti. Toliko vam v razmislek.</p>
               <p>Ko poslušamo razmišljanja in teorije o vsej modrosti vsebine tega arbitražnega
               sporazuma, po domače povedano, običajnega skropucala v škodo Slovenije, me nehote
               spominjate na mojstrovino slovenske literature, to so Butalci Frana Milčinskega.
               Lahko samo dvakrat ugibate, katero vlado, torej hrvaško ali slovensko, bi en
               nepristranski razumen opazovalec prisodil Butalcem in katero Tepanjčanom. Res ste nas
               in ves slovenski narod pripeljali v neverjetno godljo in sedaj želite z referendumom
               prestaviti vso odgovornost na slovenski narod in to, kot smo danes prvič slišali od
               predsednika Vlade, celo z neskončno čezmejno ali brezmejno odgovornostjo. Kako naj
               komentiramo takšno stopnjo odgovornosti? Bolje, da ne. Zaradi takšne odgovornosti
               nastaja za slovenski narod takšno tveganje in nezaupanje v slovensko politiko, da me
               ne čudi zbeganost povprečnega Slovenca. In naj opozorim na dejstvo, da približno 80%
               Slovenk in Slovencev dejansko ne ve, kaj je res in kaj ni res pri vsej takšni
               propagandi, ki jo zganja sedanja slovenska vlada. In potem zahtevate in pričakujete
               njihovo razumno in za slovenski narod življenjsko odločitev. Res je bila prejšnja
               vlada pametnejša. Če trenutno problema ne moreš rešiti v svoje dobro, raje počakaj,
               vsaj škode ne boš naredil svojemu lastnemu narodu.</p>
               <p>V Slovenski nacionalni stranki v nobenem primeru ne pristajamo na to, da se Vlada
               Republike Slovenije pogaja o ozemljih, ki nesporno pripadajo Republiki Sloveniji in
               jih je zaradi nesposobne slovenske politike v letih po osamosvojitvi dejansko Hrvaška
               potihoma okupirala.</p>
               <p>Arbitražni sporazum nam ne omogoča neposrednega teritorialnega izhoda v mednarodne
               vode oziroma nam ne daje nobenega zagotovila, da bomo po odločitvi arbitrov ohranili
               teritorialni stik z mednarodnimi vodami. Odločitev bo v največji meri odvisna od
               pogajalskih sposobnostih tako ene kot tudi druge države. Še bolj pa morda od
               dogajanja v zakulisju. In to me skrbi. Zgodovina nas uči, da so Hrvatje pri tem poslu
               vedno uspešnejši od Slovencev. To je dokazano in to mi lahko verjamete.</p>
               <p>Predstavljeni arbitražni sporazum je napisan zgolj in le za koristi Hrvaške. Zato so
               ga tudi sprejeli tako hitro, s tako veliko večino. Žal je pri sestavi arbitražnega
               sporazuma v korist Hrvaške od vsega začetka sodelovala tudi Vlada Republike
               Slovenije, ki je pristajala na pritiske gospodarjev iz Evropske unije, še bolj pa iz
               ZDA, kot smo danes slišali. S čim so to počeli, pa bo pokazala šele zgodovina.</p>
               <p>Potrditev arbitražnega sporazuma na referendumu pomeni konec in propad samostojne
               neodvisne in suverene Republike Slovenije v smislu teritorialne suverenosti in
               integritete. Vse žrtve slovenskega naroda v zgodovini, vsa prelita kri za domovino bo
               na nek način izdana. Dejstvo je, da smo v zadnjem stoletju Slovenci ostali brez
               skoraj polovice nacionalnega ozemlja. Leta 1920 je Slovenija izgubila Koroško. Po
               drugi svetovni vojni pa je Slovenija izgubila še Trst in Gorico. Takrat je bila meja
               med Slovenijo in Italijo določena tako, da je več kot 120 tisoč Slovencev ostalo v
               Italiji. Istočasno je Hrvaška tudi dobila večji del Istre, ki pa nikoli v zgodovini
               ni bila njena. Torej zelo uspešni so bili v pretekli zgodovini pri pogajanjih, kje
               kaj dobiti. Ali bomo pa sedaj dovolili, da nam vzamejo tudi morje in dostop do
               mednarodnih voda? Saj so nam okupirali že okoli 800 hektarjev zemlje ob kopenski
               meji, o kateri se nihče noče danes pogovarjati. Pojdite na teren, pojdite v
               Prekmurje, vprašajte Hotižane, poglejte, kako oni čutijo, kako oni razumejo takšno
               vladno politiko.</p>
               <p>Slovenske državljanke in državljani ne smemo dopustiti, da o usodi naše domovine,
               vseh nas odločajo ljudje, ki delujejo po navodilih nekaterih velikih držav, kot so
               ZDA recimo, saj le-ti zaradi lastnih interesov in samo lastnih interesov lobirajo v
               korist Hrvaške. Dolžnost vseh zavednih Slovencev in Slovenk je, da glasujemo proti
               sporazumu in s tem rešimo in ohranimo svojo domovino. Hvala.</p>
            </sp>
            <sp xml:id="SDZ5-Izredna-24-2010-05-26.sp87">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Han.</p>
            </sp>
            <sp xml:id="SDZ5-Izredna-24-2010-05-26.sp88">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Se opravičujem za prejšnjo mojo reakcijo.</p>
               <p>Jaz moram reči, da sem danes razočaran, žalosten, na nek način tudi zmeden, ko
               poslušam vse te razprave iz opozicije, ko slišim vse te zavedne Slovence, še posebej
               tam na levi strani, ko ne izbirajo sredstev, ko so pripravljeni celo sredi te dvorane
               govoriti hrvaško, prej pa govorijo, kakšni nacionalni ljudje so. Zmago Jelinčič je
               pripravljen celo hrvaško govoriti v tem slovenskem parlamentu.</p>
               <p>Rekel bom eno stvar, da nobenih osnov ni bilo za današnjo sejo. To je bilo danes
               dokazano že večkrat. Ne nazadnje so to tudi Švedi in Američani oziroma
               veleposlaništva so sporočila, da ni bilo nobenih takšnih ali drugačnih dogovorov med
               vladama Slovenije in Hrvaške. Zato je to danes čisto predreferendumsko srečanje in
               verjamem, da si bodo Slovenke in Slovenci, državljanke in državljani znali narediti
               sliko in 6. 6. rešiti ta gordijski vozel, ki nas zavija okoli vratu že 20 let.In bodo
               6. 6. znali oceniti, kaj je prav in kaj ne. In s tem bomo rešili resnično en velik
               problem, ki Slovenijo tare že vseh 19 let. Rad bi pa rekel, da ne rešujemo Slovenke
               in Slovenci samo zaradi človeških odnosov tega problema, ampak gre tudi za
               gospodarstvo. In ko govorijo člani opozicije, da bo zaradi tega trpela Luka, vas
               moram spomniti, da toliko škode, kot ste jo vi naredili v prejšnjem mandatu
               primorskemu gospodarstvu, noben arbitražni sporazum ne more narediti, tudi če ne bi
               bilo 15 členov notri.</p>
               <p>Jaz verjamem, da bo ta arbitražni sporazum uspešen za Slovenijo in da bodo arbitri
               pošteno določili vse meje in s tem rešili spor, ki ga imamo Slovenci in Hrvati zaradi
               nerešenih problemov. Hvala.</p>
            </sp>
            <sp xml:id="SDZ5-Izredna-24-2010-05-26.sp89">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Frangež.</p>
            </sp>
            <sp xml:id="SDZ5-Izredna-24-2010-05-26.sp90">

               <speaker>MATEVŽ FRANGEŽ:</speaker>

               <p>Današnja seja je samo še eno poglavje v zelo jasni strategiji opozicije, da z
               vnašanjem zelo zmedenih in zlaganih okoliščin ali drugačnih fantaziranj o tem, kaj je
               pravzaprav vsebina arbitražnega sporazuma, zmede slovenski narod in ga, ne toliko
               pridobi na svojo stran, pač pa odvrne od udeležbe na referendumu 6. junija.</p>
               <p>Jaz zaupam temu narodu in računam na to, da ga ti jalovi poskusi opozicije ne bodo
               prepričali, in da se bodo ljudje v največjem možnem številu udeležili referenduma in
               odločili za tisto, kar zagotavlja pravično in dobro rešitev meje med obema
               državama.</p>
               <p>Najprej smo videli razlaganje o tem, kako bi bilo bolje utemeljiti sporazum na
               načelu ex aequo et bono, pa je kasneje naša diplomacija in tudi mnogi mednarodni
               pravniki so dokazali, da je v arbitražnem sporazumu to načelo že zajeto, ne z imenom
               načela, pač pa z opisom, da se mora upoštevati načelo pravičnosti in vse druge
               relevantne okoliščine, vključno z zgodovinskimi okoliščinami, vključno z dnevom 25.
               junij 1991 in našim dokazovanjem, da smo takrat imeli jurisdikcijo nad celotnim
               Piranskim zalivom. Na dolgo in široko smo poslušali o tem, da bo arbitražni sporazum
               zagotovil kvečjemu služnost in da stik ni teritorialni stik. Kakšen je lahko stik
               teritorija z neko drugo entiteto, če ne teritorialni stik?</p>
               <p>Prepričan sem, da je premier Pahor uspel z veliko skrbnostjo in doslednim
               upoštevanjem vsega tistega, kar je slovenska politika skozi vseh 20 let prepoznavala
               kot vitalne nacionalne interese pri vprašanju meje, skleniti in doseči dober
               sporazum, ki jamči pravično mejo, predvsem pa tisto, kar je določeno v 3.b točki
               sporazuma, torej določitev stika Slovenije z odprtim morjem.</p>
               <p>Marsikaj moti v tej napeti referendumski kampanji. Mene izjemno moti kot
               Mariborčana, zlorabljanje lika generala Maistra, ki so si ga nasprotniki arbitražnega
               sporazuma pripeli na majice z geslom "Maister bi bil proti". General Maister je
               reševal probleme, nemudoma je pristopil k akciji, organiziral zavedne Slovence in
               postavil severno slovensko mejo. In to je tudi naš pristop - rešujemo probleme!
               Mislim, da bi nas predvsem socialna in ekonomska situacija v naši državi morala
               končno naučiti, da je probleme treba reševati. In jaz sem ponosen, da podpira Vlado,
               ki samozavestno in pogumno in odločno pristopa k reševanju problema.</p>
               <p>Stvar je jasna. Volivke in volivci ne potrebujejo veliko propagandnega materiala.
               Potrebujejo besedilo sporazuma. In ni treba biti mednarodni pravnik, da zelo jasno
               določeno besedilo arbitražnega sporazuma razumeš točno tako, kot je zapisano. In
               točno tako, kot je zapisano, ga bo razlagalo arbitražno sodišče, vključno z navedbo,
               da so vsa enostranska dejanja po 25. 6. 1991 pravno nerelevantna za to arbitražno
               sodišče. Mimogrede, tudi enostranske izjave po podpisu arbitražnega sporazuma.</p>
               <p>Naj na koncu zaključim, kot član sekcije frutek, gospod Jerovšek, da sem prepričan,
               da tudi sekcija frutek v Državnem zboru premore bistveno več modrosti od dolgih
               razprav, ki jih moramo včasih poslušati od poslanca s tako dolgim stažem, kot ste vi
               osebno. Z vsem spoštovanjem, mislim, da bi se glede na ta staž, morali naučiti malo
               politične kulture tudi v odnosu do svojih sodelavcev, kolegov in kolegic v tem
               parlamentu.</p>
               <p>Hvala.</p>
            </sp>
            <sp xml:id="SDZ5-Izredna-24-2010-05-26.sp91">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima dr. Gantar.</p>
            </sp>
            <sp xml:id="SDZ5-Izredna-24-2010-05-26.sp92">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Spoštovane kolegice in kolegi!</p>
               <p>Danes naj bi govorili o novih okoliščinah. Jaz jih pravzaprav ne poznam, razen ene
               same, ki pa sodi v domeno civilne družbe in ne vladnih organizacij — ne na hrvaški in
               ne na slovenski strani. In to je dejstvo, da je po včerajšnjem sporočilu Komisije
               Pravičnost in mir, tega neformalnega govorca Rimskokatoliške cerkve v Sloveniji, ta
               komisija v bistvu zavrnila arbitražni sporazum. To dejstvo je povsem legitimno in
               nihče mu ne more nič oporekati. Ob tem se je treba spomniti, da smo v številnih
               javnih razpravah slišali, da je treba arbitražni sporazum zavrniti že zato, ker zanj
               navijata Vatikan in ZDA, in to bi bilo v luči bodočega možnega razvoja, ko bi
               Evropska unija razpadla ali se spremenila, da bi se ustanovila neka srednjeevropska
               katoliška konfederacija pod vodstvom katoliške Hrvaške, Avstrije in v tej luči bi
               bilo dobro, da je Slovenija prikrajšana, ker bi jo to navezalo na to konfederacijo.
               Pustimo te stvari ob strani, toda dejstvo je, da so se sedaj razmere močno
               spremenile. In to razmišljanje je na nek način pravilno, le da ta koalicija obstaja,
               vendar obstaja v Sloveniji, ampak je proti arbitražnemu sporazumu in ne zanj.
               Nedvoumno se mi zdi, da ob tem arbitražnem sporazumu zdaj v drugi fazi razprave gre
               za marsikaj več, ne več samo za arbitražni sporazum, ampak konsolidacij določenih
               političnih sil, recimo temu slovenske desnice, kar je bolj pomembno, kot je razprava
               in vprašanje arbitražnega sporazuma in rešitve meje. Toliko o širših okoliščinah.</p>
               <p>Rad bi rekel kaj v zvezi s stikom. Očita se, da arbitražni sporazum določa, da naj
               bi določili samo stik. Arbitražni sporazum se nanaša na teritorialne enote.
               Slovenija, kot je rečeno, ima kopno in teritorialno morje. To je njen teritorij.
               Kadar gre za teritorialne enote, verjemite mi, je ta stik samo fizičen, drugačnega
               ni. To je fizični stik slovenskega teritorialnega morja z odprtim morjem. In zakaj je
               tako? Kajti, če ne bi bilo tako. se sprašujem, zakaj je Hrvaška sploh sprejela
               posebno izjavo, v kateri govori, da to ni fizični stik in tako naprej. Hrvaška sama s
               tem, ko je dala to izjavo, na nek način priznava, da gre za takšen stik in se od tega
               v posebni ločeni, nični izjavi za presojo pred arbitražnim sodiščem distancira. To je
               njen problem, njen notranji politični problem. Vendar dejstvo je, da je na nek način
               prav Hrvaška s svojo ločeno izjavo, ne da bi to vedela in hotela, priznala, da prav
               za to v sporazumu gre, sicer ne bi dajala nobene izjave, bi bila varna, na varni
               strani in brez kakršnekoli izjave. Tako to zadevo Hrvaška sama demantira. Pravi v tem
               dogovoru, o tem stiku oziroma v tem dodatnem stališču "kao što je dogovoreno sa
               slovenskom stranom". Ja, v redu. Dajte mi prinesti podpis Samuela Žbogarja, podpis
               Boruta Pahorja o tem dogovoru, da da ločeno izjavo in jaz bom takšnemu podpisu, če bo
               dan, verjel in bi vprašal nekaj stvari tiste, ki bi to podpisali. Tega nismo videli,
               tega ni nihče prinesel. Ko bo to nekdo prinesel, bomo o tem tudi lahko govorili.</p>
               <p>Naprej. Kaj je alternativa? Kolega Janša je povedal, da so te alternative tri. Prva
               alternativa je sporazum,v katerem bo izrecno pisalo, da mora sodišče določiti mejo po
               načelu zunanje pravičnosti, o čemer je bil leta 2007 dosežen konsenz oziroma je bilo
               doseženo soglasje med slovenskimi parlamentarnimi strankami. Zdaj jaz ne bom šel v
               interpretacijo tega konsenza, lahko ga napišem, bi vzelo preveč časa, toda dejstvo
               je, da niso predlagali sojenja po načelu ex aequo et bono. Posebni sporazum, ki ga
               imamo, vključuje zgolj referenco, da sodišče v sporu razsodi prvenstveno na temelju
               drugega odstavka 38. člena statuta, ni omenjen ex aequo et bono. Ta drugi odstavek pa
               omogoča razsojenje po načelu ex aequo et bono, če se obe strani strinjata, vendar še
               to ni nujno. Sodišče lahko odloči, če se obe strinjata, da razsoja po tem načelu,
               sicer lahko razsoja po pravilih mednarodnega prava. Nikakršne sledi o tem, da se bo
               res odločalo po tem načelu ex aequo et bono. To je v dokumentu, ki ga je pripravila
               prejšnja vlada.</p>
               <p>Drugič. Alternativa je sporazum, v katerem bo nedvomno zapisano, da se podpisnici
               strinjata s tem, da ima Slovenija zagotovljen Piranski zaliv in teritorialni izhod v
               mednarodne vode. Odlična alternativa, se strinjam z njo. Ampak je treba vprašati še
               Hrvate, žal.</p>
               <p>Tretja alternativa je ratifikacija sporazuma Drnovšek-Račan, ki predstavlja za
               Slovenijo še sprejemljiv kompromis določitve južne meje, minimum od minimuma, na
               katerega bi Slovenija eventualno še lahko pristala. Žal je ta sporazum
               Drnovšek-Račan, ki bi ga lahko jutri ratificirali v Državnem zboru, tako kot kaže,
               padel oziroma je bil vržen v Blejsko jezero, , ko je bil narejen odstop od
               bilateralnega reševanja k multilateralnemu reševanju pred tretjim. In to reševanje
               pred tretjim je bilo celo Mednarodno sodišče v Haagu. Če je bila strategija Hrvaške
               nasprotna od sporazuma Drnovšek-Račan, potem mora biti strategija Slovenije stran od
               haaškega sodišča, kajti to sodišče je geografsko sodišče in bi nedvomno presojalo v
               našo škodo, če gledamo naše zgodovinske in druge interese, realne interese v tem
               prostoru. Ta prehod na arbitražo je bil možen in se je zgodil šele potem, to moramo
               vedeti, ko je odstopil Sanader, sicer smo bili vsi v blokadi. Zakaj je gospod Sanader
               odstopil, ne vemo. Verjetno ne zaradi tega. Toda ker je odstopil, iz katerihkoli
               razlogov že, je bila ta pot odprt in se je zgodila.</p>
               <p>Še eno stvar bi komentiral, razklanost. Moj sedež je enako oddaljen od poslanskega
               kolega gospoda mag. Radovana Žerjava, od kolega Ivana Grilla, kot je njegov sedež
               oddaljen od mojega sedeža. Ko govorimo o tej razklanosti, bodimo vsaj toliko fer, da
               rečemo, da smo k razklanosti prispevali vsi, ena in druga stran, da ni samo ena stran
               tista, ki povzroča razklanost. Vsaj na tej fer ravni moramo to reči in ne obtoževati
               druge strani, da deli slovensko javnost, če je mnenje nasprotne strani ravno takšno,
               da deli javnost. Vsaj pri tem bodimo toliko strpni in se vprašajmo, zakaj ravnamo
               tako.</p>
               <p>Omenil bi samo še naslednje. Moram reči, da sem bil po tistem sestanku na Bledu leta
               2008 na sestanku pri tedanjem predsedniku Vlade. Bil sem strašno razočaran in sem
               tudi tam povedal nekaj stvari. Vendar mi padlo na misel, da bi šel ven in kritiziral
               predsednika Vlade ali Vlado, ker se mi je zdelo, da bi naredil še večjo škodo, in da
               se bomo že med sabo zmenili med dogovarjanjem,, da bomo prišli od Haaga vsaj k
               arbitražnemu sodišču ali tribunalu. Te pozicije zdaj ne najdem. Tu je zdaj arbitražni
               sporazum še ena točka v drugih delitvah in bojih, in to me skrbi. Zato je prav, da se
               vrnemo k temu, kaj ta sporazum dejansko je, kaj ni, kaj omogoča, kakšna tveganja
               prinaša, ali so ta tveganja razumna. Sam mislim, da so tveganja razumna znotraj tega
               arbitražnega sporazuma, manjša kot karkoli drugega, kar sem do zdaj slišal. Upam, da
               bo vsaj razprava tekla v tej smeri.</p>
               <p>Ob tem moram reči še naslednje. Iskreno rečeno, do zdaj Slovenska demokratska
               stranka še nikoli ni glasovala proti tej verziji arbitražnega sporazuma, do zdaj še
               ne. Glasovala je samo enkrat za razpis referenduma. Ob vseh glasovanjih do zdaj
               takšnega glasovanja še ni bilo. Tudi to je po svoje pomenljivo, navsezadnje lahko
               tudi obetavno. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp93">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Irgl.</p>
            </sp>
            <sp xml:id="SDZ5-Izredna-24-2010-05-26.sp94">

               <speaker>EVA IRGL:</speaker>

               <p>Najlepša hvala za besedo.</p>
               <p>Za razliko od koalicijskih poslank in poslancev, ki pravijo, da ta seja ni potrebna,
               moram reči, da je še kako potrebna pred odločanjem na referendumu 6. junija. Na tej
               seji imamo danes namreč možnost spregovoriti o nekaterih nasprotujočih si izjavah, o
               očitnih lažeh, ki so se sprožale s strani posameznikov, o sprenevedanjih in govorimo
               lahko glede na nova dejstva, danes znana, celo o s prevaro izigranem arbitražnem
               sporazumu, ki pa je v tem trenutku bistveno bolj ugoden za hrvaško stran kot za
               Slovenijo.</p>
               <p>Zakaj to govorim? Hrvaška je ob ratifikaciji sprejela posebno izjavo, v kateri je
               zapisala <stage>(citiram)</stage>: "Nič v sporazumu o arbitraži med Vlado Republike Hrvaške in Vlado
               Republike Slovenije se ne bo smatralo kot pristanek Hrvaške na zahtevo Slovenije po
               teritorialnem stiku z odprtim morjem". To je Hrvaška zapisala v zakonu. Danes pa to
               izjavo, ki je zapisana v zakonu, predsednik Vlade gospod Borut Pahor zanika. To
               izjavo je zanikalo tudi švedsko veleposlaništvo, se pravi zanika to, da bi jo Hrvaška
               skupaj s Slovenijo kakorkoli seznanila s to enostransko izjavo. In seveda se danes
               zato lahko upravičeno sprašujemo, kdo pravzaprav tukaj laže. Kdo o tej zadevi laže?
               Če Švedska ne laže, potem očitno laže Hrvaška, ki je ta sporazum sprejela s prevaro.
               V tem trenutku bi morali začeti zvoniti alarmi ne samo predsedniku Vlade, tudi
               ministru za zunanje zadeve in celotni Vladi, celotnemu slovenskemu prostoru, če ne
               želijo, da jih ima mednarodna javnost preprosto za copate, kot se je nekoč izrazil
               soimenjak predsednika Vlade po priimku, gospod Boris Pahor. Se pravi, v tem trenutku
               bi po mojem mnenju, glede na ta nova dejstva, morala Slovenija jasno reči ne temu
               arbitražnemu sporazumu in ga razglasiti za ničnega. Zakaj to govorim? Dunajska
               konvencija o pogodbenem pravu v 49. členu jasno pravi naslednje: "Država, ki jo je k
               sklenitvi napeljala kakšna druga država, ki se je udeležila pogajanj s preslepitvijo,
               se lahko sklicuje na goljufijo, zaradi katere je privolitev, da jo veže pogodba,
               nična". Jaz menim, da bi to moralo biti dovolj, da bi tisti, ki delajo na tem
               arbitražnem sporazumu, začeli razmišljati bolj realno in bolj zdravo.</p>
               <p>Seveda je še več različnih kontradiktornih izjav bilo izrečenih in nejasnih. Gospod
               Pahor je večkrat zatrdil, da mu je premierka Kosor obljubila teritorialni stik
               slovenskega morja z mednarodnimi vodami, čeprav ni nikoli znal pojasniti, kdaj se je
               to zgodilo, kje se je to zgodilo. Nato je seveda sledilo ostro zanikanje Hrvaške
               glede te izjave. Tudi premierka Kosor je predsednika slovenske vlade postavila na
               laž. Več kot očitno je, da imamo tukaj preveč nejasnosti, da bi se lahko podali v
               tako tvegano zgodbo, kot je ta arbitražni sporazum. Zakaj bi se nam pravzaprav mudilo
               razprodajati neko ozemlje, ki je naše, ki nam pripada? Zakaj bi morali kot
               polnopravna članica Evropske unije pristajati na izsiljevanja Hrvaške? Zakaj ne
               moremo svojega lastnega ozemlja ceniti vsaj pol toliko, kot cenijo svoje ozemlje
               Hrvatje? Tega jaz, žal, ne bom nikoli razumela. Za Slovenijo je arbitražni sporazum
               slab, ker ogroža pomorski status države, ogroža teritorialno povezavo Republike
               Slovenije z mednarodnimi vodami, ogroža pa tudi gospodarske interese Luke Koper. In
               to vsekakor niso nepomembna dejstva.</p>
               <p>Da zaključim. Sama stojim trdno na stališču, da država, ki ima izhod na odprto
               morje, je velika država, tudi če ima samo dva milijona prebivalcev. Vendar pa država,
               ki nima izhoda na odprto morje, pa čeprav ga v tem trenutku ima in ji pripada , bi pa
               po sprejetem arbitražnem sporazumu dobila samo nek bazen, je pa resnično majhna
               država. In to ne samo ozemeljsko, ampak tudi v glavah. Zato sem jaz proti temu
               arbitražnemu sporazumu in tudi verjamem, da bodo Slovenke in Slovenci znali to
               preceniti in bodo 6. junija glasovali proti.</p>
            </sp>
            <sp xml:id="SDZ5-Izredna-24-2010-05-26.sp95">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Potrata.</p>
            </sp>
            <sp xml:id="SDZ5-Izredna-24-2010-05-26.sp96">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod zunanji minister, poslanke
               in poslanci!</p>
               <p>Na dve sporočili sem bom sklicevala za začetek. Eno je prišlo iz Poslanske skupine
               SDS in nosi naslov Arbitražni sporazum je mrtev. Z mojega stališča bo arbitražni
               sporazum mrtev, če ga bomo na referendumu 6. junija zavrnili. Drugo sporočilo pa je
               je bilo objavljeno na STA in govori,da Društvo za mednarodno pravo podpira arbitražni
               sporazum.</p>
               <p>Iz tega teksta bom prebrala samo en delček, majhen delček. Člani so izrazili
               zaskrbljenost, navajam, "zaradi pravno nestrokovno argumentiranih stališč, ki se
               pojavljajo v javnosti in nimajo opore v mednarodnem pravu. Ugotavljajo tudi, da
               trenutno stanje, status quo na spornih območjih Sloveniji ni v korist. Prepričani so,
               da je sporazum dober in da bo prispeval tudi k nadaljnji utrditvi prijateljskih
               odnosov med Slovenijo in Hrvaško".</p>
               <p>Tako strokovno združenje mednarodnih pravnikov in nimam razloga, da jim ne bi
               verjela. Ne morem pa verjeti tistim, ki neprestano spreminjajo svoja stališča. Danes
               je bilo mogoče slišati, da je bila politika nesposobna in se je zdaj odločila
               preložiti odločitev ljudem na referendumu. Ti isti ljudje iz ta istih poslanskih
               skupin, ki so že davno prej opozarjali na to ali grozili celo, da bodo zahtevali
               razpis o arbitražnem sporazumu. Zakaj bi jim verjela zdaj, da so njihovi nameni čisti
               in jasno? In glasovali so za referendum. To je silno pomembno. Zanimivo pa, da niso
               glasovali o arbitražnem sporazumu. Ko smo na aprilski sejo sprejemali zakon o
               ratifikaciji arbitražnega sporazuma, so nekateri ostali zunaj in verjetno zdaj čutijo
               to kot zamujeno priložnost, da bi povedali svoja stališča in so zato zahtevali sklic
               te seje, ki naj bi razkrila nove okoliščine. Ja kakšne pa so te nove okoliščine? Že
               zdaj me je sram, da je moral zunanji minister spomniti člane Odbora za zunanjo
               politiko, da so 3. novembra bili obveščeni o možnosti enostranske hrvaške izjave v
               zvezi z arbitražnim sporazumom. Kot da imamo amnezijo in se tega ne zavedamo. In ne
               nazadnje, poglejte, velikokrat je govora o ustavni pravici do obveščenosti. Ko so
               gospodinjstva dobila besedilo zakona o ratifikaciji arbitražnega sporazuma, bi pa
               zdaj to ne bilo dobro in prav. Ampak jaz pozivam državljanke in državljane, da
               vzamejo to obvestilo v roke in da pogledajo, da ima zakon o ratifikaciji šest členov
               in je to okvir, v katerega je vložen arbitražni sporazum. V treh jezikih je
               arbitražni sporazum napisan, trije predsedniki vlad so ga podpisali in tam imate vse,
               kar je o arbitražnem sporazumu treba vedeti v enajstih členih. In slovenski in
               hrvaški zakon o ratifikaciji imata vsak svoj 3. člen, v katerem so Hrvatje dali svojo
               izjavo, mi pa smo v tem 3. členu zapisali, da s tako enostransko izjavo ne soglašamo.
               Kdo je komu kaj prikrival? Kakšne nove okoliščine? Meni je zelo žal, če nekateri
               kolegi in kolegice tisto, kar naknadno preberejo, štejejo za nove okoliščine. Nove
               okoliščine bi res rada spoznala, pa jih iz tega, kar sem do sedaj na tej seji
               slišala, nisem ugotovila. Sem pa se še samo utrdila v tem, da je ta današnja seja
               neke vrste pred referendumska kampanja, na kateri se vsakomur od nas zdi potrebno
               povedati ,kako bo glasoval. Pa bom še jaz s tem končala. Bom glasovala za arbitražni
               sporazum, ker ureja tisto, česar bilateralno ni bilo mogoče urediti, in ker zaupam,
               da bodo v arbitražnem sodišču usposobljeni, pravični pravniki, ki bodo znali prebrati
               memorandum, ki ga bo Slovenija pripravila, in bo ta memorandum kakovostna osnova za
               izrekanje sodbe. Hvala.</p>
            </sp>
            <sp xml:id="SDZ5-Izredna-24-2010-05-26.sp97">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Pukšič.</p>
            </sp>
            <sp xml:id="SDZ5-Izredna-24-2010-05-26.sp98">

               <speaker>FRANC PUKŠIČ:</speaker>

               <p>Hvala lepa in lep pozdrav!</p>
               <p>Niti ni pomembno, kaj si mi mislimo, kakšni bodo sposobni arbitri, kakšni bodo
               sposobni pravniki. je pa vendarle s tega pravnega vidika pomembno, kar misli naše
               ustavno sodišč, ker vendarle tukaj je le vrh, cvet, ali pa vsaj naj bi bil,
               slovenskega prava. V 62. in 63. členu obrazložitve v zvezi s tem arbitražnim
               sporazumom so zapisali, da Ustavno sodišče opozarja Državni zbor, da bi bilo smiselno
               spremeniti Ustavo, in to zato, da ne bi prišlo do protiustavne notranje zakonodaje
               prav zaradi izvrševanja arbitražnega sporazuma. Torej, to je pomembno. Saj ni
               pomembno, kaj pravzaprav mi v politiki mislimo. Pa tisti, ki nismo pravniki, je prav,
               če si preberemo kakšno pravno mnenje, tako dr. Toneta Jerovška, dr. Čebulja; skratka
               ljudi, ki so na pravnem področju še kako podkovani.</p>
               <p>Veste, pomembno pa je, da mi politiki vendarle naj ne bi delali tega, da bi
               slovenski narod tako močno razklali in razdvajali. Nikoli po osamosvojitvi se to v
               slovenski politiki ni zgodilo, razen zdaj, ko je ponovno v razcvetu ta cvet, ki je
               bil prej 50 let na oblasti. Razklal nas je z močjo, ne pa z argumentom moči. Torej,
               za njih je moč argument. Opozicijo ste prej, ko se je glasovalo o Zakonu o
               arbitražnem sporazumu, nekateri omenjali, da smo ostali zunaj. Ne, nagnali ste nas iz
               te dvorane, ker ste nam določili eno minutko razprave. To je cinično – in moč večine
               ste imeli. Ustavno sodišče je zapisalo, da bo imela odločitev arbitražnega sodišča
               ustavne posledice. To pomeni: nekorektno, nepošteno in nenavadno je, da se je
               odločalo z navadno večino. Tisti, ki ste krivi za to anarhijo, da se dogaja, za ta
               referendum, je vladna koalicija, ki je prvič v slovenski zgodovini si dovolila nekaj
               takšnega, torej poseg v ustavno, zemeljsko in morsko celovitost naše države z
               enostransko odločitvijo leve vladne koalicije. In nimate nobene pravice, kolegice in
               kolegi, čeprav ste dobili možnost in moč upravljati to državo, nimate pa pravice
               zapraviti to državo, nimate pravice poteptati tistega, kar smo 23. 12. leta 1990
               izglasovali na referendumu - da hočemo samostojno državo. In tisto, kar smo takrat
               izglasovali, je naša, je moja in verjamem slovenskemu narodu, da bo to obdržal za
               ceno 6. 6. in šel na referendum in glasoval proti arbitražnemu sporazumu.</p>
               <p>Predsednik Vlade gospod Borut Pahor bi se rad zapisal v slovensko zgodovino tako kot
               nekateri ali, recimo, tako kot mogoče general Rudolf Maister. In veste, da mu je to
               uspelo! Predsednik Vlade gospod Borut Pahor bo zapisan v slovenski zgodovini. Tudi
               čez 100 ali 200 let se ga bodo spominjali, velike večine nas seveda ne, njega pa.
               Maistra se spominja slovenska zgodovina po svetlem delu slovenske zgodovine, za to da
               mi, ki prihajamo s Štajerske, smo v slovenskem parlamentu, se lahko njemu zahvalimo,
               čeprav se mu je takratna ljubljanska vrhuška posmehovala. Torej, ohranil je del
               Slovenije. Pahor pa bo tisti, ki se ga bo slovenska zgodovina spominjala na smetišču
               slovenske zgodovine. Je edini predsednik, edini, prvi, jaz verjamem in upam, da
               zadnji predsednik slovenske vlade, ki si je upal podpisati kapitulacijo, ki si je
               upal kolaborirati s Hrvaško na območju, kjer je Hrvaška nesporno zasedla slovenska
               ozemlja. In tega si po ustavi in zakonih ter po glasovih, ki jih je dobil, ne bi smel
               privoščiti.</p>
               <p>Predsednik Vlade se je danes v slovenskem parlamentu skliceval na besede papeža, da
               ga veseli, da papež podpira ta sporazum. Predsednik parlamenta se je prej skliceval
               in govoril o Škofovski konferenci Pravičnost in mir, da se ne strinja in je proti
               sporazumu. <stage>/Opozorilni znak za konec./</stage> Seveda, papež ni govoril o sporazumu, ampak je
               govoril o poštenosti in pravičnosti. Obetavno je, da tudi ljudje ... <stage>/Izklop
               mikrofona./</stage></p>
            </sp>
            <sp xml:id="SDZ5-Izredna-24-2010-05-26.sp99">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Gospod Pukšič, čas je potekel.</p>
               <p>Imate proceduralni predlog? Izvolite, gospa Pečanova.</p>
            </sp>
            <sp xml:id="SDZ5-Izredna-24-2010-05-26.sp100">

               <speaker>BREDA PEČAN:</speaker>

               <p>Hvala lepa.</p>
               <p>Gospod podpredsednik, mislim, da bi bilo dobro, če bi pozorno poslušali, kaj
               poslanci govorijo, da bi imeli možnost tudi take, ki uporabljajo zelo težke besede, z
               obtožbami predsednika Vlade, da je kolaborant, da je prodal zemljo in tako naprej.
               Mislim, da gre to že preko vsake mere in da nima nihče v tej dvorani pravice govoriti
               o tem, da je kdorkoli od nas kakršenkoli kolaborant.</p>
            </sp>
            <sp xml:id="SDZ5-Izredna-24-2010-05-26.sp101">

               <speaker>PODPREDSEDNIK FRANCE CUKJATI:</speaker>

               <p>Hvala. No, mislim, da ste to vsi slišali, tudi na moji levi strani, in da bomo bolj
               pazili na besede.</p>
               <p>Gospod Verlič, izvolite, imate besedo.</p>
            </sp>
            <sp xml:id="SDZ5-Izredna-24-2010-05-26.sp102">

               <speaker>DR. PETER VERLIČ:</speaker>

               <p>Hvala lepa. Spoštovane kolegice in kolegi!</p>
               <p>Kakorkoli obračamo danes arbitražni sporazum, gre vendar za vprašanje, ali bo
               Slovenija po referendumu imela teritorij na morju ali pa ga ne bo imela. Čisto
               preprosto. Danes ladje, tudi skladno s shemo ločene plovbe, ki so jo podpisale vse
               tri države, če pozorno pogledamo, v Luko Koper vozijo po slovenskem teritorialnem
               morju. Iz mednarodnih voda pripluje vsaka ladja po slovenskem teritorialnem morju,
               pristane v Luki Koper in potem obrne nazaj po italijanski strani; to je dejansko
               današnje stanje. No, in tako kot je določilo arbitražnega sporazuma, da se meja na
               morju in kopnem, kot določa 3. člen, določi skladno z mednarodnim pravom, je jasno,
               da bo Sloveniji pripadel tale košček. Kar pomeni, da če ne bomo glasovali proti, bodo
               ladje, ki bodo plule v koprsko pristanišče, pač morale preko hrvaškega teritorialnega
               morja pripluti v slovensko teritorialno morje in potem nazaj po italijanski strani.
               Poglejte, to je vsa filozofija današnje debate. Razgrevamo jo seveda zelo politično,
               vendar pa je na to opozorila tudi pravna stroka. Zagotovo priznate avtoriteto
               nekdanjemu poslancu, ki je sedel v vaših vrstah, to je prof. dr. Marko Pavliha, ki je
               danes predstojnik Pravne katedre na Fakulteti za pomorstvo in promet in tudi učitelj
               aktualnega ministra za promet dr. Patricka Vlačiča. In on je na svoji spletni strani,
               na blogu lepo povedal, kaj meni o arbitražnem sporazumu. Ne SDS, ne SLS! Pravnik, ki
               ima avtoriteto, ima reference, in ga zelo dobro poznate, ker je vaš nekdanji
               poslanski kolega. On je proti arbitražnemu sporazumu. In on je lepo napisal, "stik je
               manj kot teritorialni dostop". Arbitražni sporazum govori le o stiku Slovenije s
               teritorialnim morjem.</p>
               <p>Kolegice in kolegi, zakaj nismo napisali teritorialni stik? Zakaj nismo rekli bobu
               bob? To lahko preberemo točno v tem, tako kot piše dr. Marko Pavliha. Zakaj? Zakaj,
               če govorite teritorialni stik, zakaj ni to napisano? Stik Slovenije s teritorialnim
               morjem. Zakaj govorimo o načelu zunanje pravičnosti ex aequo et bono, da je v tistem
               členu, da bo stik Slovenije z odprtim morjem določen skladno z relevantnimi
               okoliščinami - skratka ponavljamo konvencijo o pravu morja – ,zakaj nismo napisali,
               da bo določena meja na morju in kopnem z mednarodnim pravom in po načelu zunanje
               pravičnosti? Zakaj ne? Zakaj se zunanja pravičnost zavija v neke stavke? Zakaj? Zakaj
               se diagnoza napiše po latinsko? Natančno! Saj se ne napiše ledvični kamni, ne vem,
               bolečine v levem delu zadaj, ampak se napiše točno po latinsko. Zato je tudi ex aequo
               et bono mednarodni pravni standard, po katerem bi vsi vedeli, kako odločiti. Ampak
               ne. Zato, ker tako kot pravite kolegice in kolegi na strani, ki ste zagovorniki
               arbitražnega sporazuma, ker dobro veste, da stik Slovenije z odprtim morjem pomeni
               lahko tudi neškodljiv služnostni prehod in preberite si, prosim, mednarodno pravo ali
               pa vprašajte kar dr. Patricka Vlačiča, kaj govori konvencija o pravu morja glede
               služnostnega prehoda. Država, ki je suverena na svojem teritoriju, in to Hrvaška
               nesporno bo, ima pravico določiti vsem ladjam, ki plujejo po tej služnostni poti
               režim, tako kot ga predpiše ona. In še nekaj. Upoštevati mora tudi gostoto
               prometa.</p>
               <p>Torej, zakaj govorimo, da Luka Koper ne bo imela težav? O ja, jih bo imela, ker bodo
               morale ladje voziti skozi hrvaško teritorialno morje in če bo potrebno upoštevati
               gostoto prometa, bo seveda hrvaška stran to tudi storila in uveljavila, ker ji to
               omogoča konvencija o pravu morja. Zato poglejte, zato bomo na varni strani, če bomo
               glasovali proti arbitražnemu sporazumu.</p>
            </sp>
            <sp xml:id="SDZ5-Izredna-24-2010-05-26.sp103">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Germič.</p>
            </sp>
            <sp xml:id="SDZ5-Izredna-24-2010-05-26.sp104">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Vsem lep pozdrav.</p>
               <p>Torej, danes naj bi govorili o razjasnitvi novih okoliščin, s katerim je bila
               javnost seznanjena po razpisu zakonodajnega referenduma o zakonu o ratifikaciji
               arbitražnega sporazuma.</p>
               <p>Danes sem seveda pričakoval razpravo v tej smeri in predvsem navedbo tisti novih
               okoliščin, ki bi dejansko bile nove okoliščine. Danes smo žal priča ravno
               nasprotnemu, kajti današnja razprava bi morala pripomoči k temu, da se bodo ljudje na
               referendumu lahko lažje odločili. Lažje pa odločili na podlagi argumentov. Ko danes
               tukaj poslušamo navedbe argumentov tistih, ki so predlagali današnjo razpravo, in če
               sporazum razdelimo v dve besedi, v "spor" in "razum", sem bil prepričan, da bo danes
               v tej hiši govoril "razum". Žal, danes govori "spor".</p>
               <p>Meni je zato žal, da so določeni poslanci v tej hiši sposobni govoriti o
               enostranskem obnašanju pomembnih institucij v Republiki Sloveniji, kjer se kot
               diskreditacije postavlja predsednika Republike, predsednika Vlade Republike
               Slovenije, kjer se postavlja pod vprašaj velik del slovenske pravne stroke in, če
               nadaljujem, se postavlja vprašanje tudi odnosa do tega vprašanja tistih, ki so
               sodelovali kot priče pri podpisu arbitražnega sporazuma. Tako so izjave tako
               švedskega veleposlaništva kot odpravnika poslov ameriškega veleposlaništva danes
               tukaj postavljene v luč, kot da govorijo zlonamerno. In seveda takšen odnos ne služi
               ugledu Republike Slovenije in ne služi zaupanju v institucije Republike Slovenije, za
               katere pričakujemo, da bo memorandum, ki bo eden izmed ključnih sestavin odločanja v
               okviru postopka arbitraže, pripravljen tako, da bomo imeli verodostojno pozicijo
               Republike Slovenije. Kako naj gremo v te pogovore, argumentiranje svojih stališč, če
               sami dajemo javnosti vedeti, da ne zaupamo svojim institucijam? Mene to žalosti.
               Prepričan sem, da Slovenija ima svoj prav; da bo ta svoj prav z argumenti lahko v
               postopku arbitraže tudi dokazala. In to na način, ki bo zagotavljal vitalne interese
               Republike Slovenije.</p>
               <p>Če postavimo samo v primerjavo to, kar se je dogajalo v dogodkih prejšnje vlade.
               Danes nam kot tretjo alternativo ponujate sprejem sporazuma Račan-Drnovšek. Kako je
               mogoče, da je prejšnja vlada dovolila odstop od tega, odstop od bilateralnega
               dogovarjanja o rešitvi, pristala na haaško sodišče, danes, ko govorimo o arbitražnem
               sporazumu, ki ga jaz razumem kot bistveno več, torej način reševanja mejnega spora,
               seveda, se pa potem vrača k tistemu stališču, ki je bilo na mizi, pa ga ni bila
               sposobna zagovarjati? Ko govorimo o težkih besedah, ko govorimo o kapitulaciji, jaz
               ne bi želel na ta način tukaj govoriti, ampak potem če želimo korektno govoriti o teh
               vprašanjih, seveda se postavlja vprašanje, kdo je dovolil graditi most čez Muro v
               prejšnjem mandatu, ki je bil odstop od stanja 25. 6.? Kdo je dovolil Hrvatom graditi
               obrambni nasip ob meji Hotiza, daleč od sredinske črte? Kdo je dovolil prestavitev
               obmejnih kamnov v Murski šumi? Torej, to so vprašanja, za katere so se odvijali
               dogodki v mandatu prejšnje vlade. Zato pričakujem modrost slovenskega naroda pri
               reševanju tako pomembnega vprašanja, kot je določevanje meje med Republiko Slovenijo
               in Republiko Hrvaško, da to uredimo na prijateljski osnovi in da to uredimo z
               argumenti, ki bodo seveda ključno šteli pri določitvi meje v postopku arbitraže. In
               tukaj bi, seveda, moral biti razum tisti, ki bo poenotil slovensko politiko v teh
               prizadevanjih in ki bi ponudil Slovenkam in Slovencem korektne in zagotavljanje
               poštene rešitve.</p>
               <p>Zato bom sam dal glas za takšen način reševanja nerešenih obmejnih vprašanj, kajti
               ocenjujem, da je po 19-letih čas, da na obeh straneh meje pokažemo voljo za ureditev
               tega vprašanja. In če je to trenutek, v katerem obe državi lahko svoje interese
               uveljavljata tudi skozi ta postopek, Slovenija za ureditev vitalnega interesa stika z
               odprtim morjem, torej svojih teritorialnih vod z odprtim morjem, in Republika Hrvaška
               kot željo za vstop v Evropsko unijo. Pričakujem, da bo razuma dovolj, da bomo podprli
               ta sporazum v želji, v vitalnem interesu Republike Slovenije, da se uredi to dolga
               leta odprto nerešeno vprašanje. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp105">

               <speaker>PODPREDSEDNIK FRANCE CUKJATI:</speaker>

               <p>Gospod Jelinčič. <stage>(Ga ni.)</stage> Gospod Brulc.</p>
            </sp>
            <sp xml:id="SDZ5-Izredna-24-2010-05-26.sp106">

               <speaker>MIRKO BRULC:</speaker>

               <p>Hvala lepa za besedo.</p>
               <p>Res je, pravi mojstri ste v zahtevkih po sklicih izrednih sej in prizadevanjih, da
               bi v tej državi prišlo do kaosa in da bi se stvari spremenile. Referendum je
               pravzaprav danes odločanje o predsedniku Vlade in Vladi, ne pa o tem mejnem problemu.
               Moram povedati, da živim ob meji, čez katero je šlo nešteto vojn. I. svetovna, 25 let
               fašizma, II. svetovna in še kaj. In ne verjamete, kaj ljudem pomeni danes, ker ni tam
               ne schengenske meje, ker je prost pretok. To jim je več, kot je bil vstop Slovenije v
               Evropsko unijo ali pa Nato ali pridobitev evra. In tako mejo si želijo ljudje ob
               hrvaško-slovenski meji.</p>
               <p>Dobrososedski odnosi prispevajo k marsičemu in danes je bila velikokrat omenjena
               Gorica in Trst in ne vem kaj. Bolj kot je Gorica danes slovenska -_ Gorica, ne Nova
               Gorica - Gorica slovenska ni bila nikoli, tudi zaradi dobrih sosedskih odnosov, zato
               ker imamo tam našo univerzo, ker imamo tam veliko prijateljev Italijanov, ki se učijo
               slovenščine in še kaj. To so odnosi ob meji! Nas ni zanimalo, kaj mislita Rim in
               Ljubljana, ampak kako živimo mi mejo. Ampak, jaz ne bom govori o vsebinah, ker nima
               pomena. Če vas minister Žbogar z dejstvi danes ni prepričal in minister Vlačič s
               šolskim načinom predavanja vas ni prepričal, če Luka Juri, ki je imel tukaj izjemen
               nastop, ni dosegel tega, da bi spremenili svoje mnenje, potem ne nam očitati, da smo
               trmasti in da ne vidimo realnosti. Včeraj sem po radiu poslušal, da so v Pravičnosti
               in miru pač rekli, da ne bodo vplivali na volivke in volivce in da ne bodo svetovali,
               kako naj glasujejo na referendumu, ampak so povedali, da oni so proti. Takoj naj
               gredo k spovedi, ker to je prvi njihov greh, kar se arbitraže tiče.</p>
               <p>Jaz bom glasoval za referendum in v okolju, kjer živim, vidim, da je ogromno tistih,
               ki poznajo mejo, življenje ob meji, so za to, da referendum uspe, in prepričan sem,
               da s tem ne bo Slovenija nič izgubila, ampak pridobila. Hvala.</p>
            </sp>
            <sp xml:id="SDZ5-Izredna-24-2010-05-26.sp107">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Grill.</p>
            </sp>
            <sp xml:id="SDZ5-Izredna-24-2010-05-26.sp108">

               <speaker>IVAN GRILL:</speaker>

               <p>Hvala lepa.</p>
               <p>Gospod Brulc, če bi bili ti nastopi vaših ministrov, vaših poslanskih kolegov,
               predvsem pa gospoda Žbogarja in gospoda Pahorja res tako prepričljivi, res tako
               nedvoumni, potem ni ne bi rabili nobenega arbitražnega sporazuma. Zakaj, gospod
               Žbogar, niste s Hrvaško sprejeli nek ugotovitveni sklep, če so se oni z vsemi temi
               določili v arbitražnem sporazumu strinjali, pa bi mi imeli danes problem meje rešen.
               Če bi bilo res tako, kot vi trdite, ampak sami veste, da temu ni tako. Da je temu
               tako, bom navedel eno zanimivo izjavo hrvaškega kolega, prijatelja, hrvaškega
               državljana. Ko sva v razpravi štirinajst dni nazaj razpravljala, mi je povedal
               naslednje. V primeru, če ne bi bili hrvaški poslanci 100% prepričani, da jim ta
               arbitražni sporazum ne bo prinesel tistega, kar Hrvaška ves čas od Slovenije zahteva,
               ga nikoli ne bi potrdili. In sem jaz takrat sam sebe spraševal, kje pa je lahko tole
               zagotovilo. Danes oziroma te dni nazaj sem bral naš arbitražni sporazum oziroma
               zakon, ki smo ga sprejeli v našem parlamentu, in pa tega, ki so ga sprejeli v
               Hrvaškem.</p>
               <p>Ko sem v celoti to zadevo primerjal, sem ugotovil, da se žal stvari bistveno
               razlikujejo tam, kjer so očitno hrvaški poslanci imeli dovolj prepričljivo
               zagotovilo, da bo tisto, kar oni ves čas pričakujejo ali jemljejo od Slovenije, v tem
               arbitražnem sporazumu tudi zagotovljeno. In kje je ta ključni namen? Hrvatje so v 3.
               členu tega zakona zapisali, naj še enkrat preberem: "Republika Hrvaška daje naslednjo
               izjavo, o kateri sta 27. oktobra 2009 hrvaška in slovenska stran" – gospod Žbogar, to
               je napisano v njihovem veljavnem zakonu – "skupaj obvestili predsedstvo Sveta EU in
               ZDA". Nič v sporazumu o arbitraži med Vlado Republike Hrvaške in Vlado Republike
               Slovenije se ne more smatrati kot hrvaški pristanek zahtevi Slovenije po
               teritorialnem kontaktu z odprtim morjem. Kot je bilo dogovorjeno s slovensko stranjo,
               je Republika Hrvaška takšno izjavo dala takoj po podpisu sporazuma o arbitraži,
               vendar pred ratifikacijo sporazuma o arbitraži v Republiki Hrvaški in seveda tudi
               Slovenije. Tukaj je očitno tisto zagotovilo, ki je prepričala 129 poslancev v
               hrvaškem saboru in samo šest jih je glasovalo proti. Mislim, da je ta dokaz več kot
               prepričljiv. Očitno nam slovenski predsednik vlade, verjetno da mu tukaj dajete
               podporo, ne govorite resnice ali pa nam prikrivate pomembno dejstvo. Prikrivanje
               dejstev je velikokrat lahko bistveno bolj usodno za odločanje kot pa tudi neka
               neresnica, kajti na neresnico se lahko odzivamo, na prikrivanje dejstev, ki se bodo
               lahko čez mesece ali leta pojavile v javnosti, pa se žal ne bo dalo tukaj v bistvu
               storiti nič. Nastala bo nepopravljiva škoda. Sedaj me zanima, zakaj takrat, če je
               bilo to v javni obravnavi v hrvaškem saboru, zakaj niso tako izjavo, da smo se
               skupaj, Slovenija in Hrvaška, sporazumeli, zakaj se ni odzvala Švedska, zakaj se ni
               odzvala Amerika, zakaj se niste odzvali vi? To ni bila tiskovna konferenca ministrice
               Kosarjeve oziroma predsednice Vlade Kosarjeve. To je bil zakon - in nobenega od tega
               ni bilo!</p>
               <p>Glede na to, da je bil gospod predsednik Vlade leta 1994 podpisnik zahteve, da bomo
               imeli meje na reki Mirni, me sedaj preseneča, kako sedaj kapitulira, vse, kar smo od
               nekdaj imeli v Sloveniji, sedaj prepuščamo Hrvaški. To je nedvoumno! In vse tiste
               izjave gospoda Vlačiča ali pa ta zavajanja, kot so - preprosto ne držijo! Gospod
               Pavliha, mednarodno priznan pravnik, ni član SDS-a - pa še veliko takih je - , povsem
               jasno pove, kaj in kako je tukaj bilo.</p>
               <p>In glede na to, da nam očitate, da je to predvolilna oziroma predreferendumska seja.
               Če jo imate za tako, bom pa tudi sedaj naše volivke in volivce nagovoril z naslednjo
               mislijo. Ni res, da sedaj skušamo tudi mi kot podpisniki tega referenduma prevaliti
               odgovornost na volivke in volivce. Mi jih pozivamo, da je sedaj zgodovinska
               priložnost, da gredo na referendum in zavrnejo to nespametno, neumno in škodljivo
               potezo slovenske vlade in vas, vladajoča koalicija. Zato pojdite, zgodovinsko
               priložnost imate, na referendum in glasujte proti. S tem boste naredili korist svojim
               vnukom in vsem bodočim generacijam. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp109">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Petan.</p>
            </sp>
            <sp xml:id="SDZ5-Izredna-24-2010-05-26.sp110">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, spoštovani.</p>
               <p>Torej danes smo lahko slišali, kako je dobro, zaželeno in kako je potrebno, da imamo
               sporazum s sosednjo državo. Jaz s tem soglašam. Vendar bi pa istočasno še dodal, da
               ne pa tako, da prodaš svojo lastno državo. To pa ne. Tak sporazum ni dober, niti
               zaželen, niti potreben. Današnja seja pa je potrebna zaradi novih dejstev, ki jih mi,
               v opoziciji nismo poznali. Če ste jih vi poznali in pravite, da to ni nič novega,
               potem je to še toliko bolj žalostno, ker ste skrivali stvari. Potrebno pa je tudi
               zato, da se jasno pove, da ste vedeli in da ste skrivali dejstvo, da je Hrvaška
               sprejela dodatek k arbitražnemu sporazumu in to sedaj kot del arbitražnega sporazuma,
               ki pa govori o tem, in to z vednostjo slovenskih organov, tako kot so zapisali tudi v
               tem dodatku, da nič v sporazumu o arbitraži med dvema republikama se ne smatra kot
               pristanek Hrvaške na zahteve Slovenije po teritorialnem kontaktu z odprtim morjem. To
               se pravi, vi ste to vedeli in ste skrivali. To je pa tisto, kar je potrebno za
               razpravo, o čemer je potrebno razpravljati, ker to je izredno nevarno in škodljivo za
               Slovenijo – da se odpovedujemo kontaktu svojega teritorialnega morja z mednarodnim.
               To pomeni, da na koncu imamo res samo služnostno pot. In spoštovane kolegice in
               kolegi, gospod minister, kako pa to izgleda v praksi, bi vam pa dal samo en
               primer.</p>
               <p>Nekateri – med ostalimi tudi en naš kolega je slovenske ribiče hotel prepričati, da
               tako ali tako ne lovijo ribe več kot na polovici Piranskega zaliva, ne v celotnem
               zalivu. To je bilo zanikano. Še več. Ekipa komercialne televizije, slovenske, se je
               hotela na licu mesta prepričati in je šla na ribiško ladjo z ribiči na lov in so
               ugotovili, da seveda ribiči lovijo v celotnem Piranskem zalivu in da nikoli niso
               imeli težav, razen če je kdo želel incident. Ker je to bilo predstavljeno, ta naš
               kolega - ga bom kar imenoval, Franco Juri – izjavi isti dan pred kamero, da to ni res
               in da ribiči ne lovijo v celotnem Piranskem zalivu. Saj on verjetno bolj ve, kje
               ribiči lovijo kot pa ribiči! In odgovor na to: naslednji dan ta ekipa ponovno gre na
               morje, tam srečajo tudi ribiškega inšpektorja in ta jim potrdi, da so ribiči vedno
               lovili v celotnem Piranskem zalivu. In ta človek danes zopet razlaga tukaj nam, da to
               ni res, da on bolj ve, kje ribiči lovijo kot pa sami ribiči. Ja, oprostite, tu pa
               verjetno nekaj ne "špila". In če zagovorniki arbitražnega sporazuma na tak način, s
               takšnimi argumenti prepričujete nas, vse Slovence, da je ta arbitražni sporazum
               dober, pa kaj je trenutno stanje, potem nekaj res ne štima. Ker kdo pa bolj ve, kje
               ribiči lovijo, kot pa oni sami? To je pa izven vseh kategorij in lahko rečem, hvala
               bogu, da se je našla neka televizijska ekipa, ki je na licu mesta preverila tisto,
               kar je res in kaj ni res. Ne samo preko časopisov in preko besed, pri tem pa si
               slovenska vlada sploh ne upa narisati zemljevida, kaj bo nastalo po tem sporazumu.
               Žal, jaz ga še nisem videl in tudi drugi bi ga radi, očitno, videli.</p>
               <p>Zdaj pa še nekaj drugega, to pa velja ministru za zunanje zadeve. Gospod minister, z
               vsem dolžnim spoštovanjem, tukaj ni nobene dileme, vendar pred eno uro ste nam dajali
               lekcijo, kako se moramo obnašati, da ne škodimo ugledu Slovenije. Dali ste neko zelo
               čudno primerjavo, kaj je počenjala Udba, in potem, če kdo to pove, da se je to
               dogajalo, potem blatimo Slovenijo. Ne, gospod minister, to ni tako! Bi vas pa želel
               spomniti, kaj pa je ugled Slovenije. Pred nekaj leti, vi ste bili v Washingtonu,
               takrat je Slovenija predsedovala Evropski uniji, je nastala je tista slavna
               washingtonska depeša, ko so v javnost prišli tajni podatki o nekih dogovorih med
               državami. Bilo je na vašem področju, jaz ne bom rekel, da ste vi to spravili v
               javnost, ampak nastal je zelo velik mednarodni škandal ravno zaradi tega. Tu pa
               odgovornost je vaša. Nisem pa rekel, da ste vi to naredili. Tega nisem rekel, ampak
               odgovornost pa je vaša. Tudi z vašo pomočjo, takšno ali drugačno ali posredno, je
               zadeva prišla v javnost in nastal je velik mednarodni škandal. To pa je vrglo zelo
               čudno luč na ugled Slovenije. In s takim ugledom se ne smemo igrati. Še enkrat povem,
               nisem rekel, da ste vi to naredili, ampak posredno ste pa bili odgovorni za to
               ...<stage>/Oglašanje iz klopi./</stage>... Mislim, neposredno niste bili, posredno ste pa bili
               odgovorni. Hvala lepa.</p>
               <p>Zato je treba zavrniti ta sporazum, ker ta dejstva, ki so danes prišla ven, govorijo
               več kot dovolj, da je treba sporazum, ki je škodljiv in nevaren za Slovenijo,
               zavrniti. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp111">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Čepič. Izvolite.</p>
            </sp>
            <sp xml:id="SDZ5-Izredna-24-2010-05-26.sp112">

               <speaker>BOGDAN ČEPIČ:</speaker>

               <p>Hvala za besedo.</p>
               <p>Danes je bilo povedano že mnogo besed, ki zagovarjajo ali pa nasprotujejo
               arbitražnemu sporazumu. Žal nasprotniki sporazuma enostavno pozabljajo ali pa namerno
               zanikajo nekatera dejstva, ki govorijo v korist arbitražnega sporazuma in
               vzpostavitvi normalnih odnosov med sosedskimi državami. Arbitraža je izhod v sili, ko
               se dva partnerja ne moreta dvostransko dogovoriti o nekem vprašanju. Spor o meji
               Slovenije in Hrvaške je vse od osamosvojitve tista točka med sosedoma, ki se je
               največkrat uporabila tudi za notranjepolitične zgodbe, in to vedno, predvsem pa pred
               volitvami v eni ali v drugi državi. Včasih je bilo videti, kot da je to priročno
               sredstvo za nabiranje političnih točk v času volitev. Spomnimo se vseh incidentov, ki
               so se dogajali na meji: ali na eni, ali na drugi strani, ali pa z ribiči. Odkar je
               nastopila svoj mandat ta vlada, so se obmejni incidenti skoraj v celoti pomerili in
               to je izjemno dobro za mir ob meji.</p>
               <p>Danes predvsem govorimo o zamolčanju dela pogajalskih stališč, ki bi ga naj storila
               slovenska vlada. Predvsem naj bi vlada oziroma njen predsednik in sedanji minister
               zamolčal, da sta dala soglasje k enostranski izjavi ob sprejemanju ratifikacijskega
               zakona Republike Slovenije o arbitražnem sporazumu. Nista dala! Dokazano je in
               potrjeno. Ob tem pa pozabijo na 3. člen našega zakona o ratifikaciji arbitražnega
               sporazuma, ki ga je sprejel ta državni zbor, in o tem je že bilo povedano v današnji
               razpravi.</p>
               <p>Velja pa predvsem nasprotnike arbitražnega sporazuma ponovno opozoriti na to, da
               vse, kar je zapisala Republika Hrvaška v svojem zakonu o ratifikaciji, ki je javen,
               Republika Slovenija zanika in to jasno pove v 3. členu svojega zakona o ratifikaciji
               arbitražnega sporazuma. In kaj je od tega zamolčano? Nič. Če bi bili takrat na seji
               tukaj in bi prebrali ta zakon, bi verjetno tudi to opazili,ne pa šele mnogo mnogo
               časa po tistem. Žal, nepotrebno, saj se ves čas iščejo nova dejstva in jih kar ne
               najdemo. So pa velika sprenevedanja s strani opozicije, ko iščejo ta nova
               dejstva.</p>
               <p>Želel pa bi opozoriti še na en vidik sodelovanja med Republiko Hrvaško in Republiko
               Slovenijo. Za dobre gospodarske in poslovne stike je vzajemno spoštovanje politike
               zagotovo pomembno. Danes, razen omembe Luke Koper, še nismo govorili o gospodarskem
               sodelovanju med državama. Hrvaška je pomemben gospodarski partner Sloveniji. Ali smo
               tudi mi njihov, ne vem, glede na BDP in glede na izvoz, ki ga oni opravijo v
               Sloveniji, verjetno ne tako velik, kot so oni pravzaprav za nas.</p>
               <p>Pa poglejmo nekaj številk, ki ponazarjajo položaj Hrvaške na slovenskem gospodarskem
               sodelovanju. Po podatkih Banke Slovenije iz biltena januar 2010: skupni izvoz v letu
               2008 je bil slabih 20 milijard evrov. Uvoz je bil realiziran v višini dobrih 23
               milijard evrov. V letu 2009 pa zaradi ekonomske in finančne krize tudi v drugih
               državah dobrih 16 milijard evrov izvoza in dobrih 17 milijard evrov uvoza. Hrvaška je
               bila v letu 2008 na tretjem mestu, z malo manj kot milijardo 700 evrov izvoza
               Slovenije na Hrvaško, in na 6. mestu po uvozu z vrednostjo uvoza v višini 835
               milijonov. Približno enkrat več izvozimo na Hrvaško, kot uvozimo. In takšno razmerje
               je bilo tudi v letu 2009. Torej, Slovenija ima velik zunanjetrgovinski presežek.</p>
               <p>Vsem zagovornikom, a tudi nasprotnikom arbitražnega sporazuma, mora biti vedno v
               vidu tudi to gospodarsko sodelovanje, ki ni nepomembno ne za Hrvaško kot tudi ne za
               Slovenijo. Verjamem, da je za vse tiste, ki živijo ob nedoločeni meji, to prvi
               problem, ampak za vse nas je ob rešitvi meje pomembno tudi siceršnje...
               ...<stage>/Opozorilni znak za konec razprave./</stage>... ...sodelovanje dveh sosedskih držav, ki
               bosta, hočemo ali ne, za vekomaj sosedi, ki bosta tako ali drugače sodelovali in
               dobro bi bilo, da sta to sosedi, ki sta rešili vse spore, ki omejujejo dobrososedske
               odnose - pa čeprav s posredovanjem tretjega ... <stage>/Izklop mikrofona./</stage></p>
            </sp>
            <sp xml:id="SDZ5-Izredna-24-2010-05-26.sp113">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Kek, izvolite.</p>
            </sp>
            <sp xml:id="SDZ5-Izredna-24-2010-05-26.sp114">

               <speaker>FRANCI KEK:</speaker>

               <p>Hvala za besedo.</p>
               <p>Čeprav sem bil mogoče od začetka še skeptičen do tega sporazuma, to danes zagotovo
               nisem več. V to sta me prepričala dva razloga: prebral sem, kaj v predlogu piše, in
               drugič, poslušam argumente nasprotnikov tega sporazuma. Argumentov praktično ni,
               govorijo predvsem o izgubi morja, o prodaji države, kaj se je dogajalo na Koroškem.
               Okrog po internetu pošiljajo na primer skico ... <stage>/Opozorilni znak za konec
               razprave./</stage>, gre za enostransko odločitev Slovenije, kjer se prikazuje, koliko morja
               imamo, vendar vemo, da teh stvari po letu 1990 arbitražna komisija ne bo upoštevala,
               bo pa upoštevala točko 3 b ki pravi ... <stage>/Izklop mikrofona./</stage></p>
            </sp>
            <sp xml:id="SDZ5-Izredna-24-2010-05-26.sp115">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospoda Jeraj - je ni.</p>
               <p>Gospod Anderlič, sicer ni veliko časa, ampak nekaj imate. Izvolite.</p>
            </sp>
            <sp xml:id="SDZ5-Izredna-24-2010-05-26.sp116">

               <speaker>ANTON ANDERLIČ:</speaker>

               <p>Časa je vedno dovolj, če veš, kaj zastopaš, in če imaš zelo jasne in plemenite cilje.</p>
               <p>In pri tem primeru gre preprosto za eno stvar. Danes smo slišali, da je ta razprava
               namenjena predvsem temu, da tisti, ki niso želeli odločati o sporazumu v parlamentu,
               in tisti, ki so imeli štiri leta čas, da naredijo najboljši sporazum za Republiko
               Slovenijo, zdaj tako rekoč strašijo ljudi, da se lahko zgodi največja katastrofa in
               da je treba samo njim dati novo priložnost in bo vse drugače. Tega ne bo. Čas, v
               katerem to rešujemo, je pravi. Sporazum je dobra osnova, pot po kateri naj bi prišli
               do sporazuma z Republiko Hrvaško, je prava in zato je treba te argumente
               predlagatelju točke zavrniti.</p>
            </sp>
            <sp xml:id="SDZ5-Izredna-24-2010-05-26.sp117">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žerjav.</p>
               <p>Ja, potem pa gospod Tanko, izvolite.</p>
            </sp>
            <sp xml:id="SDZ5-Izredna-24-2010-05-26.sp118">

               <speaker>JOŽE TANKO:</speaker>

               <p>Hvala lepa za besedo. Spoštovani kolegi.</p>
               <p>Predsednik Vlade je v uvodu povedal, da prevzema odgovornost za ta arbitražni
               sporazum, ga pa več ali manj cel dan ni bilo v tej razpravni dvorani, da bi lahko
               odgovoril in povedal kaj o tej odgovornosti. Ali gre tu samo za objektivno
               odgovornost ali morda prevzema tudi subjektivno odgovornost, če bodo posledice tega
               sporazuma take, kot jih najbrž ne želi nihče.</p>
               <p>Rad bi povedal, da imamo danes to sejo predvsem kot posledico tako imenovane tihe
               diplomacije, ko se je marsikaj v postopku priprave akta dogajalo, in to samo na
               slovenski strani, mimo vseh tistih, ki so odgovorni za odločanje o takih aktih.
               Ignorirana je bila polovica Državnega zbora, predsednik Vlade niti zunanji minister
               nista informirala poslancev Državnega zbora, niti niso bili informirani predsedniki
               strank. Ta proces je pač tekel popolnoma drugače kot na Hrvaškem. Tudi v Državnem
               zboru, že ko se je karkoli zahtevalo, smo imeli kvečjemu kakšno zaprto sejo, če pa se
               je seja že odprla, pa z izrazito restrikcijo razprave. To se pravi, z rešitvijo, ki
               je ni v poslovniku, minuto na poslanca. Celo za obrazložitev glasu imamo dve minuti,
               tu pa za razpravo samo polovico tega. In problem tega je najbrž to, da Vlada
               pravzaprav ne želi odkrito obelodaniti čisto vseh zadev, ki so vezane na ta
               arbitražni sporazum. Posledica tega je, da imamo razklano domačo politiko. Posledica
               tega je, da je razklana tudi slovenska javnost. Pristop neke bolj južne države je bil
               bistveno drugačen. Tam so uspeli izpeljati postopek skozi svoj sabor, tako da so se
               lahko kvalitetno pogovorili, kvalitetno uskladili in tudi z ustrezno večino odločali.
               Mi bomo v vsakem primeru, če se bo ta arbitražni sporazum na referendumu potrdilo,
               morali odločati z dvema tretjinama, takrat, ko bomo, če drugače ne, odločali o
               spremembi ustave, kar je napovedalo tudi Ustavno sodišče.</p>
               <p>Problem tega je tudi to, da še danes ni bilo pojasnjeno, kaj pravzaprav drži; ali
               tisto, kar nam je bilo predstavljeno v Državnem zboru in kar je zapisano v slovenski
               verziji arbitražnega sporazuma, ali pa tisto, kar je bilo podlaga za sprejem
               arbitražnega sporazuma v hrvaškem saboru. Tega na ustrezen način danes ni uspel
               pojasniti niti predsednik Vlade, še manj zunanji minister. In tu se pojavljajo te
               težave. Ali je bilo to soglasje slovenske vlade dejansko dano, da je bil ta
               arbitražni sporazum v hrvaškem saboru potem potrjen, ali ne? Ali je prišlo dejansko
               do obveščanja na tak način, kot je tam napisano, ali ni prišlo? Ali laže hrvaška
               vlada ali laže slovenska vlada Nemogoče si je predstavljati, da bi dve tako eminentni
               državi, kot sta Združene države Amerike in Švedska, spregledali tako malomarnost ene
               izmed partneric v tem koalicijskem sporazumu. Nemogoče. Nemogoče je, da se v sedmih
               mesecih ne bi nobena od teh držav odzvala, da nobena od teh držav ne bi protestirala
               ali opozorila strank v postopku, da tisto, kar je bilo podlaga za sprejem
               arbitražnega sporazuma na Hrvaškem, ne drži. Če imamo pred sabo dve tako različni
               verziji besedila in podlag za sprejem v enem in drugem parlamentarnem telesu, se
               pravi, v Sloveniji in na Hrvaškem, potem najbrž ne moremo več govoriti o sporazumu,
               čeprav kolegi poslanci o tem veliko govorijo. Ni več mogoče govoriti o sporazumu, ker
               je v pomembnem segmentu zapisano drugo in ne tisto, kar naj bi bilo sporazum.</p>
               <p>Mislim, da bi bilo treba govoriti o tem, ali so tisti, ki so predstavljali akt v
               slovenskem parlamentu, in tisti, ki so ga predstavljali v hrvaškem Saboru, iskreni.
               Se pravi, nekdo izmed teh dveh političnih predstavnikov, vladnih predstavnikov, ne
               govori resnice in ni iskren do svojega parlamentarnega telesa, do svojega visokega
               doma. Ali slovenska vlada ne govori resnice in je dala pristanek, da se to objavi,
               ali pa ne govori hrvaška vlada. V vsakem primeru je tu zelo velika kolizija pri tem
               in zato tudi težko govorimo in ne moremo pristati na to, da imamo tu sporazum.</p>
               <p>Predvsem pa so pomembne nekatere zadeve. Mi smo dali zemljevid, na katerem smo
               narisali obstoječe stanje in to obstoječe stanje najbrž drži, ker ga slovenska vlada
               ni zanikala; niti z eno izjavo se slovenska vlada, predsednik Vlade, zunanji minister
               in kdorkoli na to ni odzval. To se pravi, da ta zemljevid, ki je zdaj v javnosti že
               kar nekaj časa, da ta zemljevid stoji. Prav tako smo naredili simulacijo bodočega
               stanja, ki ga lahko pokažemo, kjer vidimo, kaj pomeni sredinska črta in na tretjini
               zareže v italijanske teritorialne vode in imamo še dve tretjini poti, da pridemo do
               mednarodnega morja, vmes je mogoče samo začrtanje koridorja kot neke služnostne poti.
               Tudi te simulacije bodočega stanja, ki sledi iz arbitražnega sporazuma, Vlada ni
               zanikala, ni demantirala. In kar je sploh problem, je pa to, da Vlada na osnovi
               dogovora, na osnovi arbitražnega sporazuma ni pripravila svojega pogleda ali pa svoje
               ocene, kaj bo to bodoče stanje, ki ga prinaša arbitražni sporazum.</p>
               <p>Spoštovani minister, zemljevid, ki izhaja iz arbitražnega sporazuma, bi Vlada ob
               vseh kapacitetah, ki jih imate na vašem ministrstvu, ob vseh zunanjih sodelavcih,
               svetovalcih mednarodnega prava ,Vlada zlahka pripravila in bi lahko soočili te
               argumente na tem področju. Zlahka! In bi ugotovili, kaj pomeni določitev meje, se
               pravi, bočne stranice in zamejitve slovenske meje v Piranskem zalivu, in kaj pomeni
               potem dotik ali stik z odprtim morjem. To bi lahko Vlada brez problema narisala ob
               vseh kapacitetah s področja mednarodnega prava, ki vas pri tem suportirajo. To bi
               bilo neko verodostojno dejstvo in šele takrat, ko bi Vlada to naredila, ko bi lahko
               to primerjali, bi lahko govorili o tem, da je Vlada pravzaprav sposobna prevzeti
               odgovornost. Kajti, če Vlada ni sposobna bodočega stanja narisati na zemljevid, potem
               je tu zelo velik problem.</p>
               <p>Prav gotovo so problemi tudi na drugih področjih, kajti če bi Slovenija imela
               suveren dostop do odprtega morja, to se pravi teritorialni dostop do odprtega morja,
               bi nad tistim delom, nad tisto lastnino v morju določala tudi vse pasove, ki so na to
               vezani, ne bi rabila nekoga, da bi arbitriral o tem, kakšni bodo režimi plovb, kakšne
               bodo ekološke cone, ribolovne cone in ostali režimi, ki se lahko na tem področju
               naredijo. Zakaj? Vsak lastnik razglaša suvereno vse tisto, kar je povezano s pasovi,
               ki se razglašajo lahko na takšnem področju. Le v primeru, če nekdo nima
               teritorialnega stika z odprtim morjem, če nima svoje lastne poti, ne svojega
               priključka na glavno cesto, v tem primeru pa mora nekdo tretji to narediti ali pa se
               dogovori s sosedom, da mu dovoli pač določeno uporabo teh zadev. Najbrž bom imeli na
               koncu dostop do mednarodnih voda z ladjami, ki bodo imele ugrez do dva metra. Na
               koncu se lahko tudi to zgodi. In se lahko na nek povsem drugačen način ovira to našo
               edino morsko luko, ki nas povezuje z mednarodnimi vodami oziroma z odprtim morjem in
               ki omogoča veliko dejavnosti in dober gospodarski potencial in razvoj na tem
               področju.</p>
               <p>Skratka, veliko dilem izhaja iz tega obdobja po enostranskem sprejetju arbitražnega
               sporazuma v Državnem zboru. Kajti način, kot ste si ga privoščili, pač, ne morebiti
               drugačen. To da je, žal, samo koalicija bila tista, ki je sprejemala arbitražni
               sporazum, pomeni izredno velik fiasko za tistega, ki se ima za velikega povezovalca
               slovenske politike.</p>
               <p>In kar zadeva še odgovornost. Če bi Vlada dejansko imela namen prevzeti to
               odgovornost, potem se časovnica ne bi spremenila. Potem bi bila časovnica taka, da bi
               imeli posledice te arbitraže v tem mandatu pred vstopom Hrvaške v Evropsko unijo in
               še, če se le da v tem mandatu. Skratka, Vlada je storila vse, da prolongira, prestavi
               te svoje posledice oziroma posledice te svoje odločitve daleč v prihodnost, na
               prihodnje rodove in na prihodnje politike. Tisti, ki ste letos tako vehementno
               odločali o arbitražnem sporazumu in ga s takim navdušenjem sprejeli, pač te
               odgovornosti ne boste prevzemali. Potrebno bi bilo, da bi se ta vladajoča politika
               pravzaprav malo zamislila ob teh naših razpravah, ob teh naših opozorilih in morda bi
               bilo, da včasih storite tudi kakšen korak nazaj, da se omogoči nekako bolj trezna
               presoja, ne pa delati vse v neki evforiji. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp119">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi besedo predstavnik Vlade, zunanji minister? Gospod Samuel Žbogar,
               zunanji minister.</p>
            </sp>
            <sp xml:id="SDZ5-Izredna-24-2010-05-26.sp120">

               <speaker>SAMUEL ŽBOGAR:</speaker>

               <p>Bom odgovoril na nekaj stvari. Hvala lepa, predsednik.</p>
               <p>Najprej, kar nekaj stvari je bilo tukaj, ki potrebujejo odgovor. Najprej glede
               Dunajske konvencije o ničnosti zaradi goljufije, kar je gospa Irgl prej citirala. Sam
               sem že prej citiral Dunajsko konvencijo in utemeljil, zakaj ne gre za ničnost v tem
               sporazumu oziroma v tem primeru, da to, kar je govora o Dunajski konvenciji, se ne
               nanaša na primer, ki ga imamo pred seboj. Izjava, ki je bila sprejeta, ki je del
               sporazuma oziroma zakona o ratifikaciji sporazuma, ni del sporazuma. Sporazum je
               tisto, kar je slovenska vlada podpisala, sporazum je tisto, ker je slovenska vlada
               usklajevala s hrvaško vlado, in to je to, kar velja. To je edino, kar bodo arbitri
               imeli pred seboj in obravnavali. Izjava, ki je v zakonu o ratifikaciji v hrvaškem
               zboru bila sprejeta, ni del arbitražnega sporazuma in jo lahko smatramo kot del
               memoranduma, ki ga bo hrvaška predložila arbitražnemu sodišču. Se pravi, s svojo
               argumentacijo, kako ona razlaga arbitražni sporazum, tako kot bomo mi razlagali, tako
               kot smo tudi razlagali v svoji enostranski izjavi.</p>
               <p>Gospod Jerovšek je prej govoril, da nismo obveščali o tej enostranski izjavi.
               Ponovno bi spomnil, da smo 3. novembra imeli Odbor za zunanjo politiko, to je po 27.
               oktobru, kjer smo obvestili o možnosti, da bi prišlo do enostranske izjave s strani
               Hrvaške, in tudi opcije, kaj bomo naredili v primeru, da bo do izjave prišlo pred
               podpisom, ob podpisu in da v tem primeru ne bo prišlo do podpisa, če bo pa izjava
               kasneje, bomo podali enostransko izjavo. To je vse v poročilu, ki ga je Odbor za
               zunanjo politiko sprejel, tudi zapisano. Odbor je bil polno obveščen o tem, kaj smo
               se pogovarjali.</p>
               <p>Ko pa že govorimo o ničnosti in Dunajski konvenciji,.bi pa samo spomnil, da s tem,
               ko smo se lotili možne ničnosti sporazumov – in jaz sem prej našteval, v katerih
               primerih lahko pride do ničnosti, pride do ničnosti sporazuma tudi, ko je država
               prisiljena v nek sporazum z grožnjo. Mislim, da to mogoče lahko povežemo z eno od
               opcij, ki je, da naj bi Hrvaško prisilili v bilateralni sporazum z grožnjo, da sicer
               ne bomo ratificirali njenega sporazuma z Evropsko unijo.</p>
               <p>Mogoče bi kar predal besedo predsedniku Vlade.</p>
            </sp>
            <sp xml:id="SDZ5-Izredna-24-2010-05-26.sp121">

               <speaker>PREDSEDNIK DR. PAVLE GANTAR:</speaker>

               <p>No, besedo bom predal jaz. Besedo ima predsednik Vlade Borut Pahor. Prosim.</p>
            </sp>
            <sp xml:id="SDZ5-Izredna-24-2010-05-26.sp122">

               <speaker>BORUT PAHOR:</speaker>

               <p>Hvala lepa, gospod predsednik. Gospe in gospodje!</p>
               <p>Danes je Vlada in politična večina, ki je sprejela odločitev za podporo sporazumu o
               arbitraži in o določitvi meje na kopnem in na morju med državama, zavrnila očitke ali
               dvome tistih, ki temu nasprotujejo. Pokazalo se je, da so ti dvomi brez potrebe in da
               je strah neutemeljen. Imamo pred seboj sporazum, ki je ratificiran v obeh
               parlamentih, kar se doslej še nikoli ni zgodilo, in je zgolj še na tem, da o njem
               odločijo slovenski ljudje. To odločitev bo seveda treba v vsakem primeru spoštovati.
               Upam, da bodo sprejeli odločitev "za". Referendum bo odločitev za prihodnost, za
               pravično mejo, za urejene odnose med sosedama in v regiji. Slovenija se bo lahko v
               celoti posvetila svojim razvojnim izzivom. Ohranila bo ugled države, ki ima v regiji
               vlogo enega liderja in vzornika. Obstaja možnost, da ljudje zavrnejo ta sporazum.
               Tudi to odločitev bo treba spoštovati in danes od kolegov iz opozicije, razen kolega
               Jelinčiča in priznam mu, da je glede tega dosleden, že vrsto let zagovarja stališče
               mednarodne konference o razdelitvi mej, da opozicija ni postregla z alternativami,
               kaj naj storimo v primeru, če se sporazum zavrne. Bomo blokirali Hrvaško takoj, ker
               ne bo rešeno vprašanje prejudicev; bomo 11. septembra poslano izjavo premierke
               Kosorjeve sprejeli kot zadostno - gre za izjavo o neprejudiciranju Hrvaške v
               pristopnih dokumentih z Evropsko komisijo – kot zadostno, da bomo sicer pogajanja
               končali, a bo potem prišlo do blokade pri pristopni pogodbi? Se bomo vnovič začeli
               pogajati in s kakšnim mandatom, če ta dogovor za slovensko javnost ni bil dober? Vse
               to so vprašanja, na katera odgovorov nismo dobili. In ljudje se imajo možnost
               odločiti ne samo med prihodnostjo, kar pomeni glasovati za sporazum, in preteklostjo,
               kar pomeni vrniti se v incidente in vrniti se v neurejeno situacijo, ampak imajo
               možnost glasovati za to, da vedo, kakšne bodo v glavnem posledice, če bo arbitražni
               sporazum sprejet tako glede meje, saj za stik dobro vemo, da bo, ampak tudi glede
               odnosov v regiji in zlasti med državama. Povsem odprto pa bo ostalo vprašanje, kaj
               bomo storili mi doma in kaj bomo storili z mandatom glede Hrvaške in njenih pogajanj
               z Evropsko komisijo. Naš interes na koncu je, da smo z vseh štirih strani obkroženi s
               sosedami, ki so v istem klubu, evroatalntskem klubu, da delimo z njimi enaka pravila
               odgovornosti in tudi pravice in dolžnosti. Tega odgovora nisem slišal.</p>
               <p>Tisto, kar mi je v veliko veselje je, da sta vladi oziroma njuni predstavništvi, ZDA
               in Kraljevine Švedske, čutili tako veliko odgovornost, da so se oglasili glede na
               trditve, da sta Slovenija in Hrvaška skupaj dali izjavo ali razumevanje za
               enostransko izjavo. To sta obe strani kot priči zavrnili. Ta argument je torej ničen.
               Zdaj razumem, da se je argumentacija proti sporazumu obrnila na glavo in opozicija
               meni, da je sporazum ničen zato, ker je bilo pogajanje ali sprejeti zakon na drugi
               strani meje, še nedoločene, vsaj na morju, sprejet v slabi veri. To ni res. Kot
               glavni pogajalec sem dolžan povedati, da sva s premierko Kosorjevo vodila pogajanja v
               dobri veri, v želji, da najdemo vzajemno rešitev: Slovenci svoj interes, da še pred
               vstopom Hrvaške v Evropsko unijo najdemo način za določitev poštene meje in s tem
               tudi možnosti za trajen mir in varnost ter sodelovanje, Hrvaška pa nadaljevanje in
               uspešen konec pogajanj z Evropsko unijo. Pogajanja so bila težka, so bila mučna,
               vendar so bila vodena ob veliki iskrenosti in dostikrat odvisna zgolj, na koncu od
               zaupanja med premierko Kosorjevo in menoj. Nobena moja izjava do konca referendumske
               kampanje ne bo poskušala kakorkoli prizadeti želje, da bi z vsemi voditelji držav,
               tudi z voditeljico sosednje države, vlade sosednje države, – kakorkoli izgubil
               zaupanje ali verodostojnost svojih besed.</p>
               <p>Želim si, da bi slovenska javnost razumela dragocenost tega dokumenta, ki ga imamo
               pred seboj. Težko bomo v kratkem dosegli drugačen, boljši sporazum. Mednarodna
               javnost, ki zdaj očitno z velikim upanjem gleda na to, ne nazadnje je tudi Vatikan
               pozdravil odločitev za ta sporazum, z zaupanjem gleda na rešitev tega spora po mirni
               poti. Na tak način verjetno lahko pričakujemo, če bo sporazum zavrnjen, da se bo
               Slovenija znašal v precej osamljenem položaju, ko bo želela izsiliti kakšen drug
               sporazum, zato da bi dosegla svoje interese pred hrvaškim vstopom v Evropsko unijo.</p>
               <p>Še enkrat: imamo dragoceno priložnost. Ne dvomim v legitimnost dvomov, vprašanj ali
               celo nagovorov proti. Verjamem, da tu ne tekmujemo v patriotizmu, ampak v oceni tega,
               kaj je možno in kaj je koristno. Kot eden izmed vas, v tem primeru najodgovornejši,
               pa čutim dolžnost povedati, da je to po mojih izkušnjah - 20 let sem tako ali drugače
               vpet v reševanje in zaostrovanje odnosov s Hrvaško - to sporazum, ki bi ga lahko oba
               naroda sprejela kot razumnega za rešitev sporov o meji, da bi lahko ob tej meji
               živeli tudi takrat, ko bo zaradi vstopa Hrvaške v Evropsko unijo ta manj pomembna, bo
               pa določena. In s tem bo Slovenija zaokrožila projekt osamosvojitve, ker bo praktično
               z vsemi atributi naša državnost določena. Ne zamudimo te priložnosti. Odločimo se za
               prihodnost, pustimo preteklost, ker nam ni prinesla veliko dobrega, pa bi lahko.</p>
            </sp>
            <sp xml:id="SDZ5-Izredna-24-2010-05-26.sp123">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želijo besedo predlagatelji? Gospod Zmago Jelinčič Plemeniti, kot predlagatelj,
               prosim.</p>
            </sp>
            <sp xml:id="SDZ5-Izredna-24-2010-05-26.sp124">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Najprej nekaj dejstev o arbitražnem sporazumu.</p>
               <p>Ta sporazum, ki bi se moral imenovati sporazum o arbitraži, določa, da bo določitev
               kopenske in morske meje med Slovenijo in Hrvaško sprejelo mednarodno arbitražno
               sodišče. Sporazum določa predmet in način odločanja arbitrov. Predmet odločanja je
               meja na morju in meja na kopnem. Tribunal lahko odloča o celotni meji, torej upošteva
               osnovno pravilo, da razsoja na podlagi mednarodnega prava. Hkrati mora tribunal
               odločiti o stiku slovenskega teritorija z odprtim morjem in o režimu v akvatoriju ter
               pri tem upoštevati tudi načelo pravičnosti, sorazmernosti in dobrososedskih odnosov.
               To je vse, kar piše glede tega. Pomeni pa, da mora Slovenija pokazati vsa tista
               dejstva in argumente, ki ustrezajo zahtevanemu kriteriju mednarodnega prava. Temu
               kriteriju zanesljivo ne ustrezajo republiške meje, občinske meje, upravna območja,
               statistični podatki, samoupravni dogovori, policijska nadzorna območja, trgovski
               običaji in postopki, česar vsega je polna ničvredna bela knjiga Ministrstva za
               zunanje zadeve iz leta 2006. Prav tako nimajo nobenega pomena in učinka dogovori, ki
               so bili sklenjeni enostransko v zvezi s točko 5. Po 25. juniju 1991 sploh noben
               enostranski akt, to velja tudi za dogovore, ki jih je Demosova vlada sklenila ali
               sama sprejela glede na sosednjo jugoslovansko republiko Hrvaško. Ker Hrvaška tedaj ni
               bila subjekt mednarodnega prava, so tovrstni akti tako ali tako povsem brez pomena.
               Arbitražni sporazum med drugim določa tudi to, da bodo arbitri mednarodnega
               arbitražnega sodišča, ob upoštevanju mednarodnega prava, najprej določili mejno črto
               med Republiko Slovenijo in Hrvaško, šele nato pa bodo določili stik slovenskih
               teritorialnih voda z mednarodnimi vodami. Arbitri ne bodo odločali o teritorialnem
               izhodu, temveč zgolj o stiku. Sporazum nam ne omogoča neposrednega teritorialnega
               izhoda v mednarodne vode oziroma nam ne daje nobenega zagotovila, da bomo po
               odločitvi arbitrov ohranili teritorialni stik z mednarodnimi vodami. Odločitev bo v
               največji meri odvisna od pogajalskih sposobnosti tako ene kot tudi druge države, še
               bolj pa morda od dogajanja v zakulisju. In zgodovina nas uči, da so Hrvatje pri tem
               poslu vedno uspešnejši od Slovencev. Ne pozabimo pa še na to, da je Hrvaška ob
               podpisu arbitražnega sporazuma sprejela še posebno izjavo, v kateri pravi, da nič v
               sporazumu o arbitraži med vlado Slovenije in vlado Hrvaške se ne bo smatralo kot
               pristanek Hrvaške na zahtevo Slovenije po teritorialnem stiku z odprtim morjem.
               Odločitev mednarodnega arbitražnega sodišča bo dokončna oziroma bo obvezna za obe
               državi, in bo tudi morala biti udejanjena v 6 mesecih po sprejeti odločitvi.</p>
               <p>V SNS v nobenem primeru ne pristajamo na to, da se Vlada Republike Slovenije pogaja
               o ozemljih, ki nesporno pripadajo Republiki Sloveniji in jih je zaradi nesposobne
               slovenske politike tekom let po osamosvojitvi počasi okupirala Hrvaška. Ne
               nasprotujemo temu, da Hrvaška vstopi v EU, vendar ne za ceno slovenskega ozemlja in
               morja.</p>
               <p>Slovenija se je osamosvojila 25. 6. 1991 oziroma je razglasila in uveljavila državno
               suvereniteto in s tem postala subjekt mednarodnega prava. Po razglasitvi
               osamosvojitve so se slovenski politiki mirne duše pogovarjali in dogovarjali ter
               sprejemali pod ustavnim naslovom ključne zaveze s Hrvaško, čeprav je bilo na drugi
               strani mize privatno podjetje nekega Tuđmana, saj je bila Hrvaška do 8. oktobra 1991,
               ko je razglasila in uveljavila svojo samostojnost, še del Jugoslavije. Hrvaška se je
               namreč osamosvojila več kot tri mesece kasneje kot Slovenija, v teh treh mesecih do
               osamosvojitve pa je sodelovala v napadu enot Jugoslovanske ljudske armade na
               Slovenijo.</p>
               <p>Zanimivo je, zakaj Hrvaška ni uveljavila svoje suverenitete hkrati s Slovenijo.
               Nekako napol skrivaj in sramežljivo je le sprejela slabo prepisano kopijo slovenske
               izjave, potem pa vse skupaj skrila v predal. Tuđman je vedel, če Zagreb razglasi
               samostojnost, potem pa izpolni dogovor in ne ovira, torej spusti Jugoslovansko
               ljudsko armado s svojega ozemlja na suvereno Slovenijo, je avtomatično agresor.
               Hrvaška se ne bi mogla izogniti posledicam, bila bi agresor in bi odgovarjala za
               svoja dejanja. To pa Hrvaški nikakor ni ustrezalo. Niso pa računali, da se bo zgodil
               brionski moratorij, in ta jih je doletel v stanju jugoslovanske republike, Slovenijo
               pa v statusu subjekta mednarodnega prava. Šlamastika posebne vrste je seveda, da
               slovenski državniki teh dejstev niso znali, ali hoteli, ali smeli opaziti. Zato je
               Zagrebu uspelo prejadrati moratorijske mesece brez kakšne škode. Tako so sprejeti
               dokumenti ostali neveljavni, neobstoječi - a spet Slovenci tega niso opazili. Raje so
               jadikovali o Piranskem zalivu in sosedom za denar slovenskih davkoplačevalcev gradili
               protipravne nasipe na Muri. Funkcionarji in strokovnjaki naše države še danes tega
               niso opazili, in seveda, niti ne poskušajo razumeti, da noben dogovor na tako
               defekten, nelegalen in nelegitimen način in na tej ravni ne valja nič, niti ne
               obstaja. Toliko manj, ker nobenega tako sprejetega dokumenta niso po vzpostavitvi
               normalnega stanja – torej, ko se je na drugi strani mize vendarle pojavil ustrezen
               subjekt – naknadno ratificirali, kot se spodobi in je v navadi. Zatorej vsi dogovori
               med Slovenijo in Hrvaško ne veljajo nič, saj jih je podpisala še neobstoječa država.
               Stanje na dan 25. 6. 1991 je treba šele ugotoviti. Dejansko državnopravno relevantno
               stanje na datum 25. 6. je, da je na slovenski strani meje bila država Republika
               Slovenija, onkraj nedoločene in za potrebe mednarodnega priznanja deklarirane z
               enostranskimi dokumenti meje pa je bila SFRJ. Torej, na dan 25. 6. 1991 na oni strani
               meje ni bilo hrvaške države. A za arbitražni tribunal je ne bi smelo biti niti po 8.
               oktobru 1991, ko je Zagreb enostransko razglasil osamosvojitev v skladu s 5. členom
               arbitražnega sporazuma. Sam sporazum namreč jasno in določno izloča Republiko Hrvaško
               kot udeleženca v arbitražnem postopku, saj izloča vsako enostransko dejanje ali
               dokument po 25. 6. 1991. To postavlja pod vprašaj tudi legalnost udeležbe države
               Hrvaške v arbitražnem postopku.</p>
               <p>Pri izvajanju suverenosti in jurisdikcije naj bi veljal kriterij "uti possidetis".
               Dobesedni pomen načela "uti possidetis" je, da kar je nekdo imel v posesti,
               jurisdikciji, ima to še naprej v posesti. V mednarodnem pravu to načelo pomeni, da
               bodo nove države postale neodvisne z istimi mejami, kot so jih imele, ko so bile še
               administrativne enote znotraj ozemlja kolonialne oblasti. V mednarodnem pravu uporaba
               tega načela pomeni legalizirano posest de facto posestnika. Tako novonastala država,
               ki v trenutku svojega nastanka izvaja svojo suverenost, suverene pravice in
               jurisdikcijo na določenem območju, svojo suverenost na istem območju izvaja še
               naprej, v skladu z mednarodnim pravom. Vendar pa je treba tukaj poudariti, da kar je
               kdorkoli opravljal na eni ali drugi strani nedoločene meje na dan 25. 6., to je bila
               Hrvaška, je to izvrševal v imenu SFRJ in ne v svojem lastnem imenu, glede na to, da
               se je Hrvaška osamosvojila šele 8. 10. 1991. Na prvi pogled bi utegnila imeti pri
               odločanju arbitrov določen pomen tudi Badinterijeva arbitrarna odločitev, da
               medrepubliška meja postane meddržavna meja. Badinterijeva odločitev, ki jo tako časti
               in občuduje slovenska stroka, bi imela veljalo, če bi ob njegovi odločitvi obstali na
               obeh straneh republiških mej državi. Pa je obstajala samo Slovenija in na drugi
               strani SFRJ, katere zgolj del je bila še vedno Socialistična republika Hrvaška. Med
               drugim pa ima Badinterijeva arbitrarna odločitev tudi vsaj dve lepotni napaki.</p>
               <p>Helsinška listina govori o nespremenljivosti meddržavnih meja v Evropi in določa
               postopke, ki so potrebni za eventualne spremembe. V slovensko-hrvaškem primeru nič od
               tega ni bilo spoštovano. Govoriti o republiški meji znotraj enovite skupne države, ko
               je republika – geografski pojem je eno, toda govoriti o republiški meji, ko gre za
               mejo med dvema državnima subjektoma, je pa drugo. Znotraj enovite skupne države so
               upravne razmejitve poljubne in razen upravnih nimajo drugih učinkov. Ko pa naj bi
               postala medrepubliška razmejitev meddržavna, nastopijo še vse druge komponente:
               ozemeljska celovitost, zgodovinske danosti, volja prebivalstva in tako naprej.</p>
               <p>Torej je evidentno, da Badinterijeva odločitev ne pomeni avtomatično meddržavne
               razmejitve po črti, ki je upravno razmejevala dve lokalni upravi znotraj Jugoslavije.
               Toliko bolj zagotovo, če obstaja in je vsem na očeh tisočletna meddržavna meja na
               Reki, načrti Reka-Kotoriba, ki so jo spoštovali celo okupatorji med drugo svetovno
               vojno in niso dovolili svoji nacistični ustaški zaveznici Neodvisni državi Hrvaški,
               da bi s svojo oblastjo segla preko te meje. So pa zato toliko bolj besno že med vojno
               njene oborožene tolpe, namreč hrvaške, vpadale čez mejo in morile slovensko
               prebivalstvo. Na primer množični pomor vseh moških v Planini na Gorjancih, da o
               pobojih v hrvaških koncentracijskih taboriščih in še povojnih pomorih v Istri ter med
               Dravo in Muro ne govorimo. To je treba povedati, da ne bo pozabljeno, da so Slovenci
               v omenjenih krajih s krvjo zapečatili slovenskost zadevne zadeve. Torej, niti
               Badinterijeva arbitrarna odločitev ne ustreza kriteriju iz točke 4/1/A, kolikor sploh
               posega v dejansko meddržavno mejo med Republiko Slovenijo in Hrvaško.</p>
               <p>Sporazum med drugim določa tudi to, da bodo arbitri mednarodnega arbitražnega
               sodišča ob upoštevanju mednarodnega prava najprej določili mejno črto med Slovenijo
               in Hrvaško, šele nato pa bodo določili stik slovenskih teritorialnih voda z
               mednarodnimi vodami. Arbitri ne bodo odločali o teritorialnem izhodu, temveč zgolj o
               stiku. Sporazum nam ne omogoča neposrednega teritorialnega izhoda v mednarodne vode
               oziroma nam ne daje nobenega zagotovila, da bomo po odločitvi arbitrov ohranili
               teritorialni stik z mednarodnimi vodami. Odločitev bo v največji meri odvisna od
               pogajalskih sposobnosti ene in druge države, še bolj pa zaradi oziroma v zvezi z
               dogajanjem v zakulisju. Kot sem že povedal, nas zgodovina uči, da so Hrvatje v tem
               poslu vedno uspešnejši od Slovencev. Sporazum je za Slovenijo zelo slab, saj nam tako
               kot samostojni in suvereni državi med drugim jemlje tudi pravico do uporabe že uradno
               razglašenih suverenih pasov v severnem Jadranu in nam onemogoča dostop do mednarodnih
               voda tako v Jadranu kot tudi v Sredozemlju. Posledično s tem Sloveniji grozi izguba
               statusa pomorske države in je ogrožena naša suverenost na morju. S tem pa je ogrožen
               slovenski nacionalni interes. Posledica tega je onemogočenje gospodarskega
               sodelovanja, čemur posledično sledi zaprtje Luke Koper ter kolaps primorskega in
               slabitev celotnega slovenskega gospodarstva. Če bi bil arbitražni sporazum sprejet,
               bi nam po odločitvi arbitrov v najboljšem primeru omogočili služnostni prehod preko
               hrvaških teritorialnih voda do mednarodnih voda. Prevečkrat smo priče diletantizmu in
               nekvalificiranosti naših pravnih strokovnjakov in posledično politikov, ki govore, da
               imamo Slovenci prvič v zgodovini svojo državo. Take izjave so posledica neznanja in
               za današnjo državo zelo škodljive, lahko bi rekli: zločinske. Slovenci smo imeli
               svojo državo od nekdaj in neprestano, od karantanske, ki se skriva v starih zapisih
               in danes ponosno stoji na Koroškem, preko vojvodin in krajin, dednih držav habsburške
               dinastije do današnje republike. O državnosti slovenskih dežel habsburške dinastije
               govore dejstva. Slovenija je vstopila v nekdanjo skupno državo, najprej v Kraljevino
               SHS in Kraljevino Jugoslavijo, leta 1918 s slovenskimi kronskimi deželami, ki so
               imele v okviru avstro-ogrske monarhije status držav. Torej celotna Istra je bila naša
               v okviru Primorske, pa tudi otoki Cres, Krk in Lošinj. V Medmurju je bil ves del nad
               levim bregom Drave slovenski pa tudi mesto Čakovec. Istra je bila v okviru slovenske
               dežele do leta 1920, ko je bil sklenjen rapalski sporazum, ozemlje nad levim bregom
               Drave skupaj s Čakovcem pa je bilo slovensko do leta 1929, ko se je spremenila
               notranja razdelitev Jugoslavije in so nastale banovine. Edini argument, ki ima vse
               elemente meddržavnega značaja, je meddržavna meja med slovenskimi deželami, ki so 1.
               decembra 1918 stopile v SHS, in dotedanjo provinco znotraj Kraljevine Ogrske,
               Hrvaško. Ta meja je tisoč let in več neposredno in nesporno mednarodno pravno dejstvo
               z vsemi atributi, natančno določena in zaznamovana na terenu. Leta 1918 je z vstopom
               slovenskih dežel v Jugoslavijo _– po Trianonu se jim je pridružilo še Prekmurje do
               Drave, dotlej del madžarske republike _– ta meja ostala nedotaknjena, a izven
               funkcije. Med okupacijo v času druge svetovne vojne je bila znova sama po sebi
               veljavna meja med NDH in okupiranimi slovenskimi deželami: Prekmurje z Medmurjem,
               Štajerska, Kranjska in Primorska do Reke. Slednja je bila vrnjena v okviru Primorske
               pod Venetia Giulio. Tudi po drugi svetovni vojni te meje ni spreminjal noben
               mednarodni pravni akt in je tako nedotaknjena dočakala razpad države, ki je bila
               nastala z združitvijo slovenskih dežel in drugih pokrajin.</p>
               <p>Katastrofalno, vendar povsem v skladu z izpričanimi navadami in ravnanji slovenskih
               kvazipolitikov in psevdodržavnikov pa je dejstvo, da nikomur od pooblaščenih pri
               slovenski vladi to preprosto razvidno, silno pomembno dejstvo ni padlo v oči. Ni
               mogoče obuditi množice padlih in pomorjenih, ni mogoče povrniti brezmejne škode in
               nadomestiti izgubljenih eksistenc, toda pred tribunal lahko postavimo tukaj vpisano
               preprosto, a dokončno in edino resnico, ki jo mora upoštevati; le to resnico, saj nič
               od tistega, kar bo Hrvaška stran postavila predenj, nima mednarodnopravnih
               značilnosti, ki jih zahteva točka 4/1/A. Morda ni daleč od resnice, da je v točki
               4/1/B poleg mednarodnega prava predvideno upoštevanje pravičnosti, sorazmernosti in
               dobrososedstva predvsem zato, da prepotentnih sosedov, ki si domišljajo, da je vse,
               česar se polakomnijo, avtomatično njihovo, ne bi zadela kap, ko bi tribunal razglasil
               svojo dokončno in zavezujočo odločitev. Upoštevanje pravih, nepotvorjenih
               zgodovinskih dejstev bi lahko zagotovila samo mednarodna mirovna konferenca o
               Jugoslaviji, na kateri bi morala Slovenija svojo zahtevo utemeljiti na državnosti
               slovenskih kronskih dežel, Koroške, Štajerske, Slovenske krajine, torej Pomurja,
               Kranjske in Primorske. Načelo pravičnosti lahko zagotovi le mednarodna skupnost na
               mednarodni mirovni konferenci, kjer se mora govoriti tudi o Jadranskem morju, ki
               nikoli ni bilo Hrvaško. Celo v času druge svetovne vojne jim ga niso dali ne
               Italijani ne Nemci, čeprav so bili skupni nacistični zavezniki. Določeni podkupljeni
               krogi v Evropski uniji podpirajo arbitražni sporazum zgolj zaradi medvojnih
               zločinskih zavezništev ali pa zaradi lastnih koristi; kakor kaže, tako tudi naši
               vladni politiki in tako imenovani strokovnjaki.</p>
               <p>Prav tako v predlogu sporazuma ni več roka, v katerem morajo arbitri odločiti o
               meji. Iz primarno določenega enoletnega roka si je Hrvaška izborila razumni rok, ki
               si ga lahko vsaka stran razlaga po svoje. Nedvomno bo ta rok odmaknjen daleč v
               prihodnost, po vstopu Hrvaške v EU, če bo do te odločitve sploh kdaj prišlo. Je pa
               dejstvo, da arbitražni sporazum določa, da bo mednarodno arbitražno sodišče začelo z
               odločanjem šele potem, ko bo Hrvaška podpisala pristopno pogodbo z EU, ko bodo vse
               članice EU soglašale z njenim vstopom v EU in ji nihče nič več ne bo mogel – torej po
               vstopu Hrvaške v EU.</p>
               <p>Predstavljeni tako imenovani arbitražni sporazum je napisan zgolj in le za koristi
               Hrvaške. Žal je pri sestavi tega sporazuma v korist Hrvaške od vsega začetka
               sodelovala tudi Vlada Republike Slovenije, ki je pristajala na pritiske gospodarjev
               tako iz Evropske unije, še bolj iz Amerike, ki so izsiljevali naše politike. S čim so
               to počeli, bo pokazala zgodovina.</p>
               <p>Udeleženi pri pripravi in podpisovanju tega sporazuma sicer delajo vtis, da že vedo,
               kako bo arbitražni tribunal odločil, a s svojimi stališči le razkrivajo, da ne vedo
               ne kaj je arbitraža niti kaj piše v sporazumu, saj nikoli niso kazali
               pripravljenosti, da bi točke arbitražnega sporazuma napolnili z vsebino, ki ustreza
               dejstvom in interesom Republike Slovenije. Vlada Republike Slovenije je namreč
               arbitražni sporazum podpisala, ne da bi se pri tem uskladila in posvetovala s
               slovenskimi pravnimi strokovnjaki in brez upoštevanja stališč in pripomb opozicije.
               Koalicija v Državnem zboru pa je dosegla, da so sporazum ratificirali zgolj z navadno
               večino glasov vseh poslancev.</p>
               <p>Potrditev arbitražnega sporazuma na referendumu pomeni konec in propad slovenske
               samostojne neodvisne in suverene republike oziroma države. Vse žrtve slovenskega
               naroda v zgodovini – vsa prelita kri za domovino – bodo izdane. Dejstvo je, da smo
               samo v zadnjem stoletju Slovenci izgubili skoraj polovico nacionalnega ozemlja. Leta
               1920 je Slovenija izgubila Koroško, po drugi svetovni vojni še Trst in Gorico, takrat
               je bila meja med Slovenijo in Italijo določena tako, da je več kot 120.000 Slovencev
               ostalo v Italiji. Istočasno je Hrvaška tudi dobila večji del Istre, ki nikoli v
               zgodovini ni bila njena.</p>
               <p>Zanimivo je še kasneje, da vsa hrvaška sodišča od leta 2009 dalje neutemeljeno
               zavračajo vpis lastninske pravice na zemljišča in objekte, torej premoženje Republike
               Slovenije na Hrvaškem. Njihova argumentacija je, da gre zgolj za neurejeno
               nasledstveno vprašanje. Mislim, da bi bilo dobro, da bi se tudi to izpostavilo v teh
               naših dogovorih. Slovenija je čisto pokleknila pred Hrvaško in je ne zanimajo
               premoženjskopravni interesi in zaščita slovenskih interesov in slovenskega
               premoženja. Kot mi je znano, gre za več kot 100 objektov v lasti Republike Slovenije
               na Hrvaškem, pa tudi slovenska državna podjetja na Hrvaškem ne morejo vpisati
               premoženja: Slovenska razvojna družba, Zavod za zdravstveno zavarovanje, Zavod za
               zdravstveno varstvo, javni zavodi, DSU, Slovenske železnice, Počitniška skupnost
               Krško, Telekom in tako naprej. Vsem je onemogočen vpis lastnine. Gre za grozljivo
               škodo.</p>
               <p>Ali bomo sedaj dovolili, da nam vzamejo tudi morje in dostop do mednarodnih voda?
               Mimogrede je treba povedati tudi to pomembno dejstvo. Teritorialni dostop je tudi
               edini način, ki tudi zagotavlja suvereno pravico preleta letal po zraku nad
               slovenskim teritorialnim morjem brez omejitev do mednarodnega zračnega prostora. Ne
               gre torej samo za uporabo vodnih poti in morskega dna, ampak tudi zračnega prostora
               nad njem.</p>
               <p>Slovenske državljanke in državljani ne smejo dopustiti, da o usodi naše domovine,
               vseh nas odločajo ljudje, ki delujejo po navodilih nekaterih velikih držav in združb,
               saj le-ti zaradi lastnih interesov lobirajo v korist Hrvaške, zato je dolžnost vseh
               zavednih Slovenk in Slovencev, da glasujejo proti sporazumu in s tem rešijo in
               ohranijo svojo domovino. Hvala.</p>
            </sp>
            <sp xml:id="SDZ5-Izredna-24-2010-05-26.sp125">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Kot predlagatelj – prosim, mag. Radovan Žerjav.</p>
            </sp>
            <sp xml:id="SDZ5-Izredna-24-2010-05-26.sp126">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik, za besedo.</p>
               <p>Pa smo vendarle danes doživeli prvič, da je tudi nekdo iz koalicije tisto, kar
               misli, zlil na kos papirja, da je tisto, o čemer je govoril, tudi narisal na
               zemljevid. Sicer smo danes pravzaprav kar nekaj ur razpravljali, veliko govorili o
               rešitvah, o svojih stališčih, mnogi so celo – češ da tega ne smemo delati, da bi to
               zlili na list papirja in ljudem, ki so razdvojeni zaradi kompleksnosti stvari, bolj
               na plastičen način prikazali, za kaj pravzaprav gre. Zanimivo, prosojnice so "zelo
               hitro letele", kot se temu reče, ni veliko razlik med zemljevidi, ki jih kažemo na
               tej strani, in zemljevidi, ki so bili pokazani na drugi strani. Kakorkoli obračamo,
               Piranski zaliv bomo razdelili s sredinsko črto, ki bo najbrž nagnjena proti
               savudrijskemu polotoku. To je bilo narisano tudi na tistih prosojnicah. Vendar je
               nekaj treba priznati. Te mejne črte na osnovi mednarodnega prava ni moč obrniti proti
               mednarodnim vodam, je ni moč obrniti. Tudi zaradi 3. člena konvencije, ki pravi, da
               je največja dopustna širina 12 morskih milj. Do točke T5, do mednarodnih voda,
               kolikor vem, je ta razdalja daljša, večja. Zato sem v svojem prvem nastopu omenil, da
               je edina rešitev koridor. Koridorji so bili narisani tudi na prosojnicah, ki so bile
               prikazane s strani opozicije. Torej, edina rešitev, da pridemo do mednarodnih voda,
               je koridor. Ampak; treba je povedati, da ta koridor ne bo slovenska last, ta koridor
               ne bodo slovenske teritorialne vode zaradi tega, ker določamo mejo izključno po
               načelih in pravilih mednarodnega prava. Povedal sem vam, kakšne so možnosti za ta
               koridor. Več jih je: lahko je v skupnem upravljanju, lahko ima status odprtega morja,
               lahko je v tem koridorju ločeno izvrševanje suverenosti in lahko imamo dvoje vrst
               služnosti, neškodljiv prehod ali tranzitni režim. Ni drugih možnosti.</p>
               <p>Odprl bom še eno zadevo. Danes praktično o problemu Hotize ni bilo govora. Gre za
               800 hektarjev zemljišč, ki so v 90% v lasti Prekmurk in Prekmurcev. Da boste vedeli,
               pri Slovenskem primorju ob Dragonji govorimo o 113 hektarjih. Tukaj je vprašanje 800
               hektarjev. Katastrska meja pride do magistralke G1/3. Če boste v Hotizi na ovinku z
               avtom zleteli s ceste, boste zleteli na Hrvaško, tam je meja katastrska, na
               magistralni cesti G1/3. In 90% teh zemljišč je v lasti Prekmurcev in Prekmurk.
               Postavlja se vprašanje Mirišča. Kaj bo z zaselkom, kjer živijo Slovenke in Slovenci,
               ki je na hrvaškem katastru? In če, mene moti, je eno od osnovnih načel mednarodnega
               prava – in poudarjam, mejo, potek meje bomo določali izključno po pravilih in načelih
               mednarodnega prava – in osnovno ali ključno načelo pri določanju meje na kopnem je
               kataster. In pri meji nimamo, žal, v tem arbitražnem sporazumu pri določanju meje
               zapisane nobene pravičnosti, nobenih dobrososedskih odnosov; skratka, ničesar. Samo
               mednarodno pravo. Torej, iz tega izhaja, ne bom rekel, da bomo, ampak da bomo najbrž
               teh 800 hektarjev praktično vseh slovenskih zemljišč izgubili. Žal. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp127">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo predlagatelj Janez Janša? Prosim.</p>
            </sp>
            <sp xml:id="SDZ5-Izredna-24-2010-05-26.sp128">

               <speaker>JANEZ JANŠA:</speaker>

               <p>Hvala še enkrat za besedo.</p>
               <p>Žal, predsednika Vlade spet ni tukaj. Morda se bo še občasno oglasil in ponavljal
               tisto, kar je povedal zjutraj, postavljal vprašanja, na katera je bilo že nekajkrat
               odgovorjeno, on pa seveda tega ni slišal niti mu ni bilo preneseno. Mislim, da se na
               ta način ta dvorana spreminja v mlin, kjer je treba velikokrat povedati, pa nihče ne
               sliši. Pol ure nazaj je predsednik Vlade ponavljal vprašanja od zjutraj, vmes smo na
               to odgovarjali, pa kot da nihče ni ničesar povedal. Zdaj smo mu želeli predati tudi
               pisne odgovore, pa ga ni. Upam, da ne bo jutri spet na televiziji rekel, da ni nobene
               alternative temu sporazumu in da je nihče ni predstavil, to bo potem že mejilo na
               neko posebno stanje.</p>
               <p>Od predsednika Vlade smo pričakovali, da ne bo postavljal vprašanj, ampak da bo
               odgovarjal na vprašanja, zaradi katerih je bila ta seja sklicana in so neodgovorjena.
               Pa teh odgovorov nismo slišali ne zjutraj ne zdaj. In jih bom še enkrat ponovil.</p>
               <p>Torej, sprašujemo predsednika Vlade, javno in že desetič, še enkrat: Kdaj mu je
               predsednica hrvaške vlade obljubila teritorialni stik Slovenije z mednarodnimi
               vodami? V kakšni obliki, pisno ali ustno? Je za to kakšen dokaz? Je za to kakšna
               priča?</p>
               <p>Ne more predsednik Vlade na televiziji o tako resnih stvareh dati neke informacije,
               sosednja država to zanika, on pa na to potem nima odgovora. Pošteno bi bilo do
               slovenskih državljank in državljanov, da dobijo te odgovore, preden bodo glasovali 6.
               junija na referendumu. Če pa teh odgovorov ni, potem pa naj se to tudi pošteno pove.
               Vlada ima še pol ure časa in prosim zelo iskreno še enkrat za odgovore na ta
               vprašanja.</p>
               <p>Spoštovani gospod predsednik Vlade Borut Pahor: Kdaj vam je predsednica hrvaške
               vlade Jadranka Kosor obljubila teritorialni stik oziroma teritorialni izhod Slovenije
               v mednarodne vode, kot ste to javno izjavili na televiziji, in to potem na posebno
               vprašanje še enkrat potrdili?</p>
               <p>V pisnem odgovoru Vlade tega ni. V izjavah, ki so sledile s slovenskega zunanjega
               ministrstva, odgovorov na to ni. Hrvaška je to zanikala in vas postavila na laž. Če
               so ti odnosi, ki ste jih vzpostavili, tako iskreni in tako prisrčni, tako
               dobronamerni, potem najbrž ne bo težko tega povedati skupaj slovenski in hrvaški
               javnosti, razen če ste zavajali eno ali drugo; v tem primeru pa gre za goljufijo, in
               to pri zelo pomembni zadevi.</p>
               <p>Sprašujemo tudi: Zakaj, potem ko je bil v hrvaškem saboru sprejet ta zakon o
               ratifikaciji, v katerem piše, da je bila s hrvaškim stališčem, da ta sporazum v
               nobenem primeru Sloveniji ne zagotavlja oziroma ne dopušča teritorialnega stika z
               mednarodnimi vodami, da je bila o tem hrvaškem stališču obveščena tako Evropska unija
               oziroma njeno predsedstvo in Združene države Amerike, in to skupaj. In danes sta to
               diplomatska predstavnika obeh držav zanikala.</p>
               <p>Torej: Zanima me, kaj bo zdaj slovenska vlada naredila? In predvsem me zanima: Zakaj
               slovenska Vlada ni reagirala novembra lani, ko je bil ta zakon sprejet? Zanimivo
               vprašanje je tudi, zakaj ni takrat reagirala švedska ali pa ameriška vlada; saj imajo
               vsi ambasade tam in so vedeli, kaj piše v tem zakonu. Če to ne bi bilo res ali pa če
               zadaj ne bi bilo vsaj nekega trgovanja, potem bi to takoj zanikali. Nihče ne more
               citirati stališča Združenih držav, če zadeva ni točna. Nihče ne more vpletati vlade
               Združenih držav v neke bilateralne zgodbe, če to ne drži. Hrvaška predsednica vlade
               je danes na obisku v Beli hiši, bomo videli, če ji bo izražen kakšen protest. Če ji
               bo, potem bomo verjeli, da ni ničesar zadaj in da se je Hrvaška v zakonu zlagala, kar
               seveda vse pove o partnerici, s katero ste podpisali arbitražni sporazum. Če pa tega
               protesta ne bo, potem bomo pa smatrali, da je izjava ameriške ambasade v Ljubljani
               izjava za slovensko javnost, v pomoč slovenski vladi zato, da bi spravili skozi
               sporazum, ki je zaradi različnih interesov nekaterih držav na zahodnem Balkanu seveda
               za njih nekaj, kar pač predstavlja uresničitev teh interesov. Brez ozira na to, ali
               so slovenski interesi vzeti v ozir ali niso. Torej ne moremo neposredno vprašati
               ameriške in švedske vlade, lahko pa vprašamo znanega ministra, ker našega predsednika
               Vlade ni tukaj, zakaj na sprejem hrvaškega sabora s to izjavo, ki neposredno vpleta
               slovensko soglasje v obveščanje o njihovi izjavi, niste na noben način reagirali
               novembra lani. Imamo ambasado v Zagrebu, ki vas je verjetno obvestila. Težko bi
               rekel, da niste vedeli, da je Hrvaška ne samo sprejela to izjavo, ki bi bila v
               primeru, če bi bilo tako, kot ste trdili, enostranska, ampak da je zapisala, da sta s
               to izjavo slovenska in hrvaška vlada skupaj seznanili priče tega sporazuma. Torej:
               Zakaj niste reagirali novembra, ampak zdaj po mnogih mesecih?</p>
               <p>Sprašujem tudi gospoda ministra: Komu verjame? Ali temu, kar piše v zakonu, ki ga je
               sprejel hrvaški sabor, se pravi partnerski državi v tem sporazumu oziroma drugi
               strani v tem sporazumevanju, ali izjavi švedskega predsedstva? Oba nimata prav in
               komur koli verjame, se pojavi težava na neki strani. Gre za popolno protislovje v
               pomembni zadevi in ne drži, da to ne bo nič vplivalo na arbitražo. Če bo Hrvaška ta
               zakon priložila, gradivo, ki ga bo poslala arbitražnemu sodišču, bo sodišče to
               obravnavalo in bo zadeve bralo tako, kot piše v zakonu, ne pa tako, kot piše v izjavi
               švedske ministrice, ker tega ne bo nihče vedel. To je samo za slovensko javnost 10
               dni pred referendumom.</p>
               <p>Gospod Vlačič je prej izjavil nekaj, ker bi si veljalo zapomniti. Dejal je, da je
               stik Slovenije z mednarodnimi vodami seveda lahko samo teritorialno. Predsednik Vlade
               pa je že prej dejal in kljub mojemu citatu originalnega dokumenta prej ni nič
               odgovarjal, da je ta ista formulacija uporabljena tudi v sporazumu Drnovšek_–Račan.
               Jaz upam, da so vam v tem času razdelili ta sporazum in da se lahko sami prepričate,
               kaj piše v sporazumu Drnovšek–Račan. Tam ne boste našli takšne formulacije stika, kot
               je v tem arbitražnem sporazumu, ki ste ga vi podpisali. Tam se dosledno na dveh
               mestih govori o teritorialnemu izhodu Slovenije v mednarodne vode. Tudi ta izjava
               predsednika Vlade zjutraj je bila neresnična, ni bila prvič izrečena, bila je
               nekajkrat ponovljena že v času referendumske kampanje. Danes je tukaj pred vami
               dokaz, da je neresnična, ampak predsednik Vlade jo enostavno ignorira. Mislim, da bi
               se moral opravičiti slovenski javnosti zaradi zavajanja na točki, ki je zelo
               pomembna.</p>
               <p>Da to, kar je trdil gospod Vlačič glede teritorialnega stika ne drži, izhaja že iz
               tega, kar je zapisano v hrvaškem zakonu o ratifikaciji, kajti Hrvaška si ta stik
               Slovenije z mednarodnimi vodami razlaga popolnoma drugače oziroma za 180 stopinj
               drugače. Gospod Vlačič pravi, da je ta stik lahko samo teritorialni, v hrvaškem
               zakonu pa piše, da je lahko vse, razen, da je teritorialni. Torej ne drži, da je samo
               ena rešitev, in to potrjuje tudi praksa mednarodnega prava. Nenazadnje pa je leta
               2007 gospod Vlačič napisal nekaj, kar zanika njegove današnje izjave. Gospod Vlačič
               je namreč v študiji, ki jo je napisal za zunanje ministrstvo v začetku avgusta leta
               2007, izrecno trdil, da določitev meje po mednarodnem pravu Sloveniji ne more
               prinesti teritorialnega stika z mednarodnimi vodami. Pa bom citira. In še to, zapisal
               je, da tudi, če se ob načelih mednarodnega prava uporabi načelo "equity", kar ste
               sedaj zapisali v sporazum, se mejna črta med Slovenijo in Hrvaško ne more končati v
               mednarodnih vodah, ampak je to lahko samo nek odmik. Točen citat pa se glasi takole:
               "Dejstvo je, da nam praksa mednarodnih sodišč pri reševanju podobnih sporov zgolj na
               podlagi mednarodnega prava ni naklonjena, saj favorizira uporabo načela sredinske
               črte. Uporaba načela pravičnosti znotraj prava, equity, lahko kvečjemu pripelje do
               odmika od sredinske črte ene ali druge države.". Se pravi, da bi se ta črta malo
               približala bodisi slovenski obali bodisi Savudriji, ki jo Hrvaška smatra za svojo,
               vendar se še vedno ne bi končala niti v tem primeru v teritorialnih vodah. In seveda
               z določanjem meje ta sporazum predvideva izključno mednarodno pravo. Za določitev
               stika pa določa poleg mednarodnega prava tudi "equty", se pravi možnost, da se črta
               malo približa eni ali drugi obali, ne pa, da se konča v mednarodnih vodah. Mednarodno
               pravo se je od takrat, ko je gospod Vlačič napisal leta 2007 to mnenje, ni nič
               spremenilo, je popolnoma enako, samo gospod Vlačič je spremenil svoje mnenje oziroma
               ga je prilagodil političnim okoliščinam.</p>
               <p>Na tem mestu velja posebej podčrtati tudi to, kar je prej rekel kolega Jelinčič.
               Teritorialni izhod Slovenije v mednarodne vode ni pomemben samo zaradi morja.
               Pomemben je tudi zaradi izhoda v mednarodni zračni prostor, ker samo, če ima
               Slovenija teritorialni izhod v mednarodne vode, je tudi zračni prostor nad temi
               teritorialnimi vodami naše ozemlje, naša last in samo tam lahko avioni iz slovenskega
               zračnega prostora pridejo v mednarodni zračni prostor, brez tega da bi šli čez zračni
               prostor kakšne druge države. Tega ne smemo pozabiti, ker je to tudi pomemben del
               suverenosti in ima seveda tudi praktične implikacije.</p>
               <p>Še nekaj o pravičnosti, zgodovini in mednarodnem pravu. O tem je bilo danes veliko
               govora. Zato da bomo res razumeli, zakaj je načelo pravičnosti izven mednarodnega
               prava v našem primeru tako pomembno, nekaj zgodovinskih dejstev. Tukaj imam izvod
               gradiva, ki je bil pripravljen za Pariško mirovno konferenco. Mislim, da je bilo
               narejenih 15 izvodov, sedaj se v glavnem valjajo po različnih antikvariatih. Gre za
               gradivo, ki ga je zbral narodnoosvobodilni odbor za Julijsko krajino z Istro. V tem
               gradivu je vrsta izjemno pomembnih zemljevidov in podatkov, ki so aktualni tudi za
               današnjo rabo. V tem gradivu imate na primer zemljevid Julijske krajine z Istro iz
               leta 1921, ki natančno razmejuje nacionalnosti, ne samo glede na državne meje, ampak
               tudi glede na notranje meje. In tukaj se vidi tudi notranja meja, ki je potem postala
               katastrska meja in gre po polovici savudrijskega polotoka. Tukaj je tudi zemljevid,
               ki prikazuje naselitev Slovencev, tukaj pravi od 7. in 8. stoletja, da je tudi
               popolnoma jasno, kje je tukaj nacionalna oziroma narodnostna meja, ko gre za
               Savudrijo, Piranski zaliv in Istro. Samo za primerjavo, ki sicer nima neposredne
               zveze z razmejitvijo s Hrvaško, ampak v širšem kontekstu pa to je, to je nacionalna
               sestava v Trstu, po distriktih oziroma po ulicah. Za vsako občino v Trstu, za vsak
               distrikt je natančno napisano, koliko je Slovencev, Italijanov, Hrvatov in drugih in
               tudi v Trst. To pa je podatek za leto 1910, tukaj se vidi, da je bil Trst z ožjo
               okolico pretežno slovenski. V tem gradivu je natančno opisana tudi lastniška
               struktura zemlje in pomembnejših nepremičnin v Julijski krajini in Istri in v točki
               15 piše: "Istrska zemlja je skoraj vsa v slovenskih rokah." In potem je to razdelano
               po 15 izolskih občinah.</p>
               <p>V tem gradivu so tudi natančni številčni podatki o prebivalstvu v Julijski krajini
               in Istri. In ti podatki so za administrativne okraje naslednji: Gorica — 157 tisoč 81
               Slovencev, Trbiž — 3 tisoč Slovencev, Beneška Slovenija — 36 tisoč 178 Slovencev,
               Trst - 62 tisoč Slovencev, Istra — 55 tisoč 522 Slovencev, Reka — 4 tisoč 535
               Slovencev. Kje so ti Slovenci danes, ki so takrat živeli v Istri? To gradivo
               Slovencem ni veliko pomagalo, Jugoslaviji nekaj je, kajti meja po drugi svetovni
               vojni med Jugoslavijo in Italijo je bila potegnjena po matematični formuli, vsaj tako
               so rekli, po formuli, da se meja potegne tako, da bo toliko Italijanov ostalo v
               Jugoslaviji kot Jugoslovanov v Italiji. In približno tako je bila potegnjena meja. In
               po takšni razmejitvi, takšni zunanji razmejitvi je seveda v Italiji ostalo 135 tisoč
               Jugoslovanov, ki pa so bili vsi Slovenci. Beneška Slovenija, Trst, Gorica z zaledji,
               to vse je ostalo v Italiji. V Jugoslaviji je ostalo približno toliko Italijanov, ki
               pa so se potem izselili ali so bili v glavnem izgnani, zelo malo jih je ostalo. In
               tudi to je pomembno zato, da vidimo, kako je potekala notranja razdelitev. Še prej je
               treba povedati, da je ob tej zunanji razdelitvi, na račun tega, kar je Slovenija
               pustila v Italiji, Hrvaška dobila nazaj Dalmacijo, otoke, Reko in celotno Istro, ki
               nikoli v zgodovini ni bila v celoti Hrvaška; in potem, ko so se Italijani izselili iz
               obalnih mest, še njihovo lastnino in vse ostalo. Potem je prišlo do poskusa notranje
               administrativne razdelitve med novima republikama v tedanji Jugoslaviji. In kot da to
               oškodovanje ob zunanji razmejitvi ne bi bilo dovolj, je tudi tukaj prišlo do zelo
               čudnega postavljanja te administrativne meje.</p>
               <p>Znane so zgodbe, kako se je meja postavljala pri Štrigovi, kako je takratna tajna
               politična policija pobijala ljudi, ki se niso strinjali s tisto razmejitvijo in so
               hoteli biti pod Slovenijo, in prišlo je potem tudi do nenavadne odločitve, s katero
               se je del savudrijskega polotoka, ki je bil vedno naseljen s Slovenci in del
               slovenskih katastrskih občin, naenkrat predal Hrvaški. Obstajajo sklepi povojnih
               organov, ki so to naredili; kot da to zunanje oškodovanje ne bi bilo dovolj veliko in
               kot da Slovenija ob tistem ne bi plačala dovolj davka. Pravijo, da sta se o tej meji
               med Slovenijo in Hrvaško pogovarjala Kardelj in Bakarić na nekem kosilu in da je
               Kardelj zamenjal Mirno za Dragonjo. Jaz tega niti ne verjamem. Verjamem pa, da
               takratna slovenske politika ni upoštevala realnih dejstev in da so se pogovarjali
               približno tako, kot so se danes nekateri naši kolegi izražali o meji, Evropski uniji
               in o tem, kako meja v Evropi ne pomeni nič. Tudi takrat je takratna vladajoča
               slovenska enopartijska politika trdila, da ta notranja ni važna, da bo Jugoslavija
               večna, da je pač vseeno, ali se neke stvari opravljajo na hrvaških ali na slovenskih
               občinah; in v skladu s tem so se tudi obnašali. No, Jugoslavija ni bila večna, je
               razpadla in iz tega je treba vzeti nek nauk. Meje so izjemno pomembne, meje so
               pomembne tudi v Evropski uniji. Že zjutraj sem dejal, da Nizozemska in Belgija še
               vedno rešujeta vprašanje meje od točke, kjer naj bi se kopenska meja zlivala z
               morsko, in se še nista zmenili, pa sta že 50 let v Evropski uniji oziroma več in sta
               eni od šestih ustanovnih članic. Torej, meja je seveda pomembna. Jugoslavija je
               razpadla. In ob razpadu Jugoslavije sta nastali dve novi državi, Slovenija in
               Hrvaška, najprej. In to dejstvo ni nekaj, kar ne bi imelo nobene zveze s to
               razmejitvijo med Italijo in Jugoslavijo po drugi svetovni vojni. Bilo bi več kot
               krivično, če bi bila Slovenija še tretjič prikrajšana. Najprej pri določanju zunanje
               meje Jugoslavija–Italija po drugi svetovni vojni, potem pri določanju
               administrativnih meja znotraj takratne Jugoslavije in zdaj, še tretjič, pri
               razmejitvi med Slovenijo in Hrvaško po osamosvojitvi. To bi bil pa res zgodovinski
               absurd, ki ga bodo prihodnje generacije, če vam bo ta arbitražni sporazum šel skozi
               referendum, primerjale s koriškim plebiscitom.</p>
               <p>Ni res, da se danes ne ve, kje je meja, seveda ni res, da se ne ve, kje je bila meja
               ob osamosvojitvi. Slišali smo nekaj razpravljavcev, ki so trdili, da je zemljevid, ki
               je na naših letakih, kar tako narisan. Ni res. To je uradni zemljevid Geodetskega
               zavoda Republike Slovenije in to je natančno ta slika, ki je tudi na naših letakih.
               To je uradna karta za uradne organe Republike Slovenije. Takšno je stanje danes, po
               Temeljni ustavni listini, kar je potrdilo tudi Ustavno sodišče, in po zakonodaji, ki
               jo je sprejela Republika Slovenija v času po osamosvojitvi. Vse kar bo prišlo iz tega
               arbitražnega sporazuma, če bo ratificiran, in bo manj od tega, kar je danes na tem
               zemljevidu, je za Slovenijo velik poraz. In tega se je seveda potrebno zavedati, še
               posebej zato, ker ni nobene nuje, da Slovenija hiti v nekaj, kar ji ne zagotavlja, da
               obdrži pravice, kot jih je imela ob osamosvojitvi. Hrvaška ima danes več kot 5 tisoč
               400 kilometrov obale, polovico te obale je dobila po drugi svetovni vojni – takrat,
               ko je Slovenija izgubila zelo veliko. Polovico te obale je Hrvaška dobila po drugi
               svetovni vojni. V Sloveniji visijo jumbo plakati, na katerih turistične agencije
               vabijo na hrvaško morje. Na teh plakatih piše, da ima Hrvaška 1244 otokov. Ima torej
               veliko tega bogastva, ki pa ga ni dobila brez tega, da bi nekdo drug nekaj plačal; in
               to ceno je plačala Slovenija. Jaz sem to situacijo razlagal mnogim sogovornikom, ko
               sem bil še predsednik vlade, kolegom predsednikom evropskih vlad, tudi širše, in ko
               so to slišali, so vsi razumeli, zakaj Slovenija vztraja na uporabi načela zunanje
               pravičnosti izven mednarodnega prava pri določitvi. Ne! Kajti to je oškodovanje
               Slovenije in ta hrvaška pridobitev – to se ni zgodilo pred 1.000 leti, to se ni
               zgodilo pred 500 leti, to se je zgodilo v življenju generacije, ki je danes še živa
               in tega ni možno ločiti. In to pravico lahko Slovenija ohrani brez tega, da bi bila
               Hrvaška kakor koli oškodovana. Hrvaška ima 6 velikih pristanišč, s tem da Sloveniji
               prizna mejo, kakršno je imela tudi ob osamosvojitvi, ne bo nobeno hrvaško pristanišče
               zaprto, nobeno ne bo postalo pristanišče v notranjih vodah, nobenega konkurenčnega
               problema tukaj ne bo. 62 od teh hrvaških otokov je velikih in naseljenih. Nobenega od
               teh otokov Hrvaška ne izgubi, nobenega prebivalca ne izgubi, ničesar ne izgubi. Tukaj
               gre za nekaj promil morja, ki je vprašljivo. Hrvaška ima tega morja, kolikor hočete.
               Za Hrvaško v tem tako imenovanem sporu ni nikakršnega tveganja. Hrvaška tukaj nič ne
               izgubi, nič ne izgublja. Slovenija pa lahko izgubi bistven del svoje suverenosti,
               bistven element svoje suverenosti. Zaradi tega je to vprašanje tako pomembno.</p>
               <p>Meni je zelo žal, da tega zavedanja v Sloveniji v krogih, kjer bi moralo biti zaradi
               njihovega znanja ali pa pričakovanega znanja najbolj prisotno, ni. Dopoldan je bilo
               tukaj nekaj polemike o tem, kaj pomeni pojem geografsko prikrajšana država, ki se
               pojavlja v učbeniku predsednika države, in kako pač to vpliva na sedanjo situacijo.
               Slišali smo nekaj precej neposrečenih poskusov opravičevanja. Obstaja uradni dokument
               v gradivu Državnega zbora, ki ne pušča nikakršnih dvomov, in ta uradni dokument je
               povzet iz stališča, ki ga je pripravila ravno katedra za mednarodno pravo ljubljanske
               univerze, ki naj bi bila zdaj glavna podpora oziroma glavni verifikant strokovnosti
               arbitražnega sporazuma. Gre za gradivo, ki je bilo pripravljeno ob pripravi predloga
               pomorskega zakonika.</p>
               <p>V gradivu, z dne 25. maja 2000, je pa tudi v prejšnjih verzijah pomorskega zakonika,
               so ti mojstri mednarodnega prava napisali naslednje "Zakon nadalje izhaja iz dejstva,
               da ima Republika Slovenija glede na svojo geografsko lego značaj tako imenovane
               geografsko prikrajšane države, torej države brez pripadajočega epikontinentalnega
               pasu oziroma suverenih pravic na tem pasu ter da glede na svojo lego Republika
               Slovenija nima možnosti, da bi proglasila druge morske pasove zunaj območja svoje
               državne suverenosti v smeri odprtemu morju", v oklepaju "zunanji morski pas,
               izključna ekonomska cona". Torej ne gre za ribe pa ne gre za dolžine obale, kot ste
               prej nekateri skušali opravičevati predsednika države, ki je nekaj podobnega zapisal
               v svoj učbenik. Gre za to, da ta tako imenovana stroka z ljubljanske univerze,
               katedre za mednarodno pravo ljubljanske pravne fakultete pravi, da Slovenija nima
               pravice do razglasitve suverenih pasov na morju, torej nima teritorialnega izhoda v
               mednarodne vode. Predsednik države je takšno mnenje napisal v svoj učbenik leta 2007,
               kljub dejstvu, da je dve leti prej Slovenija z zakonom razglasila te svoje pravice.
               Slovenija je z zakonom, ki je bil sprejet oktobra leta 2005, razglasila
               epikontinentalni pas. In to, kar piše v učeniku, je v nasprotju z še vedno veljavno
               slovensko zakonodajo. Tukaj je zelo očitno nasprotje in strokovna verifikacija
               tistih, ki sami ne verjamejo in ki so pisali svoje učbenike, da Slovenija nima teh
               pravic, mene ne potolaži. Če bo arbitražni sporazum sprejet in če se bo kdo med vami
               pogajal, ali pa pisal memorandum, ali pa skušal razčiščevati s hrvaško stranjo kakšne
               zadeve v zvezi s tem arbitražnim sporazumom, bo ta citat velikokrat slišal, ker ga bo
               uporabljala hrvaška stran. In ga je že! Ko smo se mi pogajali z njimi, so nam to
               citirali. Torej, ne verjeti. Ne verjeti kot tisti, ki so sami pisali, da nimamo
               pravice do teritorialnega izhoda na odprto morje, ki zdaj zagotavljajo, da nam bo pa
               ta sporazum to pravico dal. To so res dobri advokati. Hrvaška ne bi mogla dobiti
               boljših.</p>
               <p>Na koncu še nekaj o tako imenovani pravični meji oziroma o tem, kakšen pomen ima to
               za sožitje v tem delu Evrope, predvsem za sožitje med slovenskim in hrvaškim narodom.
               Pravičnost je izjemnega pomena pri določanju meje. Veliko vojn je bilo doslej v svetu
               zaradi tega, ker je ena ali druga država smatrala, da meje, kakršne so, niso
               pravične, in so to utemeljevali z različnimi razlogi. Veliko je tudi konfliktnih
               situacij, ki niso vojne, so pa tleči spori. In tudi znotraj Evropske unije je kar
               nekaj takšnih problemov odprtih. Veliko teh problemov je bilo tudi rešenih v zadnjih
               letih po mnogih desetletjih ali stoletjih. Mnogi tuji sogovorniki, s katerimi smo se
               pogovarjali o tem problemu, so nas svarili pred tem, da se sprejme neka odločitev, ki
               bi pripeljala do neke hitropotezne rešitve, ki pa bi jo bodisi ena bodisi druga
               država smatrala za nepravično. In tu z vso odgovornostjo postavljamo vprašanje
               tistim, ki podpirajo arbitražni sporazum: Ali se zavedajo možne situacije, ki bo
               nastala, če arbitražno sodišče ne bo določilo teritorialnega izhoda Slovenije v
               mednarodne vode? Če nad temi teritorialnimi vodami ne bo možno leteti po zraku
               neposredno iz našega zračnega prostora v mednarodni zračni prostor in če bo ta
               povezava kakorkoli omejena oziroma naše lastništvo ne bo priznano oziroma
               relativizirano. To bo seveda de facto pomenilo, da je stanje slabše, kot je bilo ob
               osamosvojitvi, da je Slovenija pristala na nekaj, kar jo bistveno prikrajša. In težko
               bo pojasniti tistim volivcem, ki jim danes govorite, da bo to zagotovo teritorialni
               izhod v mednarodne vode, če se to ne bo zgodilo. Treba bi se bilo nad tem zamisliti.
               Ampak to ni glavni problem. To so politične implikacije, ki bodo verjetno padle na
               ramena tiste vlade, ki bo pač takrat, ko bo prišla ta odločitev. Gospod Pahor se
               seveda tega ne boji, ker ve, da bo ta vroči kostanj iz žerjavice pobiral nekdo drug;
               arbitraža se bo pričela šele po podpisu hrvaške pristopne pogodbe in zadeva je
               namerno tako napisana, da se zavleče. Dopoldne smo vprašali predsednika Vlade, naj
               našteje tiste točke, ki so res enake med tem sporazumom in sporazumom Rehn 2, ker ne
               gre za enak tekst, ker gre za bistvene vsebinske razlike. V svojem odgovoru ni naštel
               niti ene, pravzaprav se je temu vprašanju izognil, tako kot vsem ostalim, kjer bi
               bilo treba kaj odgovoriti. Poslušali smo spet besede o tem, kako pomembna je
               prihodnost. Vsi vemo, da je prihodnost pomembna.</p>
               <p>To, da se pride do neke rešitve, ki jo večina Slovencev ne bo smatrala za pravično,
               bo povzročilo posledice, ki so za pametno politiko vsaj deloma lahko predvidljive
               vnaprej. Ustavno sodišče je reklo, da lahko pride do tega, da bo treba spreminjati
               ustavo. Za spremembo ustave je potrebna dvotretjinska večina, razen če ne bomo imeli
               takrat na oblasti podobne koalicije, kot je ta, ki se več ali manj na takšno večino
               požvižga. V vsakem primeru bo prišlo do zapleta. Jaz ne verjamem, da bo kadarkoli v
               slovenskem parlamentu dvotretjinska večina za implementacijo neke rešitve, ki bo
               Sloveniji jemala karkoli od tega, kar danes ima in kar je z osamosvojitvijo
               pridobila. Dvomim, da bo kadarkoli dvotretjinska večina za takšno rešitvijo. V tem
               primeru bo nastala neka situacija, ko bo po eni strani mednarodni pritisk, ker je pač
               ratificiran mednarodni sporazum, ko se implementira oziroma ko pride do presoje
               arbitražnega sodišča, obvezen. Po drugi strani je za to realizacijo potrebna
               dvotretjinska večina. To bo izjemno zanimiva situacija.</p>
               <p>Treba je povedati tudi to, da imamo nekateri v programu, ki ga spoštujemo in smo ga
               predstavili volivcem že pred zadnjimi volitvami, zapisano določene stvari, ki se jih
               bomo držali. V našem programu piše, da je treba vprašanje meje s Hrvaško rešiti pred
               vstopom Hrvaške v Evropsko unijo. To smo mi volivcem odkrito povedali pred volitvami
               in to obljubo bomo držali. Torej, lahko pride do zapleta zaradi tega, ker v
               slovenskem parlamentu enostavno ne bo dvotretjinske večine za korake, ki jih je treba
               odobriti na poti Hrvaške v Evropsko unijo. Ne kriviti takrat nas. Vnaprej ste vedeli,
               kakšna je situacija. V našem programu to piše že vrsto let in na to smo vas
               opozarjali. In tukaj predsednik Vlade nima pravice, da sprašuje, kako se bo ravnalo,
               ker ve. Vnaprej smo to povedali in kdor je hotel, je pač to slišal.</p>
               <p>Po tem, kar smo danes zvedeli, in tudi po tem, na kar danes ni bilo odgovorjeno, in
               to je ključno, obstaja vse več pravnih in političnih pomislekov do tega sporazuma. S
               tem, ko sta diplomatska predstavništva Švedske, ki je bila takrat v predsedstvu
               Evropske unije, in Združenih držav zanikala nekaj bistvenih točk iz zakona, ki ga je
               Hrvaška sprejela ob ratifikaciji tega sporazuma o arbitraži, so nastale okoliščine,
               ko lahko Slovenija brez škode odstopi od tega sporazuma. Mi še enkrat pozivamo Vlado
               in vladno koalicijo, da to naredi in da Slovence odreši tega odločanja 6. junija.
               Lahko se bo našla bistveno boljša rešitev. In če bomo šli v tisto rešitev enotni,
               bodo tudi bistveno večje možnosti za uspeh. Pravzaprav se je na nek način nasmehnila
               neka srečna priložnost ob tem, ko so se razčiščevale odprte stvari; in to smo dosegli
               s sklicem te seje Državnega zbora. Predlagam, da se ta priložnost izkoristi in
               mislim, da nas bo ali da vas bo zelo veliko, ki boste obžalovali, če se to ne bo
               zgodilo. Vem, da nekatere javnomnenjske raziskave kažejo, da bo ta arbitražni
               sporazum sprejet. Jaz se na mestu predlagateljev tega ne bi veselil, ker to ni konec,
               ampak je začetek težav. Vsak, ki zna sešteti ena in ena, bi moral znati predvideti
               tudi te posledice. In tudi če ne zna seštevati, smo te posledice našteli. Torej,
               stvari so precej jasne pred tem odločanjem in nihče ne bo mogel skrivati svoje
               odgovornosti.</p>
            </sp>
            <sp xml:id="SDZ5-Izredna-24-2010-05-26.sp129">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo splošno razpravo o predlogu sklepa. K dopolnjenemu predlogu
               sklepa ni bilo vloženih amandmajev. Zbor bo o dopolnjenjem predlogu sklepa v skladu s
               časovnim potekom seje Državnega zbora odločal čez pol ure, v okviru glasovanj.</p>
               <p>S tem prekinjam to točko dnevnega reda.</p>
               <p>Sejo bomo nadaljevali ob 18.50.</p>
               <stage>(Seja je bila prekinjena ob 18.19 in se je nadaljevala ob 18.50.)</stage>
            </sp>
            <sp xml:id="SDZ5-Izredna-24-2010-05-26.sp130">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Prehajamo na
               glasovanje Državnega zbora o predlogih odločitev. Poslanke in poslance prosim, da
               preverijo delovanje svojih glasovalnih naprav.</p>
               <p>Nadaljujemo prekinjeno <title>5. točko dnevnega reda - obravnava Predloga sklepa v
                  zvezi z razjasnitvijo novih okoliščin, s katerimi je bila javnost seznanjena po
                  razpisu zakonodajnega referenduma o Zakonu o ratifikaciji Arbitražnega sporazuma
                  med Vlado Republike Slovenije in Vlado Republike Hrvaške.</title>
               </p>
               <p>Predlog sklepa se glasi: Državni zbor se je ponovno seznanil z informacijo o
               okoliščinah razpisa zakonodajnega referenduma o Zakonu o ratifikaciji Arbitražnega
               sporazuma med Vlado Republike Slovenije in Vlado Republike Hrvaške.</p>
               <p>Ker amandmaji k dopolnjenemu predlogu sklepa niso bili vloženi, prehajamo na
               odločanje.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmaja, sprejetega na matičnem delovnem telesu, predlog sklepa
               neusklajen.</p>
               <p>Obrazložitev glasu v imenu Poslanske skupine Slovenske demokratske stranke, Janez
               Janša.</p>
            </sp>
            <sp xml:id="SDZ5-Izredna-24-2010-05-26.sp131">

               <speaker>JANEZ JANŠA:</speaker>

               <p>Hvala še enkrat za besedo.</p>
               <p>Tega sklepa ni mogoče podpreti. Nismo se tu seznanili z odgovori, ki so bili
               zahtevani oziroma z odgovori, ki jih terja tudi ta čas, ko se bodo morali ljudje na
               referendumu odločati o arbitražnem sporazumu. Predsednika Vlade smo najmanj desetkrat
               vprašali, kdaj mu je predsednica hrvaške vlade obljubila teritorialen dostop v
               mednarodne vode; v kakšni obliki; kakšen dokaz za to obstaja; ali je kakšna priča; je
               to pisno ali ustno. Na nobeno teh vprašanj nismo dobili odgovora. Večkrat smo jih
               ponovili, predsednika Vlade sicer v glavnem tu ni bilo, postavljal je nam vprašanje
               in mi smo na vsa odgovorili, tudi na to, kje so alternative. Želeli smo mu to predati
               tudi pisno. Vesel sem, da je prišel vsaj na glasovanje. Prosil bi svoje sodelavce, da
               mu zdaj prinesejo te odgovore, da ne bomo potem še naslednjih deset dni poslušali, da
               nismo predstavili nobenih alternativ. So jasno napisane, tudi večkrat so bile danes
               tu povedane.</p>
               <p>Zunanjega ministra smo spraševali, zakaj Slovenija ni uradno protestirala zaradi
               hrvaškega zakona o ratifikaciji arbitražnega sporazuma, v katerem piše, da sta
               slovenska in hrvaška vlada skupaj obvestili priče tega sporazuma, se pravi,
               predsedstvo Evropske unije in Združene države, o izjavi Hrvaške, v kateri Hrvaška
               pravi, da si ničesar v tem sporazumu ni možno razlagati tako, kot da ima Slovenija
               teritorialni izhod v mednarodne vode. Odgovora na to, zakaj slovenska vlada ni
               protestirala takrat, ko je bilo to v hrvaškem saboru sprejeto, zakaj ni zahtevala
               pojasnil od Hrvaške, nismo dobili. Tudi nismo dobili odgovora na vprašanje, zakaj sta
               se diplomatski predstavništvi Združenih držav in Švedske šele danes odzvali na
               hrvaški zakon, ki je bil sprejet junija.</p>
               <p>Skratka, nobenega odgovora na ključna vprašanja nismo dobili, zato seveda ni mogoče
               glasovati za sklep, da smo se seznanili z relevantnimi okoliščinami, v zvezi s
               katerimi smo tu zahtevali pojasnila. Torej bomo glasovali proti.</p>
            </sp>
            <sp xml:id="SDZ5-Izredna-24-2010-05-26.sp132">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Naj poudarim, da predsednik Vlade v okviru obrazložitev glasu ne more več
               odgovarjati na vprašanja.</p>
               <p>Ker je še interes za obrazložitve glasu v imenu poslanskih skupin, prosim za
               prijave. Janja Klasinc v imenu Poslanske skupine Socialnih demokratov.</p>
            </sp>
            <sp xml:id="SDZ5-Izredna-24-2010-05-26.sp133">

               <speaker>JANJA KLASINC:</speaker>

               <p>Spoštovani gospod predsednik, spoštovani predsednik Vlade in ministri!</p>
               <p>Seveda bo Poslanska skupina Socialnih demokratov ta sklep sprejela zaradi tega, ker
               nismo bili danes seznanjeni z nobenimi novimi dejstvi. To je pojasnil tako predsednik
               Vlade, kot zunanji minister, kot tudi minister Vlačič in vsi poslanci koalicije, ki
               smo razpravljali. Ni res, da je izjava hrvaškega sabora, ki je bila danes
               obravnavana, bila kakšna novost. Mi smo jo predstavili v Državnem zboru dvakrat;
               prvič je Vlada predstavila namero hrvaške vlade, da bo takšno izjavo dala, že 3.
               novembra lani, potem smo to za to izvedeli še nekaj dni, en teden kasneje, ponovno
               govorili na odboru za zunanjo politiko in konec koncev je nestrinjanje slovenske
               vlade s to izjavo objavljeno tudi v 3. členu zakona o ratifikaciji arbitražnega
               sporazuma. Stvari so jasne, novih dejstev ni, tudi obrazložitev, ki jo je dala gospa
               Kosorjeva, premierka Hrvaške, o svoji izjavi, je povedala samo to, da ni rekla nič
               drugega, kar je v arbitražnem sporazumu. Torej popolnoma nepotrebno, da bi o
               kakršnihkoli novih dejstvih govorili. Zato bomo mi ta sklep podprli. Hvala.</p>
            </sp>
            <sp xml:id="SDZ5-Izredna-24-2010-05-26.sp134">

               <speaker>PREDSEDNIK DR. PAVLE GANTAR:</speaker>

               <p>Hvala lepa. Obrazložitev glasu v imenu Poslanske skupine Zares. Fanco Juri. Prosim.
           </p>
            </sp>
            <sp xml:id="SDZ5-Izredna-24-2010-05-26.sp135">

               <speaker>FRANCO JURI:</speaker>

               <p>Hvala, gospod predsednik.</p>
               <p>Poslanska skupina Zares bo podprla sklep, ker meni, da ni bilo nobenih relevantnih
               novih dejstev danes in da se je še enkrat izkazalo, kako so prazne utemeljitve
               nasprotnikov arbitražnega sporazuma.</p>
               <p>Glasovali bomo za tudi, ker ne moremo sprejeti neposrednih groženj, ki smo jih
               slišali na koncu utemeljitve predlagatelja, češ da, tudi če bo večina državljank in
               državljanov se odločila za arbitražni sporazum, se bodo šele začele težave. To je
               huda grožnja, ki z demokratičnostjo, demokracijo naše države nima nič skupnega.</p>
               <p>Zaradi tega bomo seveda glasovali za ta sklep in s tem podprli arbitražni sporazum.
           </p>
            </sp>
            <sp xml:id="SDZ5-Izredna-24-2010-05-26.sp136">

               <speaker>PREDSEDNIK DR. PAVLE GANTAR:</speaker>

               <p>V imenu Poslanske skupine Liberalne demokracije Slovenije, Anton Anderlič. Prosim.
           </p>
            </sp>
            <sp xml:id="SDZ5-Izredna-24-2010-05-26.sp137">

               <speaker>ANTON ANDERLIČ:</speaker>

               <p>Lahko bi rekli: padle so maske. Želelo se je ustvariti vtis, da je vse narobe, da je
               po nekem dramatičnem zapletu prišlo do novih okoliščin. Takih scenarijev je bilo
               videno v preteklih letih, pa lahko rečemo tudi v zadnjih dveh desetletjih, kar nekaj.
               Škoda je, da nismo bolje izkoristili ta čas za to, da državljanom in državljankam
               povemo, da je naša odločitev, da preložimo na njihovo vest in na njihovo odgovornost
               to odločanje, le neka dodatna pot, nek dodaten način, da mogoče združimo moči in
               skupaj povemo, da nam je do urejanja vprašanj s sosednjo državo; da tega v 20 letih
               nobena vlada ni mogla narediti, ne tista prejšnja ne tiste prej, kjer so sodelovali
               tudi predstavniki tistih strank, ki so danes najbolj proti, tudi tistih, ki so v
               zadnjih štirih letih tiho dali soglasje sosedom Hrvatom, da so naredili most čez
               Muro, da so delali na levem bregu Mure in podobno. Tukaj je bila ta prilika delno
               zamujena, bo pa zagotovo še v teh štirinajstih dneh veliko možnosti, da se pove, da s
               tem, ko bomo podprli zakon o ratifikaciji arbitražnega sporazuma, bomo določili
               tistega, ki bo na osnovi mednarodnih izkušenj in na osnovi manir, v katerih se
               urejajo odprta vprašanja in rešujejo spori, to opravil za nas, za Hrvaško in mogoče
               kot primer tudi za kakšne druge države.</p>
               <p>Nesporno je, da smo v Liberalni demokraciji prepričani, da s tem, kar je zapisano v
               arbitražnem sporazumu, ohranimo, najmanj kar je: stik z odprtim morjem in slovensko
               morje, ki ga je Slovenija vedno imela in ga bo imela, da bomo uredili meje tako na
               kopnem kot na morju in da imamo toliko argumentov - tako zgodovinskih, tako tistih,
               ki so nastajali in nastajajo v okviru skupine, ki je organizirana v okviru
               Ministrstva za zunanje zadeve in v okviru Vlade in kamor so povabljeni vsi tisti, ki
               lahko kakorkoli prispevajo k boljšim argumentom Slovenije za to, da bi dosegli tisto,
               kar je namen te arbitraže in kar bo nedvomno v korist državljanom in državljankam
               Republike Slovenije.</p>
               <p>Zato bomo glasovali za ta predlog sklepa.</p>
            </sp>
            <sp xml:id="SDZ5-Izredna-24-2010-05-26.sp138">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Slovenske nacionalne stranke Zmago
               Jelinčič Plemeniti, prosim.</p>
            </sp>
            <sp xml:id="SDZ5-Izredna-24-2010-05-26.sp139">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Zavajanja, sprenevedanja, napačni podatki - to so bili odgovori na tako imenovane
               nove okoliščine, ki smo jih nedolgo nazaj dobili na mizo. Vladna stran je pokazala
               nerazumevanje tematike in ni dala nobenega odgovora na postavljena vprašanja s strani
               opozicije. Z njihovimi, z vladnimi govorancami so se odpirala samo še nova vprašanja,
               nove nejasnosti, novi zlagani podatki in nova dejstva, ki kažejo na to, da je bilo
               nekako dogovorjeno, da naj bi Slovenije ob žegnu slovenske koalicijske vlade izgubila
               suverenost nad velikim delom slovenskega ozemlja.</p>
               <p>Ko je bilo rečeno, da naj povemo alternativo, smo povedali alternativo. To je
               mednarodna mirovna konferenca, ki edina lahko razreši ta gordijski vozel, kajti po
               vsaki vojni mora biti mirovna konferenca, v nasprotnem primeru, čeprav de facto vojna
               ne traja več, traja de iure. Verjetno naši pravni strokovnjaki ne vedo, kje je Južna
               Koreja in kje je Severna Koreja, da bi se lahko učili na tem primeru. Pa vendar bi
               bilo smiselno včasih pogledati tudi kakšen zemljevid.</p>
               <p>Politika, seveda koalicijska, poskuša zlorabiti državljane in državljanke za to, da
               bi opravičila izdajo. Jaz upam, da to ne bo uspelo. In ravno zato, ker ne pristajamo
               na izdajo lastne domovine, ne bomo pristali tudi na to, da bi glasovali za ta sklep,
               in bomo glasovali proti temu sklepu. Dejstvo je, da se nismo seznanili z ničemer.
               Dejstvo je, da Vlada ni odgovorila na celo vrsto vprašanj, ki smo jih postavili.
               Dejstvo je zgolj, da se je pokazalo, da Vlada govori eno, pa pravzaprav niti ne
               govori niti ne razume in ne ve, če govori tisto pravo, kajti po eni strani jo na laž
               postavljajo ali Američani in Švedi, po drugi strani Hrvatje, po tretji strani
               predsednik Vlade sam sebe in celotno slovensko javnost – in ne vem, kaj naj pri tem
               naredimo.</p>
               <p>Dejstvo je, da tega sklepa ne smemo podpreti, dejstvo je, da mora opozicija strniti
               vse svoje sile in doseči, da slovenski državljani in državljanke ne bodo izdali svoje
               domovine in da bodo glasovali proti temu tako imenovanemu arbitražnemu sporazumu.
           </p>
            </sp>
            <sp xml:id="SDZ5-Izredna-24-2010-05-26.sp140">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K obrazložitvi glasu se je javil še...V svojem imenu?. Želite v lastnem imenu?
               Prosim? Potem v imenu poslanske skupine mag. Radovan Žerjav, prosim.</p>
            </sp>
            <sp xml:id="SDZ5-Izredna-24-2010-05-26.sp141">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Torej, če izhajamo iz dobrososedskih odnosov, kar bi naj bili, bi človek pričakoval,
               da smo, med državama, seveda odkriti. Zelo čudno je, da ena od partneric zapiše v
               svoj zakon, da smo se nekaj dogovorili skupaj, pa to ne drži, je to neresnica. To ne
               kaže na dobrososedstvo. To ne kaže na zaupanje. V takšnih okoliščinah in v takšnem
               duhu je zelo težko reševati takšne težke probleme, zato bomo v Slovenski ljudski
               stranki glasovali proti sklepu, ki je predlagan.</p>
               <p>Želim pa povedati, da v Slovenski ljudski stranki nikoli nismo dali tihega pristanka
               za gradnjo mostu v Hotizi. Vseskozi smo bili zelo zelo glasni in vedno znova
               apelirali na vsako vlado, da zahteva od Republike Hrvaške, da se umakne z zasedenih
               ozemelj in morja. Pri tem smo bili dosledni in načelni leta in leta. Predlagali smo
               trikrat resolucijo o meji z Republiko Hrvaško. Prvič leta 2001, drugič leta 2006 in
               tretjič leta 2008. Leta 2008 se je resolucija spremenila v znameniti sklep Državnega
               zbora, ki smo ga z velikim konsenzom potrdili tudi mi, poslanci v tem sklicu.
               Velikokrat smo bili šikanirani zaradi tega, ker smo opozarjali na probleme z mejo.
               Veste, ob tej arbitraži boste s pridom izkoriščali slikovni material, in marsikaj,
               kar se je dogajalo na meji ob Dragonji. Prepričan sem, da boste velikokrat pri
               utemeljevanju, kaj je bilo slovenskega, uporabili tudi Joška Jorasa. Prepričan sem v
               to. Pa so se mnogi iz njega delali norca. Bodimo korektni in priznajmo tistim, ki se
               vseskozi zavzemajo za isto stvar na enak način in so dosledni in načelni. Hvala lepa.
           </p>
            </sp>
            <sp xml:id="SDZ5-Izredna-24-2010-05-26.sp142">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu. Prosim za prijavo. Obrazložitev glasu
               v svojem imenu Renata Brunskole. Preden začnete, bi vas želel še enkrat opozoriti:
               brez neposrednih polemik in referiranja na stališča ali ljudi iz nasprotnih skupin.</p>
               <p>Prosim, Renata Brunskole.</p>
            </sp>
            <sp xml:id="SDZ5-Izredna-24-2010-05-26.sp143">

               <speaker>RENATA BRUNSKOLE:</speaker>

               <p>Hvala lepa. Spoštovani prisotni, gospe ministrice, gospodje ministri, gospod
               predsedujoči, kolegice in kolegi.</p>
               <p>Za tiste, ki živimo na meji z Republiko Hrvaško ob schengenski meji, sama živim 500
               metrov od te meje, sploh ni dileme, na kakšen način in kako naj bi glasovala. Tudi za
               današnji sklep zagotovo, ker mislim, da ljudje, ki me imajo danes priložnost
               poslušati, to od mene tudi pričakujejo. Ravno tako bo naslednjo nedeljo, ko bomo
               glasovali za arbitražni sporazum. Ker pa želim, da živimo normalno življenje, pod
               enakimi pogoji tudi ljudje ob schengenski meji, tako kot tisti v notranjosti
               Republike Slovenije, mislim, da v tej smeri ni dileme. Imamo to pravico in želimo si,
               da se razmere čim prej oziroma ne razmere, razmere so že v redu, temveč odprta
               vprašanja čim prej razrešijo.</p>
               <p>Ne želim polemizirati, kot je opozoril gospod predsednik, vendar tukaj so zadeve
               jasne in vsi tisti, ki se zavedamo pomembnosti tega sporazuma, bomo glasovali za
               arbitražni sporazum. Danes pa bom ta sklep zagotovo podprla v dobrobit vseh tistih
               državljank in državljanov Republike Slovenije, ki so mi zaupali, da sem danes
               poslanka Državnega zbora. Hvala.</p>
            </sp>
            <sp xml:id="SDZ5-Izredna-24-2010-05-26.sp144">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu mag. Branko Grims.</p>
            </sp>
            <sp xml:id="SDZ5-Izredna-24-2010-05-26.sp145">

               <speaker>MAG. BRANKO GRIMS:</speaker>

               <p>Hvala.</p>
               <p>Nič tako ne zniža ugleda in verodostojnosti države v tujini, kot skakanje iz ene
               skrajnosti v skrajnost. In priče smo tega, da je ta vlada, najprej, da bi preusmerila
               pozornost od svoje gospodarske neuspešnosti, razglasila blokado, za katero sem
               mnogokrat opozarjal, da je škodljiva in usodna napaka za ugled Slovenije. Potem je
               pod pritiski iz tujine pokleknila in sprejela besedilo arbitražnega sporazuma, ki je
               za Slovenijo škodljivo in je slabše od mnogih, ki so bila že na mizi, na primer od
               sporazuma Drnovšek-Račan. In na koncu je danes predsednik Vlade dejal, da ni resnica
               tisto, kar je zapisno v 3. členu hrvaškega zakona o ratifikacija Arbitražnega
               sporazuma, in je torej obtožil našo sosedo, da je sporazum ratificirala s prevaro,
               kar je huda obtožba. Ampak obenem nismo po celem dnevu dobili od Vlade odgovora, ali
               bo vsaj zdaj protestirala, ali bo pravno ukrepala, če je to neresnica, kot ta vlada
               trdi. Niti odgovora na to, zakaj sedem mesecev ni ukrepala, takrat ko je bil za to
               čas in priložnost. Ves čas smo le poslušali zatrjevanje, da je vsak izraz stik stik –
               in poglejte, to zatrjevanje smo poslušali s strani tistih, ki so nam kot vladni
               pogajalci na zaprti in potem še na odprti seji Odbora za zunanjo politiko sami
               povedali, da so najprej predlagani pravilen izrazi "teritorial access to the high
               seas" in potem pod pritiskom iz tujine pristali na izraz "junction". Vsak, ki bo šel
               na referendum, se naj vpraša, če so res vsi izrazi enakovredni. Zakaj so potem
               slovenski pogajalci najprej predlagali en izraz, ki je mednarodno pravno po
               Websterjevem slovarju pravilen, in potem pristali na drugega, ki po Websterjevem
               slovarju pomeni samo povezavo. Sam bom seveda glasoval proti.</p>
            </sp>
            <sp xml:id="SDZ5-Izredna-24-2010-05-26.sp146">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu Miro Petek. Prosim.</p>
            </sp>
            <sp xml:id="SDZ5-Izredna-24-2010-05-26.sp147">

               <speaker>MIRO PETEK:</speaker>

               <p>Hvala lepa.</p>
               <p>Tudi sam bom glasoval proti, kajti zelo pomenljivo je, da v teh 10 urah nismo dobili
               odgovora na bistveno vprašanje, kje in kdaj je gospa Kosor zagotovila teritorialni
               stik z odprtim morjem. Na eno zelo preprosto vprašanje nismo dobili kratkega
               preprostega odgovora. Očitno je ta vlada v veliki zagati. Kdo se laže? Ali laže
               hrvaška stran ali laže slovenska stran, slovenska vlada – kar je tudi možno. Kajti
               vlada gospoda Boruta Pahorja je v tem mandatu dosegla nekaj pomembnih dosežkov. Na
               indeksu koruptivnosti smo znatno padli, zmanjšala se je medijska svoboda, toda
               povečala se je brezposelnost v Sloveniji. In kaj se še utrjuje v tej državi? Utrjuje
               se kultura laži in prevara ter goljufija. Kaj je goljufija? To je, če nekdo s prevaro
               pridobi korist na račun nekoga drugega. In to bo očitno Hrvaška, vendar ob asistenci
               naše vlade oziroma aktualne politike, mogoče celo zaradi njihove nespretnosti,
               nevede. In za Slovenijo bo arbitražni sporazum pomenil katastrofo, Slovenija bo s tem
               ogoljufana; vi, kolegice in kolegi, pa se boste zapisali v zgodovino.</p>
            </sp>
            <sp xml:id="SDZ5-Izredna-24-2010-05-26.sp148">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu Ivan Grill. Prosim.</p>
            </sp>
            <sp xml:id="SDZ5-Izredna-24-2010-05-26.sp149">

               <speaker>IVAN GRILL:</speaker>

               <p>Hvala lepa.</p>
               <p>Tudi sam bom seveda glasoval proti takšnemu sklepu, ker ne odraža stanja oziroma
               današnje razprave. Dobili smo veliko sprenevedanja, tudi zavajanja, predvsem pa me
               skrbi tisto, da nismo dobili pravih odgovorov in da je še vedno zagotovo veliko
               zamolčanih dejstev tako s strani predsednika Vlade kot tudi, v to sem prepričan,
               ministra za zunanje zadeve.</p>
               <p>Sem pa prepričan, da so v današnji razpravi imeli možnost tisti, ki so nas gledali,
               izvedeti za nova dejstva, kljub temu da so bile na določenih območjih zaznati tudi
               prekinitve prenosov, verjetno je bilo to samo slučajno, ampak kakorkoli, prepričan
               sem, da so ljudje prepoznali, da je na njih sedaj tretja zgodovinska priložnost, ki
               lahko pozitivno odločajo o tako pomembni usodi, kot je slovensko ozemlje. Prvič, ko
               so se odločali za Koroško na plebiscitu – za borih 5 tisoč glasov smo izgubili
               Koroško. Drugič, ko smo se o takih zadevah odločali leta 1990, smo bili toliko
               enotni, da smo glasovali za samostojno Slovenijo in uspeli. Sedaj pa je tretja
               zgodovinska priložnost ponovno, ki je ne smemo izgubiti, in jaz upam, da bodo volivke
               in volivci prepoznali, da ne gre tukaj za nek političen prestiž ene ali druge strani,
               ampak da gre za priložnost, da zavrnejo takšen sporazum, da se ponovno gre v
               pogajanja, da dobimo tisto, kar je Slovenija vedno imela, in da ne prepustimo,
               ponavljam, prepustimo Hrvaški tistega, česar nikoli ni imela. Nobene pravice nima in
               tudi mi nimamo pravice, da ji to prepustimo – že v korist naših vnukov in naših
               zanamcev. Kot sem rekel, glasoval bom proti takšnemu sklepu.</p>
            </sp>
            <sp xml:id="SDZ5-Izredna-24-2010-05-26.sp150">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu Zmago Jelinčič Plemeniti. Prosim.</p>
            </sp>
            <sp xml:id="SDZ5-Izredna-24-2010-05-26.sp151">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Eden od argumentov je bil tudi ta, vladnih seveda, da bo Slovenija v primeru, če ne
               sprejme tega sporazuma, osamljena, odrinjena, kaznovana in ne vem kaj še vse. Še ena
               od laži in neumnosti. Kajti primerjamo Madžarsko, madžarski parlament do danes ni
               ratificiral meje z državo Hrvaško zaradi tega, ker gre za sporna ozemlja, ker gre za
               vprašanje nekdaj madžarskega pristanišča Reka in Madžari temeljijo svoje zahteve na
               letu 1918. Madžari lahko, Slovenci ne smemo! In vendar Madžari so v Evropski uniji,
               pa mi tudi, ampak Madžarom nihče nič ne reče, kaj smejo in česa ne. Slovenija se sama
               odreka določenim pravicam in lahko ste prepričani, da se tem pravicam ne bodo odrekli
               niti Bosanci, niti Črnogorci, niti Srbi, niti Madžari, samo Slovenci prostovoljno
               pristajamo, da smo pripravljeni nekomu podariti del slovenske zemlje. Grozljiva
               zadeva je, kako malo je patriotizma v slovenski vladi in koliko malo je patriotizma v
               določenih političnih strankah, ki naj bi bile leve, napredne, bi rekel, narodnjaško
               zavedne – tega ni.</p>
               <p>In tudi zato bom tudi osebno glasoval proti temu grozljivemu sklepu.</p>
            </sp>
            <sp xml:id="SDZ5-Izredna-24-2010-05-26.sp152">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu, Milenko Ziherl. Prosim.</p>
            </sp>
            <sp xml:id="SDZ5-Izredna-24-2010-05-26.sp153">

               <speaker>MILENKO ZIHERL:</speaker>

               <p>Hvala za besedo.</p>
               <p>Tudi sam bom glasoval proti, kajti na današnji razpravi oziroma če bi še dlje časa
               trajala, bi morda še kaj novega izvedeli, ker so bili nekateri odgovori zelo
               ponesrečeni in ko smo šli preverjat, tudi morda neusklajeni z zakonodajo. Vendar sam
               izhajam vsekakor iz tega dejstva, ki je tukaj v členu 3 hrvaškega zakona, ki govori o
               tem, da sta državi skupaj obvestili. Zdaj v novi luči gledam vse seje Odbora za
               zunanjo politiko, kjer smo nekatere stvari z grožnjo, da bomo odšli s seje, končno le
               dobili. Če sta državi skupaj obvestili, torej če je šla s soglasjem Slovenije pač ta
               hrvaška ločena izjava, zakaj nismo dobili na sejo Odbora za zunanjo politiko, da bi
               pogledali, komentirali in se do nje opredelili? Zakaj smo morali to zadevo izsiliti?</p>
               <p>Potem bi opozoril na cirkus v zvezi s tajnostjo. Po nekih superkontrolah smo končno
               dobili arbitražni sporazum, najprej v tihi sobi, potem na seji in prej kot v 24-ih
               urah je bil objavljen na hr.net in potem je slovenska vlada oznako tajnosti umaknila.
               Vsekakor se je odprlo novo vprašanje, kdo v tem trikotniku je lagal, Slovenija,
               Hrvaška, pa potem Amerika in Švedska. Če Hrvati z zakonom trdijo nekaj, Švedi,
               Američani zanikajo, iz Slovenije pa še sedaj tudi v tej hiši in uradno nisem slišal
               nobenega demantiranja, nobenega argumenta, nobene izjave.</p>
               <p>Glasoval bom na koncu proti tudi na samem referendumu, ker je škodljiv za Slovenijo
               in je v bistvu lahko enaka nevarnost kot koroški plebiscit. Hvala.</p>
            </sp>
            <sp xml:id="SDZ5-Izredna-24-2010-05-26.sp154">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ker je še želja po obrazlaganju glasov, odpiram ponovno razpravo.
               Obrazložitev glasu, mag. Borut Sajovic.</p>
            </sp>
            <sp xml:id="SDZ5-Izredna-24-2010-05-26.sp155">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo.</p>
               <p>Sklep bom podprl, ker ni bilo slišati nobenih konkretnih novih dejstev ali pač ravno
               nasprotno, da to, kar želimo storiti z arbitražnim sporazumom, nam je to nujno
               storiti, da dobimo tisto, česar nimamo, in to je izhod na odprto morje, stik s
               teritorialnimi vodami, dobre sosedske odnose in pa vzorno gospodarsko sodelovanje.</p>
               <p>Bolj, ko se ta zgodba pogreva, se kaže še ena druga resnica. Da tisti, ki jim je v
               ospredju predvsem vojaški obramboslovni vidik, v miru slabo funkcionirajo in si
               želijo stalnih napetosti in incidentov. In škoda je, ker leta 1991 nismo ostali na
               točkah, ki smo jih pred vojno imeli, kajti potem bi bila relacija, meja na drugi
               strani Dragonje, na vrhu hriba, in črta proti Savudriji, še smiseln argument.
               Nesporna so zgodovinska dejstva in udeležba Slovenk in Slovencev v Istri. Žal pa nam
               je leta 1991 z ustavo uspelo, na žalost, zakoličiti in zacementirati nekaj, kar nam
               danes zagotovo ni v prid.</p>
               <p>Sporazum in predlog sklepa, ki je pred nami, bom podprl, kajti sporazumeti in
               dogovoriti se je vedno bolje, kot pa prepirati in biti v konfliktu. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp156">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu, Gvido Kres.</p>
            </sp>
            <sp xml:id="SDZ5-Izredna-24-2010-05-26.sp157">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani gospod minister, kolegice in
               kolegi!</p>
               <p>Sam ocenjujem, da blokada, ki smo jo podprli, ni bila napaka. Poslanci Slovenske
               ljudske stranke smo soglasno to podprli in tudi kar velik del tega parlamenta. Bila
               pa je napaka deblokada. Deblokada je bila napaka zaradi tega, ker po našem mnenju
               nismo ničesar iztržili ali pa zelo malo oziroma rezultat tega, kar smo iztržili, te
               deblokade, je ta sporazum, ki me postavlja pred velik dvom, velik dvom v uspeh.</p>
               <p>Po naravi se imam za optimista in pozitivista. Toda moram priznati, da na ta kozarec
               vode pač ne morem gledati, da je napol poln, ampak je kar napol prazen. Enostavno sem
               na tem, da sem trenutno v tej zadevi zelo pesimističen. In ker me to skrbi, ker
               mislim, da vendar dajemo preveč na kocko, bom glasoval proti temu sklepu. Hvala lepa.
           </p>
            </sp>
            <sp xml:id="SDZ5-Izredna-24-2010-05-26.sp158">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Franc Pukšič.</p>
            </sp>
            <sp xml:id="SDZ5-Izredna-24-2010-05-26.sp159">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospoda ministra in ministrici!</p>
               <p>Seveda bom glasoval proti temu sklepu, zato ker enostavno ni bilo na postavljena
               vprašanja danih odgovorov. Prvič.</p>
               <p>Drugič, glasoval bom tudi proti sporazumu 6. 6. 2010 na referendumu. In verjamem, da
               bo velika večina plebiscitarno odločila na referendumu 6. 6. 2010 proti temu
               sporazumu, tako kot je plebiscitarno odločila 23. decembra 1990 za osamosvojitev
               Slovenije. Tisti, ki bi glasovali za ta sporazum, bi poteptali odločitev o samostojni
               Sloveniji, nedeljivosti, celovitosti, kar smo 23. decembra 1990 izglasovali.</p>
               <p>Pa pojdimo po vrsti. Kako si sledijo države – Hrvaška, Slovenija, Italija? Kako si
               potem lahko sledijo tudi teritorialne vode – hrvaške, slovenske in italijanske? Kako
               bi si lahko sledile hrvaške in italijanske teritorialne vode? Kako bi se Slovenijo
               preskočilo? Veste, da je to celo možno, ampak le tako, če ima nekdo v glavi, da bo iz
               te naše domovine, Slovenije, postala županija podalpske Hrvaške. Takrat bi lahko
               preskočili tudi teritorialne vode, hrvaške in italijanske, če seveda Slovenije ne bi
               bilo več. Ampak nobene pravice nimate zapraviti tega in, hvala bogu, te možnosti
               nimate, ker slovenski narod bo glasoval proti.</p>
            </sp>
            <sp xml:id="SDZ5-Izredna-24-2010-05-26.sp160">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu, Dejan Levanič.</p>
            </sp>
            <sp xml:id="SDZ5-Izredna-24-2010-05-26.sp161">

               <speaker>DEJAN LEVANIČ:</speaker>

               <p>Hvala lepa za besedo.</p>
               <p>Glasoval bom za zaradi tega, ker je bilo danes dokazano, da ni nobenih novih
               okoliščin. S strani opozicije smo poleg argumentov, ki so bili večkrat že zavrnjeni,
               danes dobili na mizo novega, torej, da je šlo za neko tajno dogovarjanje med
               Slovenijo in Hrvaško o enostranski izjavi, da je Slovenija za to vedela in seveda
               skupaj obvestila tudi švedsko predsedstvo. To danes je bilo zanikano s strani Vlade
               Republike Slovenije; ne samo s strani Vlade, temveč tudi s strani švedske ambasadorke
               in tudi s strani odpravnika poslov Združenih držav. Mislim, da je to jasen dokaz in
               odgovor na vaše vprašanje po 10-urni razpravi. Današnja demagogija, populizem,
               neresnice in laži pa presegajo vse meje dobrega okusa. Ni čudno, da so ljudje
               resnično zmedeni, kaj in kako. Potrebno pa je pač povedati to, da nihče v tej
               dvorani, in verjamem, da nihče v tej Sloveniji ne želi prodati tega ozemlja, predati
               tega ozemlja, kakorkoli izdati našo državo, ampak poskrbeti, da bo rešitev meje
               pravična. In ta arbitražni sporazum zagotavlja, da bo ta meja pravično rešena.
               Ključne točke so zagotovljene v arbitražnem sporazumu, ki jih je politika skozi
               zgodovino zahtevala: od določitve meje na morju in kopnem do tega, da bomo dobili
               stik z odprtim morjem, do režima, do vseh pogojev, ki bodo uveljavljene znotraj
               arbitražnega sporazuma, ki jih arbitražno sodišče mora upoštevati, in ključno, vsa
               politika je zahtevala tudi presečni datum 25. junij 1991. To je vsebovano v
               sporazumu, ki je preprost. Spoštovane kolegice in kolegi, preberite si ga še enkrat,
               da vidite, o čem bo arbitražno sodišče odločalo, in na podlagi tega potem tudi
               presojate in seveda dvomite, kakorkoli želite.</p>
               <p>Zdi se mi pa pomembno, da državljanke in državljani ne pristajajo na globok
               populizem in na to, kar se je danes tukaj dogajalo in se dogaja skozi vso kampanjo,
               in upam, da bo res prevladal razum in da bomo 6. junija glasovali za arbitražni
               sporazum. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp162">

               <speaker>PREDSEDNIK DR. PAVLE GANTAR:</speaker>

               <p>Hvala lepa. Obrazložitev glasu, Janja Klasinc. Prosim.</p>
            </sp>
            <sp xml:id="SDZ5-Izredna-24-2010-05-26.sp163">

               <speaker>JANJA KLASINC:</speaker>

               <p>Spoštovane kolegice in kolegi!</p>
               <p>Glasovala bom seveda za ta sklep. Sklep, ki govori o ponovni seznanitvi z dejstvi,
               ki so me danes tudi ponovno utrdila v spoznanju, da je ta arbitražni sporazum dober,
               zato ker Sloveniji zagotavlja mirno in pravično rešitev spornega vprašanja o meji s
               Hrvaško, ker zagotavlja teritorialni stik z odprtim morjem in ker zagotavlja, da bomo
               lahko končno normalizirali odnose s sosednjo Hrvaško.</p>
               <p>Arbitražna rešitev se je pokazala kot zelo dobra rešitev za Slovenijo že po naši
               osamosvojitvi, ko je Badinterjevo arbitražno sodišče razsojalo o mejah med
               republikami bivše Jugoslavije in takrat smo bili Slovenci z arbitražnim sodiščem
               zadovoljni. Prepričana sem, da bomo tudi tokrat. Prepričana sem, da bomo končno lahko
               doživeli to, da se nam bodo vrnila vsa ozemlja in ves del morja, ki je v zadnjih
               19letih počasi izginjal. Tisti, ki teh argumentov, ki smo jih poslušali danes, ne
               slišijo ali ne razumejo, pa vztrajajo pri receptu balkanskega reševanja teh problemov
               iz prejšnjega stoletja.</p>
               <p>Tako danes kot 6. junija bom glasovala za, zato ker nočem negovati slabih odnosov in
               novih blokad, ampak računam na razum vseh naših državljank in državljanov.</p>
            </sp>
            <sp xml:id="SDZ5-Izredna-24-2010-05-26.sp164">

               <speaker>PREDSEDNIK DR. PAVLE GANTAR:</speaker>

               <p>Hvala lepa. Obrazložitev glasu v svojem imenu, Franco Juri. Prosim.</p>
            </sp>
            <sp xml:id="SDZ5-Izredna-24-2010-05-26.sp165">

               <speaker>FRANCO JURI:</speaker>

               <p>Hvala, predsednik.</p>
               <p>Glasoval bom za sklep, ker prihajam z obmejnega območja in si želim mir in
               dobrososedske odnose s sosednjimi državami. To, verjamem, je tudi mnenje večine
               prebivalstva obmejnih območij, ampak glasoval bom za ta sklep tudi, ker smo na poti
               že drugi mednarodni arbitraži, ki nam bo pomagala urediti vsa odprta vprašanja, tako
               kot je Badinterjeva arbitražna komisija takrat botrovala mednarodnemu priznanju
               Republike Slovenije in tudi naši temeljni ustavni listini. Na podlagi tiste temeljne
               ustavne listine smo danes pripravljeni dokončno po 19. letih obmejnega in že
               ozemeljskega spora urediti razmere s sosednjo Hrvaško. Arbitraža je mesto, kjer imamo
               končno priložnost, da vse argumente, vso dokumentacijo, vse dokaze prikažemo,
               utemeljimo in, če imamo prav, ne smemo dvomiti v to, da nam bo arbitraža dala tisto,
               kar nam pripada. Če pa te samozavesti ni in nasprotniki arbitraže to dokazujejo, žal,
               si naredimo medvedjo uslugo in že zdaj pomagamo z določenim prejudiciranjem drugi
               stranki v sporu.</p>
               <p>Jaz te drže ne razumem, razumem pa prizadevanja za mir, za evropsko kvaliteto
               življenja - tako v Sloveniji kot še zlasti na obmejnih območjih.</p>
               <p>Torej bom sklep podprl.</p>
            </sp>
            <sp xml:id="SDZ5-Izredna-24-2010-05-26.sp166">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo 43,
               proti 31.</p>
               <p><stage>(Za je glasovalo 43.)</stage> <stage>(Proti 31.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 6. točko dnevnega reda</title>, to je <title>tretja
                  obravnava Predloga zakona o integriteti in preprečevanju korupcije.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo na odločanje o amandmaju Poslanske skupine SDS k 9. členu. Glasujemo.
               Glasovanje teče. Navzočih je 77 poslank in poslancev, za je glasovalo 31, proti
               46.</p>
               <p><stage>(Za je glasovalo 31.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin: SD, Zares, DeSUS in LDS k 27.
               členu. Glasujemo. Glasovanje teče. Navzočih je 77 poslank in poslancev, za je
               glasovalo 44, proti 32.</p>
               <p><stage>(Za je glasovalo 44.)</stage> <stage>(Proti 32.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine SDS k 46. členu. Glasujemo.
               Glasovanje teče. Navzočih je 77 poslank in poslancev, za je glasovalo 31, proti
               45.</p>
               <p><stage>(Za je glasovalo 31.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Končali smo glasovanje o amandmajih.</p>
               <p>Prehajamo na odločanje o predlogu zakona v celoti. Obveščam vas, da me
               Zakonodajno-pravna služba oziroma Vlada nista opozorili, da bi bil predlog zakona
               zaradi sprejetih amandmajev neusklajen.</p>
               <p>Obrazložitev glasu v imenu poslanske skupine?</p>
               <p>Proceduralno, prosim.</p>
            </sp>
            <sp xml:id="SDZ5-Izredna-24-2010-05-26.sp167">

               <speaker>BOJAN KONTIČ:</speaker>

               <p>Hvala lepa, gospod predsednik.</p>
               <p>Slišim nasvet za pavzo iz vrst SDS-a. Koliko predlagate, da...</p>
            </sp>
            <sp xml:id="SDZ5-Izredna-24-2010-05-26.sp168">

               <speaker>PREDSEDNIK DR. PAVEL GANTAR:</speaker>

               <p>Gospod Kontič...</p>
            </sp>
            <sp xml:id="SDZ5-Izredna-24-2010-05-26.sp169">

               <speaker>BOJAN KONTIČ:</speaker>

               <p>Skladno z drugim odstavkom 73. člena Poslovnika Državnega zbora v imenu Poslanske
               skupine Socialnih demokratov zahtevam oziroma predlagam prekinitev v trajanju 30
               minut zaradi posveta pred odločanjem v poslanski skupini.</p>
            </sp>
            <sp xml:id="SDZ5-Izredna-24-2010-05-26.sp170">

               <speaker>PREDSEDNIK DR. PAVEL GANTAR:</speaker>

               <p>Ja, to bomo upoštevali.</p>
               <p>Ali je kakšen interes oziroma želja za obrazložitev glasu, za obrazložitev glasu v
               imenu poslanskih skupin? Ni. Ali je kakšna želja po obrazložitvi glasu v lastnem
               imenu? Ni.</p>
               <p>Torej, zaključujem... Trenutek pozornosti. Zaključujem z obrazložitvijo glasu in
               odrejam 30-minutni odmor.</p>
               <p>Nadaljevali bomo ob 20.05.</p>
               <stage>(Seja je bila prekinjena ob 19.34 in se je nadaljevala ob 20.05.)</stage>
            </sp>
            <sp xml:id="SDZ5-Izredna-24-2010-05-26.sp171">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! Nadaljujemo prekinjeno sejo in glasovanjem o predlogu
               zakona.</p>
               <p>Želite, gospod Kontič, besedo? Prosim.</p>
            </sp>
            <sp xml:id="SDZ5-Izredna-24-2010-05-26.sp172">

               <speaker>BOJAN KONTIČ:</speaker>

               <p>Hvala lepa, gospod predsednik.</p>
               <p>V Poslanski skupini Socialnih demokratov smo se posvetovali, tako kot sem napovedal,
               in sprejeli odločitev, da podpremo Zakon o integriteti in preprečevanju korupcije.
               Hvala lepa.</p>
            </sp>
            <sp xml:id="SDZ5-Izredna-24-2010-05-26.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 77 poslank in poslancev, za je glasovalo 46, proti 30.</p>
               <p><stage>(Za je glasovalo 46.)</stage> <stage>(Proti 30.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>1. točko dnevnega reda - prva obravnava Predloga zakona
                  o uveljavljanju pravic iz javnih sredstev.</title>
               </p>
               <p>Prehajamo na odločanje o naslednjem predlogu sklepa: Predlog zakona o uveljavljanju
               pravic iz javnih sredstev je primeren za nadaljnjo obravnavo.</p>
               <p>Obrazložitev glasu v imenu poslanske skupine, Jakob Presečnik.</p>
            </sp>
            <sp xml:id="SDZ5-Izredna-24-2010-05-26.sp174">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod minister, kolegice in
               kolegi!</p>
               <p>V imenu Poslanske skupine Slovenske ljudske stranke najavljam, kot sem poudaril že
               ob predstavitvi mnenja poslanske skupine, da se bomo pri glasovanju o tem zakonu
               vzdržali.</p>
               <p>V poslanski skupini podpiramo načela in cilje zakona. Podpiramo, da se uvede
               predvsem red na področju socialnih prejemkov, saj, kot je med drugim gospod minister
               povedal, gre za oceno, da se tudi od 18 do 20 % teh sredstev troši na neprimeren
               način. Nismo pa dobili pojasnila na mnoge detajle iz tega zakona, predvsem pri
               ugotavljanju premoženj in še pri nekaterih zadevah, ki so izredno pomembne pri
               določanju socialnih transferjev. Kljub temu da se seveda strinjamo s tem, da imamo
               eno vstopno točko, da imamo centralno evidenco pravic, da ministrstvo izdela
               kriterije trajanja socialne ogroženosti in tako dalje. Kar je pa največja dilema pri
               tem, in predvsem zaradi tega se bomo pa vzdržali, da menimo, da bi bilo nujno treba
               oba ta dva današnja zakona in pokojninsko reformo obravnavati približno vzporedno. To
               vseskozi poudarjamo. Še največji kamen spotike pri nas pa je, torej dobesedno
               ukinitev državne pokojnine. Po našem mnenju mora ostati, kljub temu da jo uvajamo v
               tem socialnem delu, torej prenos k socialnim ukrepom, torej iz blagajne v socialne
               ukrepe, vendar treba pri tem upoštevati, da gre dobesedno za statusno kategorijo, da
               je to kategorija, ali ima nekdo pokojnino – nekdo, ki jo po drugih principih ne bo
               dobil – , ali pa se občasno ugotavlja, ali je primeren, ali je upravičen do neke
               socialne pomoči.</p>
               <p>Predvsem to je razlog, da se bomo pri prvi obravnavi tega zakona vzdržali. V
               primeru, da bo ustrezno pojasnilo za drugo obravnavo, da bo Vlada prišla z ustreznimi
               amandmaji, pa ni rečeno, da tudi potem, seveda, glede na to, da je dosti rešitev
               dobrih, da bomo v prihodnje podprli oziroma ne bomo podpirali, če bodo vse rešitve
               ostale take, kot so. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Preden gremo naprej, samo dovolite popravek objave glasovanja pri 6.
               točki dnevnega reda.</p>
               <p><stage>(Za je glasovalo 45.)</stage> <stage>(Proti 30.)</stage></p>
               <p>Jaz sem pomotoma rekel 46. 45 je glasovalo za pri prejšnji 6. točki dnevnega reda.</p>
               <p>Glasujemo. Navzočih je 77 poslank in poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je Državni zbor predlagani sklep sprejel, zato bo predlog zakona
               dodeljen v drugo obravnavo Odboru za delo, družino in socialne zadeve in invalide kot
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 2. točko dnevnega reda</title>, to je <title>prva obravnava
                  Predloga zakona o socialnovarstvenih prejemkih.</title>
               </p>
               <p>Prehajamo na odločanje o naslednjem predlogu sklepa: Predlog zakona o socialno
               varstvenih prejemkih je primeren za nadaljnjo obravnavo.</p>
               <p>Obrazložitev glasu v imenu Poslanske skupine SLS Jakob Presečnik. Prosim mir v
               dvorani. Vsaka poslanska skupina ima pravico do obrazložitve glasu.</p>
            </sp>
            <sp xml:id="SDZ5-Izredna-24-2010-05-26.sp176">

               <speaker>JAKOB PRESEČNIK:</speaker>

               <p>Hvala lepa. Torej, zagotovo moja obrazložitev ne bo trajala pol ure in zato je
               vznemirjenje ... Pa še to, kar sem zdaj rekel, gre v moj čas za obrazložitev glasu.</p>
               <p>Spoštovani gospod predsednik in gospod minister, kolegice in kolegi, podobno bo
               ravnala poslanska skupina tudi v tem primeru, v primeru zakona o socialnovarstvenih
               prejemkih, ker zopet ponovno poudarjam, da mislimo, da bi morali ta zakon in prejšnji
               zakon o uveljavljanju pravic iz javnih sredstev in pa pokojninsko reformo obravnavati
               vzporedno. Torej dokončno se bomo seveda odločali o podpori temu zakonu v Poslanski
               skupini Slovenske ljudske stranke takrat, ko bomo ugotovili, da ta zakon ne povzroča
               dodatnih krivic; več pa mislim, da smo že pojasnili v mnenju poslanske skupine.
               Poslanska skupina se bo pri tem glasovanju vzdržala. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp177">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 77 poslank in poslancev, za je glasovalo 69, proti
               nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je Državni zbor predlagani sklep sprejel, zato bo predlog zakona
               dodeljen v drugo obravnavo Odboru za delo, družino, socialne zadeve, invalide kot
               matičnemu delovnemu telesu. S tem zaključujem to točko dnevnega reda.</p>
               <p>Nadaljujemo <title>prekinjeno 3. točko dnevnega reda - prva obravnava Predloga zakona
                  o spremembah in dopolnitvah Zakona o ustanovitvi občin ter o določitvi njihovih
                  območij, EPA 1031 .</title> Prehajamo na odločanje o naslednjem predlogu sklepa.
               Proceduralno želite? Prosim.</p>
            </sp>
            <sp xml:id="SDZ5-Izredna-24-2010-05-26.sp178">

               <speaker>ANTON ANDERLIČ:</speaker>

               <p>Gospod predsednik, prosim, če pojasnite, na osnovi katerega člena poslovnika ste
               zahtevali od Zakonodajno-pravne službe mnenje v tej fazi glede teh občin.</p>
               <p>Zakonodajno-pravna služba nima pristojnosti razlagati poslovnika niti ne postopkov
               sprejemanja zakonov, kakor ste tudi sami izjavili na eni seji, imam tukaj
               magnetogram, na eni seji prej. V tej fazi pač ne daje mnenja. Gospodu Tanku ste
               odgovarjali, "ne dajejo mnenja". Ampak to razumem kot pritisk pred odločanjem, kajti
               v tem delu je navedeno tudi marsikaj, kar je bilo objavljeno tudi v sredstvih javnega
               obveščanja, ko vaši strokovni sodelavci, zunanji, plačani strokovni sodelavci,
               razlagajo postopke, da se oni ne strinjajo s tem in seveda zato mislijo, da tudi
               pravno ni korektno in ustrezno. To je preveč in to ni prav, da se na ta način počne.</p>
               <p>Od lanske pomladi naprej smo priča vrsto zapletom, od tega, da se je poskušalo
               onemogočiti razpis s pomočjo vseh služb, tako v Državnem zboru kot tudi Vlade,
               poskušalo onemogočiti razpis referendumov. Ko je Državni zbor sprejel sklep, da
               predvideni območji izpolnjujeta pogoje, in ko so bili izvedeni referendumi, so bili
               tudi razglašeni rezultati v Državnem zboru. In ko bi moral nastati zakon, je prišlo
               sedaj vem zaradi katerih razlogov - do zamud, da smo domnevno zamudili roke, ki ste
               jih sami razpisali in tolmačili, kako da ni več smiselno to, kar isto ponavlja sedaj
               Zakonodajno-pravna služba tudi v svojem zaključku, da bi vmes dobili tudi razlago
               Vlade, ki pravi – in vse je zbrano tukaj, ne bo prilika za razpravo tukaj, ampak za
               dokazovanje, da gre za namerno zlorabo in preprečevanje, da bi se korektno odločalo o
               teh postopkih, kjer Vlada jasno piše, da 3-mesečni rok, tako kot ste ga tukaj
               postavili pred iztekom mandatov v občinah, je instruktivni rok, ni tisti, ki je
               zavezujoč. Tudi izkušnja iz leta 2006 pravi, da volitve v lokalne skupnosti so bile
               razpisane šele 8. avgusta, torej daleč manj kot tri mesece, in konec maja je bila
               ena, dve, tri ali ne vem koliko občin ustanovljena na zahtevo sodišča.</p>
               <p>Skratka, sprašujem vas samo, na kateri osnovi, na osnovi katerega člena poslovnika
               smo to dobili v tej fazi na mizo in tik pred odločanjem o tem vprašanju?</p>
            </sp>
            <sp xml:id="SDZ5-Izredna-24-2010-05-26.sp179">

               <speaker>PREDSEDNIK DR. PAVLE GANTAR:</speaker>

               <p>Hvala, gospod Anderlič.</p>
               <p>Jaz sem vesel, da ste to vprašali. Vesel sem zato, ker je dejansko, ko sem dobil
               predlog, da v zakonodajni postopek pošljem oba zakona, sem se soočil s pomisleki
               strokovnih služb v Državnem zboru in pravzaprav celo s predlogi, da bi moral oba
               zakona zavrniti in ju ne spustiti v zakonodajni postopek. Sam sem po temeljitem
               tehtanju ocenil, da še nikoli ni predsednik Državnega zbora zakone, ki sicer formalno
               izpolnjujejo pogoje, sam zavrnil, ampak to odločitev pravzaprav vedno prepušča,
               jasno, Državnemu zboru. Celo zakoni, ki ostajajo brez členov, recimo, in niso
               sposobni nadaljnje obravnave, jih predstavimo tukaj in tukaj ugotovimo, da niso
               sposobni nadaljnje obravnave.</p>
               <p>S temi pomisleki smo se srečali tudi na Kolegiju. Po razpravi na Kolegiju smo se
               odločili, da vendar predstavimo mnenje v zvezi z obema tema zakonoma, pravni mnenji
               pa nista napisani za potrebe druge obravnave predlogo zakonov, ker bi s tem seveda
               prejudicirali, da druga obravnava sploh bo, nismo pa še glasovali o prvi obravnavi.
               Za prvo obravnavo poslovnik ne predvideva obveznih ali pravnih mnenj, sploh ne, zato
               tega mnenja nisem oprl na poslovniško določbo, pač pa je to mnenje nastalo na podlagi
               razprave na Kolegiju in seveda ni v nasprotju s poslovnikom, ker poslovnik ne
               prepoveduje, da se pred tem pridobiva pravno mnenje v Državnem zboru. Tega ne
               prepoveduje in zato je to mogoče.</p>
               <p>Rad bi dodal še eno stvar, in sicer to, da po tem glasovanju, ko bi, recimo, prišlo
               pravno mnenje v drugo obravnavo, ko bi se poslanke in poslanci s tem mnenjem soočili,
               pa bi pri tem vedeli, da jaz sem že bil seznanjen s temi dejstvi in da vam jih nisem
               predstavil, bi pravzaprav lahko naletel na očitek, da vam nisem predstavil vseh
               okoliščin v zvezi z odločanjem o teh dveh zakonih. Zato menim, da je ta odločitev
               pravilna, vi pa se boste odločili tako, kot se pač želite. Hvala lepa.</p>
               <p>Prehajamo na glasovanje. Obrazložitev glasu, prosim. Obrazložitev glasu v imenu
               poslanskih skupin, prosim za prijavo.</p>
               <p>Se opravičujem, bil je proceduralni predlog in jaz moram najprej prebrati, imate
               prav, prehajamo na odločanje o naslednjem predlogu sklepa: Predlog zakona o
               spremembah in dopolnitvah Zakona o ustanovitvi občin ter o določitvi njihovih
               območij, 
                     EPA 1031 , je primeren za nadaljnjo obravnavo.</p>
               <p>Obrazložitev glasu v imenu poslanskih skupin. Bom še enkrat dal prijavo. V lastnem
               imenu, Anton Anderlič. Več jih je, se opravičujem, gospod Anderlič. Prosim za
               prijavo. Obrazložitev glasu, mag. Franc Žnidaršič. Prosim.</p>
            </sp>
            <sp xml:id="SDZ5-Izredna-24-2010-05-26.sp180">

               <speaker>MAG. FRANC ŽNNIDARŠIČ:</speaker>

               <p>Hvala, gospod predsednik. Spoštovane kolegice in kolegi!</p>
               <p>Ta sklep bom podprl. Sem eden od podpisnikov predloga tega zakona. Okolje, za
               katerega gre, je več kot resno na referendumu sprejelo odločitev, da ustanovi občino
               in rezultat referenduma v tem okolju je bil tako visok, da tega ni mogoče ignorirati
               in je treba izpolniti voljo krajanov Mirnske doline, da ustanovijo občino Mirna.
               Zaradi tega ne morem, da te zadeve ne bi podprl.</p>
               <p>Me pa skrbi to, kar je bilo povedano. Namreč, da zakon prihaja v obravnavo brez
               predhodne obravnave po postopku, ki je določen z zakonom, v upanju, da bo vseeno
               odločitev veljala in da bomo v nadaljnjem postopku ta zakon vseeno sprejeli in
               uresničili željo tamkajšnjih ljudi. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp181">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu Franco Juri. Prosim, v svojem imenu.</p>
            </sp>
            <sp xml:id="SDZ5-Izredna-24-2010-05-26.sp182">

               <speaker>FRANCO JURI:</speaker>

               <p>Glasoval bom za ta sklep, ker dosledno s svojim stališčem in s svojimi načeli
               podpiram demokratično izraženo voljo krajanov krajevne skupnosti, in upam bodoče
               občine, Mirna. Kajti, če bi zdaj prisluhnili zahtevam, da se začne postopek od samega
               začetka in bi počakali spet na nov referendum, bi bilo treba še eno dodatno
               izigravanje ljudske volje. Mislim pa, da smo dolžni kot poslanci odločati o tem. Sami
               ste rekli, da je bil postopek upravičen, zdaj imamo mnenje Zakonodajno-pravne službe,
               ki seveda ga spoštujem, je relevantno, ampak tudi mene čudi način, kako se je prikazal in smo ga dobili tik pred glasovanjem, ne pa pred
               razpravo. In metodološko se mi to ne zdi najbolj korektno.</p>
               <p>In to me še bolj prepričuje, da je treba glasovati za.</p>
               <p>Hvala.</p>
            </sp>
            <sp xml:id="SDZ5-Izredna-24-2010-05-26.sp183">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu Zvonko Lah, prosim.</p>
            </sp>
            <sp xml:id="SDZ5-Izredna-24-2010-05-26.sp184">

               <speaker>ZVONKO LAH:</speaker>

               <p>Državni zbor je že enkrat potrdil občino Ankaran in občino Mirna, pa je potem Državni
               svet izglasoval veto na ta zakon, vendar na sami seji niti enkrat ni omenil občine
               Mirna oziroma to območje. Predsednik Državnega sveta je o tem obvestil tudi Krajevno
               skupnost Mirna, da pač obžaluje, da v paketu ni šla Mirna skozi, in potem ko je bilo
               ponovno glasovanje, je tako Mirna izpadla kljub več kot 88% volji ljudstva na
               referendumu. Občina Mirna je bila predlagana s strani Vlade in koalicije z namenom,
               da se potem združijo tri občine, kar seveda koalicija podpira. Tukaj pred Državnim
               zborom ste, gospod predsednik, imeli njihove predstavnike in župane dveh sosednjih
               občin, da vam razložijo, kakšna je njihova namera, pa niso bili sprejeti. Te občine
               in Krajevna skupnost Mirna imajo skupne projekte na varstvu okolja, kjer krajevna
               skupnost ne more sodelovati oziroma participirati s svojimi sredstvi, ker jih od
               občine ne dobi dovolj, zato imajo namen, da se združijo na naslednjih volitvah in
               uresničijo željo kompletne Mirenske doline. Zato s tem samo popravljamo tisto
               krivico, ki smo jo jim že enkrat storili.</p>
            </sp>
            <sp xml:id="SDZ5-Izredna-24-2010-05-26.sp185">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu Anton Anderlič, prosim.</p>
            </sp>
            <sp xml:id="SDZ5-Izredna-24-2010-05-26.sp186">

               <speaker>ANTON ANDERLIČ:</speaker>

               <p>V teh dneh sem slišal veliko stvari, razmišljanj, tudi neverjetne domišljije. Od
               tega, da delam občino zato, da bom kandidiral za župan, od tega, da bom posloval z
               nekaterimi točno določenimi ljudmi, do tega, da bom počel ne vem še kaj. Ali vendarle
               ne morete verjeti, da lahko nekdo nekaj naredi iz prepričanja in v skladu z ustavo in
               v skladu z zakonom in ljudsko voljo?! Ali je res mogoče verjeti, da takrat ko smo
               tako rekoč skozi zadnja vrata spravili pobudo v proceduro, ob nasprotovanju
               Zakonodajno-pravne službe, ob nasprotovanju gospoda Plevelja in ostalih, da smo sploh
               razpisali referendum za to območje. Da je bil referendum z več kot dvotretjinsko
               večino vseh izglasovan. Da je Državni zbor potrdil rezultate referenduma. Da je
               Državni zbor ustanovil občino, pa potem zaradi veta ne potrdil še enkrat. In da so
               krajani še enkrat – tudi ta očitek sem slišal, da naj bi domnevno pritiskali na te
               ljudi, na te ljudi naj bi pritiskali sem slišal. Ne! Več kot dvotretjinska večina
               podpisnikov. Jaz obžalujem, da predstavnikov v Državnem zboru predsednik ni želel
               sprejeti, da bi mu povedali, da so izrazili še enkrat več kot dvotretjinsko voljo s
               podpisi.</p>
               <p>In zato ker verjamem v demokracijo in ker verjamem, da imajo ljudje prav in da tukaj
               nobeno pravno zaviranje in podtikanje in izgovarjanje na neke stvari, ki ne
               obstajajo, niso na mestu, zato bom glasoval, in tudi moji kolegi poslanci v Liberalni
               demokraciji, za to, da je zakon primerna podlaga in da tam, kjer je volja
               ...<stage>/Opozorilni znak za konec razprave./</stage>...,je tudi pot, ker je tudi z zakonom in
               pravnimi normami vse podkrepljeno.</p>
            </sp>
            <sp xml:id="SDZ5-Izredna-24-2010-05-26.sp187">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Samo tehnično pojasnilo okoli sprejema delegacije iz Mirne. Moram povedati, da potem
               ko je bila podana tudi ovadba o sumu korupcije, tudi mene, v zvezi z ustanavljanju
               občin, predvsem Ankaran, sem se odločil, da do ovržbe ali potrditve, ovržbe jasno, te
               zadeve ne bom komuniciral z nobenimi vpletenimi akterji v tej zadevi. Vsekakor z
               nobenimi vpletenimi akterji v zadevi ustanavljanja občin. Z velikim veseljem se bom srečal s krajani Mirne potem, ko bodo
               ti postopki zaključeni. Hvala lepa. Obrazložitev glasu, Rudolf Petan.</p>
            </sp>
            <sp xml:id="SDZ5-Izredna-24-2010-05-26.sp188">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Jaz sem vedno podpiral prizadevanja za ustanovitev novih občin, vendar ob pogoju, da
               imajo vsi enake pogoje, da so vsi enaki pred zakonom. To pa je primer, ko se to ni
               zgodilo, ko se je odločalo arbitrarno. In upravna sodišča v Celju in Mariboru sta
               dvakrat, ne vem koliko primerov je bilo, ugotovila, da je bilo odločanje arbitrarno
               in zato smo se morali ponovno sestajati in ponovno odločati.</p>
               <p>Postopek, ki smo ga začeli v lanskem letu, je tekel tako, kot je tekel, in vi ste se
               odločili, da samo dva predloga sta tista, ki zadostujeta pogoje; in to tista, ki
               imata slabše pogoje. Predlog, ki sem ga jaz predlagal in ki je bil najboljši tudi po
               številu prebivalcev, je imel največ prebivalcev, ste gladko zavrnili, tako da se
               ljudje niso mogli niti na referendumu odločiti, ali želijo imeti svojo občino ali ne.
               Postopek je bil zaključen z vetom in potem ponovnim glasovanjem v Državnem zboru. Vi
               ste in vsi skupaj smo glasovali, kot smo glasovali, postopek je zaključen. Zdaj ste
               pa pri zadnjih vratih začeli nov postopek, in to zopet arbitrarno, samo tista dva
               predloga, ki se vam zdita primerna. Začeti bi morali na novo, ampak to je zdaj druga
               zgodba.</p>
               <p>Jaz v tem primeru ne bom podprl, tudi iz tega preprostega razloga, ker ljudem, ki so
               imeli najboljše pogoje, da ustanovijo občino Loče, najboljše pogoje so imeli, niso
               mogli dobiti priložnosti, da ustanovijo svojo občino, ker 4 tisoč 200 prebivalcev ne
               zadosti pogoja 5 tisoč , imamo pa primer predloga za občino z 2 tisoč 400
               prebivalcev, tudi ne zadosti 5 tisoč, pa ste rekli: "Oni imajo pa lahko občino." To
               pa je arbitrarno in tako ne more biti in, kar je še najhujše, zdaj bi radi po hitrem
               postopku spravili še ta dva predloga skozi, ki nimata 5 tisoč prebivalcev, zdaj pa
               najavljate predlog, da boste spremenili zakon, kjer izjeme ne bodo več možne. Aha,
               naše predloge, naša dva predloga še skozi, potem pa konec.</p>
               <p>To ni korektno, gospodje, in jaz zaradi tega ne morem podpreti niti tega niti
               naslednjega predloga. Hvala lepa.</p>
            </sp>
            <sp xml:id="SDZ5-Izredna-24-2010-05-26.sp189">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za prijavo. Obrazložitev glasu v svojem imenu, Renata Brunskole.
               Prosim.</p>
            </sp>
            <sp xml:id="SDZ5-Izredna-24-2010-05-26.sp190">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni. Kot že vsakič do sedaj, bom podprla ta predlog,
               zatorej bom glasovala za. Hvala.</p>
            </sp>
            <sp xml:id="SDZ5-Izredna-24-2010-05-26.sp191">

               <speaker>PREDSEDNIK DR. PAVEL GANTAR:</speaker>

               <p>Hvala lepa. To je bilo zelo modelno. Da bi se le vsi zgledovali po vas. Obrazložitev
               glasu, Franc Pukšič. Zgledi vlečejo.</p>
            </sp>
            <sp xml:id="SDZ5-Izredna-24-2010-05-26.sp192">

               <speaker>FRANC PUKŠIČ:</speaker>

               <p>Hvala lepa, predsednik. Kolegice in kolegi!</p>
               <p>To je ples čarovnikov in čarovnic, ki si ga je ponovno privoščila tudi v tem mandatu
               prav vladna koalicija. V Zakonu o lokalni samoupravi piše o pogojih za ustanavljanje
               občin in piše tudi, kdaj se od določenih pogojev odstopa, vendar v Zakonu o
               ustanavljanju občin ne piše, da se ustanovijo občine tam, kjer so predlagatelji
               vladni poslanci. No in to je napaka. Torej, to bi morali zapisati v Zakonu o
               ustanovitvi občin in bi bilo vse popolnoma jasno. Torej, to kar ste delali, kolegice
               in kolegi vladne koalicije, na ostalih primerih, kjer jim niste dali niti možnosti za
               razpis referenduma, da bi se opredelili za ali proti, je nedopustno in moralno
               sporno.</p>
               <p>Sicer pa za to vladno koalicijo – kaj je že to morala? Ali ste kdaj slišali -
               verjetno nikoli. No, zagotovo je treba vam kdaj kakšne ...</p>
            </sp>
            <sp xml:id="SDZ5-Izredna-24-2010-05-26.sp193">

               <speaker>PREDSEDNIK DR. PAVEL GANTAR:</speaker>

               <p>Brez polemik iz klopi in tudi vi, gospod Pukšič.</p>
            </sp>
            <sp xml:id="SDZ5-Izredna-24-2010-05-26.sp194">

               <speaker>FRANC PUKŠIČ:</speaker>

               <p>... levite, ker ste jih potrebni, ker tako delate, ker arbitrarno odločate.</p>
               <p>Jaz bom glasoval za ustanovitev občine Mirna tako kot tudi za Ankaran. Samo upam, da
               vas ni kaj takšnih, ki boste glasovali za Mirno, za Ankaran pa boste proti. Upam, da
               tudi tu ne boste igrali dvojne morale in dvakrat imeli enkrat levo, drugič pa desno
               roko.</p>
            </sp>
            <sp xml:id="SDZ5-Izredna-24-2010-05-26.sp195">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, Jože Tanko. Prosim.</p>
            </sp>
            <sp xml:id="SDZ5-Izredna-24-2010-05-26.sp196">

               <speaker>JOŽE TANKO:</speaker>

               <p>Hvala lepa.</p>
               <p>Delo v Vladi in Državnem zboru v tem mandatu poteka izredno zmedeno. Veliko je
               nasprotij tako med Vlado in vladno koalicijo in znotraj vladne koalicije v Državnem
               zboru. In to se kaže tudi na vseh mogočih lestvicah, ki so nam dosegljive.</p>
               <p>Ošabnost koalicije se je dokazala tudi v tem primeru ustanavljanja občin, saj so
               bili predlogi opozicije, kljub temu da so bolj izpolnjevali pogoje, vsi po vrsti
               zavrnjeni, brez izjeme. In to kaže samo na dvoličnost koalicije in na trdo delitev
               "naši" in "vaši". Zato sta postopek "zvozila" samo Anderličev predlog in Jurijev
               predlog.</p>
               <p>Zgodilo se je, da je bil izglasovan veto in je koalicija na ponovnem glasovanju v
               Državnem zboru zapravila 22 glasov, ki jih ni dala predlogom, ki bi na tak način
               zakon potrdili. Po vetu je Vlada vložila novelo Zakona o lokalni samoupravi, s
               katerim bistveno spreminja pogoje za ustanavljanje občin. In potem sta prišla še dva
               predloga koalicije, ki sta v popolnem nasprotju z vloženo vladno novelo zakona. In
               to, da si je koalicija dovolila ta bajpas, da prehiti vladni zakon, je že pravzaprav
               neko svojevrstno čudno dejanje. Kajti ne moremo obravnavati istočasno zakonov, ki
               urejajo podobno ali sorodno družbeno razmerje, še posebej pa se ne more prehiteti
               vladnega zakona. In s tem, ko ste ta dva zakona uvrstili na dnevni red, ste storili
               ravno to.</p>
               <p>Osebno ne podpiram popolnoma nobenih rešitev ali predlogov, ki povzročajo novo
               neenakopravnost med potencialnimi predlagatelji novih občin, zato bom tudi glasoval
               proti temu predlogu zakona.</p>
               <p>Bi pa samo še to povedal, da poslanska skupina do tega ni oblikovala čvrstega
               stališča in bo vsak glasoval po svoji vesti.</p>
            </sp>
            <sp xml:id="SDZ5-Izredna-24-2010-05-26.sp197">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu, Melita Župevc.</p>
            </sp>
            <sp xml:id="SDZ5-Izredna-24-2010-05-26.sp198">

               <speaker>MELITA ŽUPEVC:</speaker>

               <p>Hvala lepa, gospod predsednik.</p>
               <p>Seveda bom glasovala za predlagani sklep, predvsem zaradi petih točk.</p>
               <p>Prvič, ker so ljudje odšli na referendum in jasno izrazili svojo voljo.</p>
               <p>Drugič, ker smo prav danes v parlamentu, ko smo govorili o nekem drugem referendumu,
               ki bo 6. junija, govorili, kako zelo nam je pomembna volja volivcev. Ker bi se mi
               zdelo nekorektno, da enkrat voljo volivcev, takrat ko se bodo odločali o arbitražnem
               sporazumu, upoštevam, drugič, ko pa so se odločali o tem, v kateri občini bi radi
               živeli, pa te njihove volje ne upoštevam.</p>
               <p>Glasovala bom za, ker mi še danes odmevajo besede, ki sem jih slišala potem, ko sta
               v parlamentu, v tej dvorani, padli občina Mirna in Ankaran. Slišala sem besede:
               "Zmagali smo".</p>
               <p>In ne nazadnje, glasovala bom za, ker se ne morem znebiti občutka, da bodo nekateri
               uporabili vsa sredstva, tudi tista, ki so, če želite, morda nedovoljena, sporna, če
               ne drugače, vsaj moralno. Zdi se mi pa od vsega še najbolj nekorektno, da bi
               glasovala za eno občino in bila proti drugi, torej, za eno da, za drugo pa ne.</p>
               <p>Torej, absolutno bom glasovala za predlagani sklep. Hvala.</p>
            </sp>
            <sp xml:id="SDZ5-Izredna-24-2010-05-26.sp199">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 74 poslank in poslancev, za je glasovalo 34, proti 31.</p>
               <p><stage>(Za je glasovalo 34.)</stage> <stage>(Proti 31.)</stage></p>
               <p>Ugotavljam, da je Državni zbor predlagani sklep sprejel, zato bo predlog zakona
               dodeljen v drugo obravnavo Odboru za lokalno samoupravo in regionalni razvoj kot
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>4. točko dnevnega reda - prva obravnava Predloga zakona
                  o spremembah in dopolnitvah Zakona o ustanovitvi občin ter določitvi njihovih
                  območij (EPA 1032).</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o ustanovitvi občin ter o določitvi njihovih območij <stage>(
                     EPA 1032 )</stage> je primeren za nadaljnjo obravnavo.</p>
               <p>Obrazložitev glasu v svojem imenu. Želi kdo v imenu poslanskih skupin? <stage>(Ne.)</stage> V imenu
               poslanske skupine, gospod Tanko? <stage>(Ne.)</stage> Potem prosim za prijavo za obrazložitev glasu
               v svojem imenu, v lastnem imenu, kakorkoli.</p>
               <p>Obrazložitev glasu dr. Luka Juri. Prosim.</p>
            </sp>
            <sp xml:id="SDZ5-Izredna-24-2010-05-26.sp200">

               <speaker>DR. LUKA JURI:</speaker>

               <p>Hvala lepa. Glasoval bom proti takšnemu sklepu iz štirih razlogov.</p>
               <p>Iz razloga solidarnosti. Namreč, Mestna občina Koper tako kot tudi ostali dve obalni
               občini živita na temelju solidarnosti med produktivnem priobalnim delom in ruralnim
               zaledjem. To solidarnost tvori razvoj, ki poteka že 50 let, in je v Kopru toliko bolj
               poudarjen ob obstoju Luke Koper, katero smo gradili vse Koprčanke in vsi Koprčani in
               še drugi, in bi bilo danes nepravično, da bi sad tega dela luške dajatve, polovico
               sada tega dela, ki pripada vsem, prevzela le, glede na 50 tisoč prebivalcev v občini,
               peščica, torej 3 tisoč. Ni prav, da tisto, kar se danes deli na občana v višini 160
               evrov, dobi samo ena krajevna skupnost v višini 1200 evrov.</p>
               <p>Glasoval bom iz odgovornosti, zato ker vem, da če bomo razbili danes oziroma če se
               bomo odločili, da razbijemo mestno občino Koper, bo žal v kratkem sledilo razpad še
               na štiri enote, kajti tudi Koprčani v centru bodo najverjetneje sledili temu razpadu
               solidarnosti, želeli na svoje, želeli svoje dajatve in ostale bodo še tri ruralne
               občine.</p>
               <p>Iz doslednosti, zato ker mislim, da je občina dobra, če jo dobro vodiš, ne pa, če je
               majhna; in iz legalnosti zato, ker mnenje Zakonodajno-pravne službe jasno govori, da
               je bil postopek zaključen. In če bi želeli začeti nov postopek, bi ga morali od
               začetka, vključno z referendumom, ki je posvetovalen, a ne glede na to, ga je treba
               speljati. Hvala.</p>
            </sp>
            <sp xml:id="SDZ5-Izredna-24-2010-05-26.sp201">

               <speaker>PREDSEDNIK DR. PAVLE GANTAR:</speaker>

               <p>Hvala lepa. Obrazložitev glasu Anton Anderlič. Prosim.</p>
            </sp>
            <sp xml:id="SDZ5-Izredna-24-2010-05-26.sp202">

               <speaker>ANTON ANDERLIČ:</speaker>

               <p>Tudi te očitke sem slišal, da naj si Ankarančani kar mislijo, da imam enaka merila
               za ene in za druge, in da jih bom pustil na cedilu, sem poslušal, in ti očitki tudi
               ne držijo. Veljajo enaki argumenti kot pri prejšnji točki. Če bi pa res kdaj v
               življenju se odločil, da bi kandidiral za župana, mogoče bi pa razmislil, kje je
               bolje, ali je na Mirni ali v Ankaranu. Ampak za to bi moral izpolniti mnogo pogojev,
               zato seveda ne bom v tej smeri ne razmišljal ne karkoli drugače. Škoda je ponavljati
               argumente in tudi moji kolegi bodo glasovali za.</p>
            </sp>
            <sp xml:id="SDZ5-Izredna-24-2010-05-26.sp203">

               <speaker>PREDSEDNIK DR. PAVLE GANTAR:</speaker>

               <p>Obrazložitev glasu, Franco Juri, v lastnem imenu.</p>
            </sp>
            <sp xml:id="SDZ5-Izredna-24-2010-05-26.sp204">

               <speaker>FRANCO JURI:</speaker>

               <p>Hvala predsednik. Glasoval bom za, tako kot sem glasoval tudi za Mirno. Predvsem,
               ker ne želim, ne bi želel z glasom proti sodelovati v zgodbi poskusov izigravanja
               referendumske volje, kajti to bi nam odvzelo vso verodostojnost pri obravnavanju tako
               pomembnega demokratičnega instituta. Dejstvo je, da če bi mi zdaj silili Ankarančani
               in Mirnčane nazaj na referendum, s tem da bi že vedeli, da tisti referendum tako in
               tako ne bo upoštevan, mislim, da bi tila to neverjetna igra z ognjem.</p>
               <p>Prav zaradi tega menim, da smo dolžni kot poslanci prisluhniti tudi mnenju štirih
               ustavnih pravnikov, ki so obrazložili, zakaj bi bili dolžni zagotoviti uresničitev
               tiste referendumske volje in torej ustanovitev teh dveh občin. Gre za usodo ljudi,
               gre za usodo kraja, gre za usodo pravzaprav delovanja demokracije. Če tega ne bomo
               potrdili z današnjim glasom, potem bo težko nagovoriti ljudi, da mislimo resno z
               referendumom in z njihovo voljo. Čutili se bodo izigrane in kot takšni bodo uporabili
               in izbrali druge poti za izražanje nezadovoljstva.</p>
               <p>Jaz tega nočem in zato bom glasoval za.</p>
               <p>Hvala.</p>
            </sp>
            <sp xml:id="SDZ5-Izredna-24-2010-05-26.sp205">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu Rudolf Petan, prosim.</p>
            </sp>
            <sp xml:id="SDZ5-Izredna-24-2010-05-26.sp206">

               <speaker>RUDOLF PETAN:</speaker>

               <p>Hvala za besedo.</p>
               <p>Torej, že pri prejšnjem predlogu sem navedel del vzrokov, zakaj bom proti. Enako
               velja pri tem, kajti to, kar se tu dogaja, pa se mi zdi malo višek hinavščine. To je
               ravno tako, kot če bi za prvenstvo v plavanju vsem razen dvema tekmovalcema zvezali
               roke in bi jih vrgli v bazen, zdaj pa plavajte, in potem tista dva, ki bi bila
               najboljša, ker sta edina imela razvezane roke, bi lahko šla naprej v kvalifikacije.
               Tako ste tu naredili. Zato, ker ostalim predlogom niste niti dali priložnosti, da bi
               se ljudje lahko na referendumu odločali, ali želijo ustanoviti občino ali ne. In zdaj
               modrovati, kako moramo spoštovati ljudstvo, to je tako kot zvezane roke. In kar je še
               huje, te ljudi, konkretno v Ločah, iz predela, ki je imel najboljše pogoje, je strah,
               če boste vi tudi arbitrarno odločali, ali Vlada arbitrarno odločala, da v teh občinah
               bomo še sofinancirali šole in vodovod, čistilne naprave, v tistih vaših pa ne bomo.
               Saj kriterijev ni, edini kriteriji so tistih, ki jih določamo mi. Bomo pač nekaterim
               zvezali roke tudi za izgradnjo nove šole in vodovoda, tiste pa bomo spustili skozi.
               No, saj oni bodo pa tako ali tako najboljši, tisti ki bodo ostali. In na takšno
               arbitrarno odločanje ne pristajam in tudi krajani, ki so me pooblastili, da vložim
               predlog za občino Loče, seveda ne razumejo tega. Seveda pa ne odrekajo, da druga
               območja tudi dobijo svojo občino, ampak zakaj pa samo tisti drugi lahko, oni pa ne. V
               tem je ves problem in v arbitrarnem odločanju. in zdi se mi da tako razvoj ne more
               naprej in zato tudi tega predloga ne morem podpreti.</p>
               <p>Hvala.</p>
            </sp>
            <sp xml:id="SDZ5-Izredna-24-2010-05-26.sp207">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim za ponovno prijavo.</p>
               <p>Obrazložitev glasu Franc Pukšič, prosim.</p>
            </sp>
            <sp xml:id="SDZ5-Izredna-24-2010-05-26.sp208">

               <speaker>FRANC PUKŠIČ:</speaker>

               <p>Ta obrazložitev bo lahko nekoliko krajša, glede na zadnjo mojo.</p>
               <p>Torej, glasoval bom tako, kot sem glasoval prej :"za". In ker je za občino Mirna
               glasovalo 34 in 31 proti, sem torej prepričan, da bo tudi občina Ankaran izglasovana,
               saj si ne znam predstavljati, da bi lahko bilo toliko dvoličnosti, da bi eno podprli
               druge pa ne.</p>
               <p>Namreč, obe izpolnjujeta pod enakim zakonom enake pogoje, obe sta imeli razpisan
               referendum, obe sta na referendumu glasovali za, to pomeni vse legalne poti so bile
               opravljene. Če bo iz tega kasneje nastalo še nekaj občin, če bo v skladu z novim
               zakonom, ki ga napovedujete, o lokalni samoupravi, to lahko pomeni samo hitrejši in
               boljši razvoj tudi na Primorskem.</p>
               <p>Res pa je, kolegice in kolegi, da so vsaj tiste politične stranke, ki so tudi danes
               koalicija in večinsko v vladi tudi bile pred leti, ko so celo - ali pa ste, torej te
               politične stranke - ustanavljale občine brez referenduma. Torej, niti referenduma
               niste razpisali, tukaj ste odločali o občini in jo ustanovili.</p>
               <p>Torej, to je politična odločitev, in seveda v Državnem zboru je politična odločitev,
               naj Ankarančani končno odločajo o svoji usodi, svojem razvoju in svojem delu.</p>
            </sp>
            <sp xml:id="SDZ5-Izredna-24-2010-05-26.sp209">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 76 poslank in poslancev, za je glasovalo 29,
               proti 40.</p>
               <p><stage>(Za je glasovalo 29.)</stage> <stage>(Proti 40.)</stage></p>
               <p>Ugotavljam, da Državni zbor predlaganega sklepa ni sprejel. Zato je zakonodajni
               postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Zaključujem tudi 24. izredno sejo Državnega zbora.</p>
               <p>Hvala lepa in lahko noč.</p>
               <stage>(Seja je bila zaključena 26. maja 2010 ob 20.47.)</stage>
            </sp>
         </div>
      </body>
   </text>
</TEI>
