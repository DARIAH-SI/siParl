<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-04-2008-12-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|288EA1AAEA1552ADC125753D0028B251</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=288EA1AAEA1552ADC125753D0028B251</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-04-2008-12-22.DZ" n="04">
               <name>Izredna</name>
               <date when="2008-12-22"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-04-2008-12-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">4. izredna seja</stage>
            <stage type="date">(22. december 2008)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 14.04.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 4.
               izredno sejo Državnega zbora, ki sem jo sklical na podlagi prvega in drugega odstavka
               58. člena ter drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Renata Brunskole od 14.00 do 16.00 ure, Alan Bukovnik, Vili Rezman, Melita
               Župevc, Vito Rožej, Janez Ribič in Janja Klasinc.</p>
               <p>Na sejo sem vabil predstavnike Vlade k vsem točkam dnevnega reda in vse prisotne
               lepo pozdravljam!</p>
               <p>Prehajamo na določitev dnevnega reda 4. izredne seje Državnega zbora.</p>
               <p>Prosim, želite proceduralno? Prosim, gospod Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, spoštovani predsednik. Spoštovani predsednik Vlade, poslanke in
               poslanci!</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Govorite v imenu poslanske skupine?</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Ja.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik, predsednik Vlade, kolegice in kolegi! Slovenska demokratska
               stranka predlaga oziroma zahteva spremembo vrstnega reda obravnave točk dnevnega reda
               na tej izredni seji. Do te izredne seje je prišlo na zahtevo poslank in poslancev,
               predlagateljev, treh opozicijskih strank, in menimo, da je ključno in potrebno
               najprej opraviti razpravo in glasovanje o predlaganih sklepih točke dnevnega reda, ki
               je splošne narave, se pravi, govorimo o ukrepih in nepravočasnem ukrepanju Vlade, in
               šele potem govoriti in sprejemati odločitve o konkretnih ukrepih, kot sta tudi dva
               predlagana zakona, ki ju Vlada predlaga parlamentu po nujnem postopku. Torej, že pri
               tej generalni razpravi se bo namreč ugotovilo ali pa tudi ne, ali so ti ukrepi, ki so
               predlagani, zadostni ali niso zadostni in kateri odpirajo več vprašanj, kot jih
               zapirajo. Zato menim, da bi bilo napak, če bi ravnali tako, da najprej odločamo o
               konkretnih ukrepih, ki so pravzaprav po zelo hitrem postopku po zahtevi za sklic
               izredne seje prišli v parlament, in šele potem o tistem, čemur je ta seja sploh
               namenjena. Da ne govorim o tem, da bo potem jedro te seje v nočnih urah in s tem
               povezano tudi v manj primernih razmerah. Pa še nekaj nas navaja k temu. Parlament, še
               posebej kolegij, je razmeroma nelogično dolgo zavlačeval z odločitvijo o postopku
               glede dveh predlogov zakonov, ki ju je v parlament posredovala še prejšnja vlada.
               Namreč, na začetku novembra so bili ti zakoni poslani parlamentu, in šele pred
               kakšnim dnevom se je parlament opredelil oziroma kolegij opredelil do tega, pa tudi
               aktualna vlada. In tudi to je bil razlog, zakaj smo predlagali sklic izredne seje.</p>
               <p>Torej, spoštovani predsednik. Na podlagi 65. člana Poslovnika Državnega zbora
               oziroma zahtevamo spremenjeni vrstni red obravnave, in sicer da se točka dnevnega
               reda z naslovom Predlog sklepov v zvezi s prepočasnim ukrepanjem Vlade obravnava kot
               prva.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prav gotovo bomo vaš predlog dali na glasovanje, vendar potem ko bo dnevni red
               sprejet. Potem bom dal na glasovanje tudi vaš predlog, kot to prvi odstavek 65. člena
               tudi določa.</p>
               <p>Torej, predlogov za umik nisem prejel, zato prehajamo na širitve, na obravnave in
               odločanje o predlogih za širitev dnevnega reda. Po dogovoru na Kolegiju predsednika
               Državnega zbora predlagam, da se dnevni red seje razširi z obravnavo dveh predlogov
               zakonov: Predloga zakona o spremembah in dopolnitvah Zakona o davčnem postopku -
               nujni postopek in Predloga zakona o spremembah Zakona o dohodnini - nujni postopek.
               Predloga ste prejeli z dopisom 19. decembra 2008. Predlagam, da o obeh predlogih za
               širite razpravljamo skupaj. Želi besedo predstavnik Vlade, ki je predlagateljica
               zakonov? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage>
               Zaključujem razpravo o predlogih širitve in prehajamo na odločanje. Poslanke in
               poslance prosim, da preverite delovanje svoje glasovalne naprave, in sicer mora na
               desni strani vložene kartice goreti oranžna lučka. Odločamo o predlogu za širitev
               dnevnega reda s Predlogom zakona o spremembah in dopolnitvah Zakona o davčnem
               postopku - nujni postopek. Glasujemo. Navzočih je 72 poslank in poslancev, za je
               glasovalo 71, proti 1.</p>
               <p><stage>(Za je glasovalo 71.)</stage> <stage>(Proti 1.)</stage></p>
               <p>Ugotavljam, da je predlog za širitev sprejet. Zbor bo točko obravnaval kot A1 točko.</p>
               <p>Odločamo o predlogu za širitev dnevnega reda s Predlogom zakona o spremembah Zakona
               o dohodnini - nujni postopek. Glasujemo. Navzočih je 72 poslank in poslancev, za je
               glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet. Zbor bo to točko obravnaval kot B1
               točko.</p>
               <p>In prehajamo na določitev dnevnega reda v celoti. Zboru predlagam, da za današnjo
               sejo določi dnevni, kot ste ga prejeli s sklicem ter sprejetima dopolniloma.
               Glasujemo. Proceduralno, se opravičujem, prekinjam<gap n="..."/></p>
               <p>Proceduralno, gospod Tanko. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, gospod predsednik. Mislim, da bi morali najprej odločiti o
               proceduralnem predlogu kolega Vizjaka glede vrstnega reda točk, še preden pa bi o tem
               odločali, pa predlagam, da se predsednik Vlade opredeli tudi do predloga kolega
               Vizjaka. Namreč, na seji odbora predsednika Vlade ni bilo, tam je bil podoben
               proceduralni predlog in smo bili preglasovani. Je pa sedaj priložnost, da predsednik
               Vlade pove, ali želi, da najprej razpravljamo o ukrepih, o splošnem delu in potem o
               ukrepih, ali pa bomo to obrnili tako, kot ste predlagali, skratka, da bomo imeli
               nelogičen vrstni red.</p>
               <p>Predlagam, da predsednik Vlade pove, ali se strinja s proceduralnim predlogom
               Poslanske skupine Slovenske demokratske stranke ali ne. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Tanko. Predsednik Vlade se bo opredelil takrat, ko bo smatral, da se bo
               opredelil in ga zato ni treba posebej pozivati. Jaz bom nadaljeval z glasovanjem o
               določitvi dnevnega reda in potem, tako kot je običajno in po Poslovniku, o vašem
               predlogu, da v skladu s prvim odstavkom 65. člena točko 1. obravnavamo kot prvo na
               dnevnem redu današnjega zasedanja. Glasujemo. Navzočih je 74 poslank in poslancev, za
               je glasovalo 71, proti 2.</p>
               <p><stage>(Za je glasovalo 71.)</stage> <stage>(Proti 2.)</stage></p>
               <p>Ugotavljamo, da je dnevni red 4. izredne seje zbora določen.</p>
               <p>Zdaj pa prehajamo na glasovanje o vašem proceduralnem predlogu. In sicer, če prav
               razumem, proceduralni predlog Poslanske skupine SDS je, da se točka 1 obravnava kot
               1. točka na današnjem zasedanju in dajem<gap n="..."/> Želi kdo o tem razpravljati? Če ne, potem
               opozarjam, da bo predlog sprejet, če temu ne nasprotuje tretjina navzočih poslancev.
               Glasujemo. Navzočih je 72 poslank in poslancev, za je glasovalo 31, proti 41.</p>
               <p><stage>(Za je glasovalo 31.)</stage> <stage>(Proti 41.)</stage></p>
               <p>Predlog ni sprejet.</p>
               <p>Hkrati pa vas želim obvestiti, ker je potrebno in da oba predlagana zakona začneta
               veljati še v letošnjem letu, ker se tudi nanašata na letošnje leto, bomo glasovanje o
               amandmajih in o obeh zakonih opravili 30 minut po zaključeni razpravi, o prvem zakonu
               pod a1 in b1. Tako bomo to glasovanje opravili še danes. Le na ta način se tudi
               izide, da bosta lahko oba zakona objavljena in začela veljati še v letošnjem letu.
               Torej bomo glasovali o obeh zakonih še danes. Prosim, proceduralno? <stage>(Ne.)</stage></p>
               <p>Prehajamo na <title>A1 TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O DAVČNEM POSTOPKU, NUJNI POSTOPEK.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona. Besedo ima dr. Franc Križanič, minister
               za finance. Prosim.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Hvala lepa. Pozdravljeni! Spoštovane poslanke in poslanci, spoštovani predsednik
               Državnega zbora! Dovolite mi, da na kratko predstavim poglavitne rešitve Predloga
               zakona o spremembah in dopolnitvah Zakona o davčnem postopku. <stage>/Tehnične težave z
               mikrofoni./</stage></p>
               <p>Temeljni cilj predloga zakona je odprava oziroma preprečitev nastanka škodljivih
               posledic finančne krize, poenostavitev postopka za zavezance za davek ter zagotovitev
               nemotenega dela Davčne uprave do pridobitve novega davčnega informacijskega sistema.
               S predlogom zakona se rešujejo oziroma blažijo negativni učinki oziroma preprečuje
               nastanek novih posledic finančne krize. V ta namen je predlagan davčni ukrep, ki se
               navezuje na postopek pobiranja davka od dohodkov pravnih oseb, spreminja se način
               izračunavanja višine akontacije davka od dohodkov pravnih oseb. Davčna stopnja po
               Zakonu o davku na dohodek pravnih oseb za leto 2008 je bila 22%, za leto 2009 bo 21%
               in za leto 2010 ter naslednja leta 20% davčne osnove. S predlogom bi bilo
               zagotovljeno tekoče zmanjšanje davčne obremenitve pravnih oseb, s tem da se bo pri
               določitvi višine akontacije davka od dohodkov pravnih oseb za leto 2009 lahko
               upoštevala stopnja davka, ki bo veljala v letu 2009 in ne stopnja davka iz preteklega
               leta, kakršna je v veljavni ureditvi. Predlagani ukrep bi v letu 2009 in 2010
               likvidnostno razbremenil gospodarstvo.</p>
               <p>Na podlagi ocene kaže, da bo s tem ukrepom gospodarstvo likvidnostno razbremenjeno
               za približno 50 milijonov evrov. Podatki iz leta 2007 so še precej večji. Z vidika
               državnega proračuna se za omenjeni znesek zmanjšajo prihodki iz naslova davka na
               dohodek pravnih oseb v letu 2009, ob nespremenjenih ostalih pogojih pa se zmanjšajo
               obveznosti vračil preveč plačanega davka v letu 2010.</p>
               <p>S predlagano spremembo 408. člena Zakona o davčnem postopku je zagotovljena pravna
               podlaga, da sme davčni organ tudi po 31. 12. 2008 razkriti podatke, ki so davčna
               tajnost fizični ali pravni osebi, ki kot pogodbeni obdelovalec teh podatkov v imenu
               in za račun davčnega organa podatke obdeluje. Pogodbeni obdelovalci morajo pri
               ravnanju s podatki, ki se štejejo za davčno tajnost, upoštevati 30. člen Zakona o
               davčnem postopku, ki določa ukrepe in postopke za varovanje podatkov, ki so davčna
               tajnost.</p>
               <p>Z namenom poenotenja Zakona o davčnem postopku z določbami iz zakona, ki ureja
               finančno poslovanje, postopke zaradi insolventnosti, predvsem za prenehanje, se na
               novo določi odpis davka pri stečajih in prisilnih poravnavah, in sicer tako da se
               ureditev posledic stečajnega postopka za davčni organ, kadar ta nastopa kot upnik
               stečajnega dolžnika, fizične osebe izenačijo s položajem, ki za upnike izhaja iz
               zakona o finančnem poslovanju, postopkih zaradi insolventnosti in prisilnem
               prenehanju. Cilj ostalih sprememb je v poenostavitvi davčnega postopka za zavezance
               za davek. Rok za pritožbo zoper sklep, s katero se zavrže pritožba zoper odmerno
               odločbo, ki jo daje inšpekcijski nadzor, je s 30 dni skrajšana na 15 dni, kar
               zagotavlja hitrejše reševanje pritožb. Zavezanec za davek v primeru, ko davčni organ
               izda sklep o obnovi postopka, zoper ta sklep nima možnosti posebne pritožbe, saj ga
               lahko izpodbija v pritožbi zoper odločbo, izdano v obnovi postopka, to zopet
               poenostavi postopek, za odločbe, s katerimi je plačilo davka določeno na obrok in bo
               osebno vročanje nadomestilo navadno vročitev; in pa davčni organ v skladu z določili
               zakona o davčnem postopku zavezancem, katerih dohodki v posameznem letu ne presegajo
               zneska splošne olajšave, ne bo več izstavil informativnega izračuna dohodnine, tako
               da zavezancem tega davka ne bo treba plačati, niti ne bodo obremenjeni z dodatnimi
               informacijami.</p>
               <p>Spoštovane poslanke in poslanci! Vlada Republike Slovenije predlaga Državnemu zboru,
               da predlog zakona podpre. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod minister. Predlog zakona je obravnaval Odbor za finance in
               monetarno politiko kot matično delovno telo. Besedo dajem podpredsedniku, mag.
               Radovanu Žerjavu, za predstavitev poročila odbora. Izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani ministri, predsednika Vlade ni več<gap n="...."/>
               Spoštovane kolegice in kolegi! Odbor za finance in monetarno politiko je v okviru
               druge nujne seje 22. 12. kot matično delovno telo obravnaval Predlog zakona o
               spremembah in dopolnitvah Zakona o davčnem postopku, ki ga je Državnemu zboru
               predložila Vlada Republike Slovenije s predlogom za sprejem po nujnem postopku, ki ga
               je Kolegij predsednika Državnega zbora potrdil na svoji 6. seji dne 19. 12. 2008.
               Odboru je bilo posredovano mnenje Zakonodajno-pravne službe Državnega zbora, ki je
               predloženo besedilo proučila s stališča skladnosti z Ustavo, pravnim sistemom in
               zakonodajno-tehničnim pogledom. Konkretne pripombe Zakonodajno-pravne službe so
               namenjene 1., 2., 3., 4., 10., 13., 21. in 22. členu zakonskega predloga. Na tej
               podlagi je odbora po predhodni uskladitvi s predlagateljem zakon v okviru dodatnega
               delovnega gradiva na seji odbora obravnaval predloge za amandmaje odbora k 2., 4.,
               10., 21. in k 22. členu zakonskega predloga, ki so razvidni iz nadaljevanja poročila.</p>
               <p>Izmed kvalificiranih predlagateljev je dne 22. 12. Poslanska skupina SDS vložila
               amandma k 19. členu predloženega besedila, ki predvideva nov tretji odstavek
               navedenega določila. Na seji odbora so sodelovali minister, pristojen za finance,
               predstavnica vlade z Ministrstva za finance in predstavnica Zakonodajno-pravne
               službe. Iz obrazložitve zakonskega besedila izhajajo bistveni poudarki predloženih
               rešitev. Osnovni cilj zakona je odprava oziroma prepreka nastanka novih posledic
               finančne krize, poenostavitve postopka za davčne zavezance ter nemotenega dela Dursa
               do zagotovitve novega davčnega informacijskega sistema, tudi z namenom poenotenja
               osnovnega zakona z določbami zakonodaje, ki ureja finančno poslovanje, postopke
               zaradi insolventnosti oziroma prisilno prenehanje.</p>
               <p>Po kratki uvodni dopolnitvi, obrazložitvi členov s strani ministra, pristojnega za
               finance, in predstavitvi mnenja s strani predstavnice Zakonodajne-pravne službe je
               bila razprava odbora osredotočena na predložene amandmajske spremembe osnovnega
               besedila. S tem je bila pozornost namenjena določilom 2., 4., 10., 19., 21. in 22.
               člena zakonskega predloga. Hkrati so bili ob postavljenih vprašanjih in
               predstavljenih mnenjih razpravljavci in posredovani odgovori predstavnikom Vlade. Ob
               obravnavi posameznih členov je odbor sprejel pet amandmajev odbora. Ob tem odbor
               dikcijsko popravljenega amandmaja SDS k 19. členu ni sprejel. Hkrati je odbor
               glasoval o vseh členih predloga zakona in jih je sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerem so
               navedeni amandmaji vključeni. Dopolnjen predlog zakona je sestavni del tega poročila.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Matjaž
               Han v imenu Poslanske skupine Socialnih demokratov. Prosim.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa za besedo, spoštovani predsednik. Predstavniki Vlade, spoštovane
               kolegice, kolegi! Zdi se mi, da je ukrep pravilen, gre v pravo smer in se mi zdi, da
               bo pomagal reševati tudi to gospodarsko krizo. S spremembami Zakona o davčnem
               postopku bo zagotovljeno tekoče zmanjševanje obremenitve pravnih oseb s tem, da se bo
               pri določitvi višine akontacija davka od dohodkov pravnih oseb za leto 2009 lahko
               upoštevala stopnja davka, ki bo veljala v letu 2009 in ne stopnja davka iz preteklega
               davka, kakršna je bila veljavna ureditev. Temeljni cilj zakona o spremembah in
               dopolnitvah Zakona o davčnem postopku, ki ga je Vlada poslala v Državni zbor po
               nujnem postopku, pa je interventno ukrepanje za zajezitev finančne krize.</p>
               <p>Poleg poenostavitve postopka za zavezanca za davek in omogočanja nemotenega
               delovanja davčne uprave predlagani zakon spreminja način pobiranje davka od pravnih
               oseb. Sedaj veljavna ureditev določa, da se pri določitvi akontacije davka od dohodka
               pravnih oseb upošteva stopnja davka, ki je veljala v preteklem letu. S tem bomo
               dosegli, da se bo v neugodnem ekonomskem okolju že s 1.1.2009 upoštevala nižja
               stopnja davčne obremenitve in ne tista, ki je posledica minulega leta, ko so bile
               gospodarske razmere bistveno boljše. Akontacija od dohodka pravnih oseb bo tako
               nižja, podjetja pa bodo na ta način povečala likvidnost in posledično sprostila del
               sredstev za nova vlaganja. Na ta način se bo višina plačanih akontacij od davka bolj
               približala višini davka, ki ga bo treba plačati v letu 2010 na podlagi obračuna
               davka.</p>
               <p>Socialni demokrati podpiramo poenostavljanje postopkov za zavezance za davek ter
               omogočanje nemotenega dela davčne uprave do zagotovitve novega davčnega
               informacijskega sistema, ki ga potrebujemo. Vzpostavljanje davčnega sistema je tudi
               potrebno zaradi tega, ker se s tem omogoča učinkovitost pobiranja davkov ter večje
               davčne prihodke. Ker bo predlagani ukrep, ki ga je po nujnem postopku sprejemanja
               predlagala Vlada, razbremenil gospodarstvo za približno 50 milijonov evrov, bomo
               poslanke in poslanci Socialnih demokratov omenjeni zakon tudi podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem gospodu mag. Andreju Vizjaku v imenu Poslanske skupine
               Slovenske demokratske stranke. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik, spoštovani ministri, kolegice in kolegi! V Slovenski
               demokratski stranki pozdravljamo osnovni namen tega zakona, to je, da se davčne
               stopnje in tudi akontacije s tem povezane za prihodnje leto prilagodijo dejanski
               davčni stopnji, ki je v tem letu tudi veljala. Torej, pozdravljamo ta osnovni namen,
               vendar bi pri tem opozoril na sledeče.</p>
               <p>S tem predlogom zakona se ne daje nekih 50 milijonov evrov gospodarstvu, ampak se
               državni proračun zgolj likvidnostno razbremeni za to cifro. Kajti davek, če ga ne bi
               bilo plačati v obliki akontacije, bi bilo tako ali tako treba plačati - enako cifro,
               govorimo zgolj o razliki v obrestih, ki pa bi ob neki dvo odstotni stopnji in glede
               na to, da se skozi leto plačuje, znašal, recimo neto efekt, javnofinančni efekt tega
               zakona kakšen milijon evrov. Če je. Je pa res, da je likvidnostno to pomemben ukrep
               za gospodarstvo in da je likvidnostno pomenil obremenitev za proračun. To je pa res.
               In zato ga tudi pozdravljamo, ker je intenca zakona prava. Vendar, ko govorimo o tem,
               koliko se s tem zakonom daje gospodarstvu, moramo biti tu razmeroma korektni in tudi
               precizni.</p>
               <p>Mi smo imeli ob obravnavi tega zakona tudi nekaj pomislekov in nekaj pripomb. Ena
               taka temeljna pripomba je ta, da je poleg tega ukrepa, o katerem vsi govorimo, to se
               pravi, da se akontacije davka od dohodka pravnih oseb plačujejo glede na davčno
               stopnjo, ki je v letu veljala, poleg tega je še kar nekaj rešitev v tem zakonu, ki
               nimajo nobene veze s finančno krizo, še manj z reševanjem le-te in seveda ne
               opravičujejo nujnega postopka. Ministrstvo za finance jih je dodalo, ker je bila
               prilika in so skozi to proceduro nujnega postopka reševali tudi to tehnično, recimo
               temu, problematiko. Na primer, 1. člen je že takšen, ker smo se ustavili, da se
               štejejo kot davek tudi stroški nekega postopka pred prekrškovnim organom.</p>
               <p>Torej, glede na to, da je osnovna intenca prava, bomo zakon podprli. Žalosti pa nas,
               da ni bil sprejet amandma, s katerim smo želeli, da se na podlagi ustreznega akta
               ministra za finance objavi seznam tistih pogodbenih izvajalcev, katerim sme davčni
               organ razkriti podatke, ki so davčna tajnost, in vrsto podatkov, ki jih smejo ti
               obdelovati. To smo seveda želeli skozi amandma. Amandma je padel in zaradi tega, ker
               je padel, niti ne moremo na tej seji več tega popraviti. To se pravi, sedaj bo
               javnosti in tudi tistim, ki bi jim ta podatek lahko koristil, bilo prikrito, kdo
               pravzaprav sploh obdeluje te tajne podatke za namene, recimo informacijskega sistema
               ali kakršnihkoli drugih aktivnosti, ki jih izvaja Davčna uprava. Ocenjujemo, da je
               korak v pravo smer. Podprli ga bomo. Žal pa ne moremo več udejanjiti tudi nekaterih
               popravkov, ki smo jih nameravali.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Vili Trofenik v imenu Poslanske skupine Zares.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim.</p>
               <p>Predlog zakona o spremembi Zakona o davčnem postopku. Zanj bi lahko rekli, da je
               sestavljen iz dveh delov. Prvi del je v funkciji zakonskih sprememb, ki bi naj
               blažile negativne učinke finančne krize, in to predvsem sprememba 371. člena zakona,
               ki se nanaša na obračun akontacij davka iz dohodka pravnih oseb in katerih učinek naj
               bi znašal 50 milijonov za davčne zavezance oziroma enako visok minus za državni
               proračun. Iz tega vsebinskega dela oziroma v ta vsebinski del spada tudi druga
               sprememba določb, ki dviga znesek, do katerega obstaja obveznost oziroma ni
               obveznosti za vložitev davčne napovedi. V drugo skupino bi lahko uvrstili tisto
               določbo, ki omogoča razkritje podatkov, ki predstavljajo davčno tajnost, zunanjim
               obdelovalcem podatkov. Ob tem se je seveda ponovno razgalila vsa slabost oziroma
               dejstvo, da je nevzdržno, da Davčna uprava še vedno ne razpolaga z ustreznim
               informacijskim sistemom, ker če bi ta informacijski sistem obstajal in bil
               zagotovljen v preteklosti, teh težav ne bi imeli.</p>
               <p>Seveda, tem vsebinam, ki so nujne in potrebne spremembe, je dodano tudi nekaj
               tehnično-operativnih sprememb, na katere je imela Zakonodajno-pravna služba pripombe
               in le po odmoru, ko so bile usklajene med predlagateljem in Zakonodajno-pravno
               službo, je prišlo do ustreznih amandmajev, ki so te pripombe sanirali, vendar pri tem
               se je treba zavedati, da gre za spremembe tehnično-operativnega značaja ali odpravo
               slabosti trenutno veljavnega zakona.</p>
               <p>Ker so bile te pomanjkljivosti odpravljene, bomo v Poslanski skupini Zares predlog
               zakona, tak kot smo ga tudi na odboru podprli, vključno z vsemi amandmaji.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Matjaž Zanoškar v imenu Poslanske skupine DeSUS.</p>
               <p>Prosim.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Spoštovani gospod predsednik. Spoštovani ministri. Kolegice in kolegi.</p>
               <p>Poslanska skupina DeSUS bo spremembe in dopolnitve Zakona o davčnem postopku
               podprla. Pritrjujemo predlagateljem, da so slednje potrebne zaradi poenostavljenega
               davčnega postopka za davčnega zavezanca zaradi zagotovitve konsistentnega davčnega
               postopka, uskladitve z drugo zakonodajo in zaradi nomotehničnih popravkov, v končni
               fazi pa tudi zaradi blažjih posledic finančne krize, kar se kaže v predlaganem
               davčnem ukrepu in se navezuje na postopek pobiranja davka od prihodkov pravnih oseb.</p>
               <p>Sicer je poslanska skupina imela pripombe, ki smo jih pa tudi iznesli na matičnem
               delovnem telesu. Tako smo skeptični do ukinitve pravic davčnega zavezanca do pritožbe
               zoper sklep o obnovi postopka. Predlagatelj sicer meni, da pravna varnost davčnih
               zavezancev s tem ni okrnjena, mi pa menimo ravno nasprotno, saj se na ta način
               zavezancem onemogoči hitrejše uveljavljanje pravic.</p>
               <p>Prav tako smo imeli pomisleke glede podvajanja določb v zvezi z zastaranjem. Namreč,
               predlog določa, da po pretrganju zastaranja začne znova teči in da se ta čas, ki je
               tekel pred pretrganjem, ne šteje v zastaralni rok. Poslanska skupina DeSUS opozarja,
               da je pretrganje zastaranja v naši zakonodaji že generalno urejeno, in sicer v 369.
               členu Obligacijskega zakonika, ki izrecno določa, da po pretrganju začne zastaranje
               znova teči in se čas, ki je pretekel pred pretrganjem, ne šteje v zastaralni rok, ki
               ga določa zakon. Zato menimo, da je to podvajanje, sicer pa prepuščamo to
               predlagatelju, če želi spremembe precizirati na tak način, potem tudi do tega nimamo
               posebnih pripomb.</p>
               <p>Novela prinaša dve bistveni pozitivni stvari, in sicer, vgraditev oziroma
               upoštevanje v postopkovnih pravilih določbe drugih zakonov, ki urejajo osebni stečaj
               ter predhodno oziroma zamenjavo investicijskih kuponov enega podsklada za
               investicijske kupone drugih podskladov v okviru prenehanja med podskladi pri istem
               krovnem vzajemnem skladu, ki je urejen v dohodninski zakonodaji. Soglašamo s
               predlagano rešitvijo, da se v zadnjem primeru tudi postopkovno določi, po rezidentu
               ni treba vložiti napovedi za odmero dohodnine od dobička iz unovčitve investicijskih
               kuponov podsklada krovnega sklada, če so bile take unovčitve investicijskih kuponov
               namenjene izključno poravnavi stroškov, povezanih s prehajanjem zavezancev med
               podskladi krovnega sklada. Zato velja ta predlog podpreti, saj s postopkovnega vidika
               omogoča realizacijo materialne pravice, določene v zakonu o dohodnini. Zato bomo
               poslanci DeSUS-a predlagane spremembe podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Radovan Žerjav v imenu Poslanske skupine Slovenske
               ljudske stranke. Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovane kolegice in kolegi, spoštovani ministri!
               Novelo, ki jo imamo pred seboj, je pripravila sedanja Vlada Republike Slovenije kot
               enega izmed ukrepov za blažitev negativnih posledic finančne krize. Vendar pa v
               Poslanski skupini SLS ugotavljamo, da spremembe in dopolnitve Zakona o davčnem
               postopku prinašajo bolj malo novosti, ki bi se nanašale na blaženje oziroma
               preprečitev nastanka negativnih posledic finančne krize. V osnovi gre le za en davčni
               ukrep, ki se navezuje na postopek pobiranja davka od dohodkov pravnih oseb. Z namenom
               odprave in preprečitve nastanka škodljivih posledic finančne krize se spreminja 371.
               člen Zakona o davčnem postopku. V Poslanski skupini SLS sicer podpiramo spremembo, po
               kateri bodo zavezanci plačevali akontacijo davka za tekoče davčno obdobje glede na
               znesek davka, ki se izračuna od davčne osnove po davčnem obračunu za predhodno davčno
               obdobje in glede na stopnjo tekočega davčnega obdobja. Posledično bo torej prihodnje
               leto v skladu z Zakonom o davku od dohodka pravnih oseb davčna stopnja 21% davčne
               osnove namesto 22.</p>
               <p>Vsi pa moramo priznati, da ta 1% pri malem in celo srednje velikem podjetniku ne
               igra takšne vloge, da bi lahko temu rekli reševanje krize. Ne razumemo tudi, zakaj
               Vlada ni predlagala spremembe Zakona o davku od dohodkov pravnih oseb, kjer bi imeli
               veliko večji manevrski prostor za znižanje davčne stopnje. Morda bi vnesli določbe,
               ki bi se nanašale le na krizno obdobje.</p>
               <p>Ostale spremembe in dopolnitve so namenjene bolj ali manj poenotenju tega zakona z
               drugo zakonodajo oziroma redakcijskim popravkom. Tako je na novo določen odpis davka
               pri stečajih in prisilnih poravnavah v primeru, ko je stečajni dolžnik fizična oseba
               in upnik davčni organ. V skladu z zakonom o finančnim poslovanju v postopkih zaradi
               insolventnosti in prisilnem prenehanju, se namreč davek, ki v postopku osebnega
               stečaja ni bil plačan, odpiše le na podlagi pravnomočnega sklepa sodišča o odpustu
               obveznosti. Strinjamo se tudi s tem, da v praksi podaljšan rok za pritožbo zoper
               sklep o zavrženju pritožbe ni potreben. Konec koncev gre v primeru zavrženja le za
               formalne in ne vsebinske razloge.</p>
               <p>V Poslanski skupini SLS bomo predlog novele podprli, ker prinaša neko rešitev za
               blažitev posledic finančne krize. Žal pa ta ukrep še zdaleč ni zadosten v globalnem
               smislu. Kot sem že omenjal, bi na splošno pričakovali nekoliko bolj korajžne,
               ambiciozne in robustne spremembe in dopolnitve morda tudi katerega drugega zakona,
               kot je, denimo, Zakona o davku od dohodka pravnih oseb. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic v imenu Poslanskega kluba Liberalne
               demokracije Slovenije. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa predsedujoči, za besedo. Pozdrav ministrom, kolegice in pa kolegi. V
               Poslanskem klubu Liberalne demokracije Slovenije ima Predlog zakona o spremembah in
               dopolnitvah Zakona o davčnem postopku soglasno podporo. Še več. Ocenjujemo, da je
               pravi zakon v pravem trenutku in pa s pravimi ukrepi. V časih, ki se napovedujejo, je
               bolj kot robustno, brezglavo hitenje potrebno, da so koraki premišljeni, smeli in
               previdni ter da gredo vztrajno drug za drugim v pravo smer.</p>
               <p>Zato se nam zdi, da bo ta zakon pomembno vplival na blaženje posledic finančne
               krize, na poenostavitev davčnega postopka za zavezanca za davek, da bo seveda zadeva
               bolj konsistentna. Tudi tistih redakcijskih popravkov, ki nekatere očitno motijo -
               moram reči, da v Poslanskem klubu Liberalne demokracije Slovenije z njim nimamo
               nobenih težav. Še celo nasprotno, zdi se nam, da je za to družbo in za naše delo
               pomembno, da kadar koli v postopku vidimo težavo, napako, da jo seveda sproti
               popravljamo in zato seveda tudi kar se teh tehnično-operativnih sprememb nimamo
               težav, seveda pa želimo, da se v zakonodaji in pa v predvidenih postopkih, ki to
               urejajo, v bodoče to tudi še bolj precizira in pa dodela.</p>
               <p>Danes je bilo slišati, tudi kakšni bodo finančni učinki tega zakona. Številke smo
               slišali, od milijona evrov pa do petdesetih milijonih evrih, ne glede na to, kakšni
               bodo v teh časih, ki prihajajo, ni pomemben milijon evrov, pač pa je pomemben vsak
               evro in pa vsak cent.</p>
               <p>Mi ugotavljamo, da gre za pot, ki bo določenim podjetnikom, obrtnikom povzročila
               manj administrativnih, manj časovnih in pa tudi manj finančnih izdatkov, zato bomo
               predlog spremembe zakona podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem drugo obravnavo
               predloga zakona. Odločanje o predlogu zakona bomo v skladu s časovnim potekom seje
               opravili v okviru glasovanj, pol ure po prekinjeni 1.b točki dnevnega reda. S tem
               prekinjam to točko dnevnega reda.</p>
               <p>Prehajamo na <title>1.b TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH ZAKONA O DOHODNINI,</title> nujni postopek.</p>
               <p>Predlog zakona je v obravnavo zboru predložila Vlada. Besedo dajem predsedniku Vlade
               za dopolnilno obrazložitev predloga zakona. Gospod Franc Križanič, minister za
               finance, dr. Križanič, prosim. Zdaj pa se lahko napotite za govorniški pult, prosim.
           </p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Hvala lepa. Torej, spoštovane poslanke in poslanci, spoštovani predsednik Državnega
               zbora.</p>
               <p>Vlada Republike Slovenije je pripravila celovit nabor ukrepov za blažitev posledic
               finančne krize. Predlog ukrepov zajema tako ukrepe na področju finančne politike kot
               tudi na področju ekonomske politike, kjer je poseben poudarek dan ukrepom v
               upočasnitev upadanja gospodarske rasti, za povečanje likvidnosti gospodarstva,
               ukrepom za subvencioniranje stroškov dela v času krčenja gospodarske dejavnosti ter
               ukrepom za nadaljnji kakovostni razvoj Slovenije. Sestavni del so tudi ukrepi na
               področju fiskalne politike, med katerimi imajo pomembno mesto ukrepi na področju
               prestrukturiranja javnofinančnih prihodkov za nadaljnjo razbremenitev
               gospodarstva.</p>
               <p>Spoštovani! Julija 2008 je bila sprejeta sprememba zakona o dohodnini, po kateri se
               je ponovno uvedla olajšava za investiranje pri dohodkih iz dejavnosti, to so dohodki
               fizičnih oseb, in sicer v obliki znižanja davčne osnove. Znižanje davčne osnove je
               možno v višini 20% zneska investiranega v opremo in v neopredmetena dolgoročna
               sredstva, vendar največ v višini 10.000 evrov v letu vlaganja in 10.000 evrov v
               davčnem letu po letu vlaganja ter največ v višini davčne osnove, kar pomeni, da je v
               posameznem davčnem letu najvišja možna olajšava 10.000 evrov, če ima zavezanec dovolj
               davčne osnove. V primeru, da je davčna osnova v prvih dveh letih prenizka, da bi bilo
               mogoče olajšavo izkoristiti v celoti, zakon določa, da se neizkoriščeni del olajšave
               lahko izkoristi še v naslednjih štirih letih. Za opremo se ne štejejo pohištvo in
               pisarniška oprema, razen računalniške opreme, ter motorna vozila, razen avtomobilov
               in avtobusov na hibridni in električni pogon, in tovornih motornih vozil z motorjem,
               ki ustreza najmanj emisijskim zahtevam EVRO 6. V prehodnih določbah je določeno, da
               se v letu 2008 prizna za olajšavo tudi nakup tovornih motornih vozil z motorjem, ki
               ustrezajo najmanj emisijskim zahtevam EVRO 5. V neopredmetena dolgoročna sredstva se
               ne štejejo dobro ime in ustrezni stroški naložb v tuja opredmetena osnovna sredstva.
               Zavezanec, ki opremo in neopredemetno dolgoročno sredstvo pridobi na podlagi
               finančnega najema, ima prav tako pravico do uveljavitve navedene olajšave. Zavezanec,
               ki opravlja dejavnost, mora za uveljavljanje olajšave izpolnjevati zaposlitvene
               pogoje, in sicer mora zavezanec zaposlovati enega delavca za polni delovni čas za
               celotno davčno obdobje. Olajšavo lahko uveljavlja tudi zavezanec, ki sicer ni
               zaposloval delavca za polni delavni čas za celotno davčno obdobje, če v letu, za
               katerega uveljavlja olajšavo za investiranje, zaposli najmanj enega delavca za polni
               delovni čas vsaj tri mesece pred koncem davčnega leta in ta pri njem ostane zaposlen
               še najmanj eno leto po letu, za katerega uveljavlja olajšavo za investiranje.
               Določeno je tudi ravnanje v primeru, če zavezanec odsvoji opremo oziroma
               neopredmetena dolgoročna sredstva v določenem obdobju potem, ko je izkoristil davčno
               olajšavo, in ravnanje v primeru, če ni imel zaposlenega delavca v skladu z zakonom.
               Podobna olajšava kot za investiranje v okviru dohodka iz dejavnosti je bila
               uveljavljena tudi za investiranje v okviru dohodka iz osnovne kmetijske in gozdarske
               dejavnosti v okviru kmečkega gospodinjstva, in sicer v višini 20% vlaganj, vendar ne
               več kot 10.000 evrov v prvem in 10.000 evrov v drugem letu po letu vlaganja oziroma
               skupaj ne več kot 20.000 evrov. Tudi v okviru osnovne kmetijske dejavnosti se
               olajšava priznava v višini davčne osnove, zato je omogočeno, da se morebitni
               neizkoriščen del uveljavlja v petih letih po letu vlaganja. Priznana vlaganja se v
               povezavi z osnovno kmetijsko in gozdarsko dejavnostjo omejujejo le na opremo,
               kmetijsko mehanizacijo in osnovna sredstva brez zemljišč in objektov.</p>
               <p>Spoštovani! Ocenjujoč potrebe po ukrepih v času finančne krize je bila v novembru
               predlagana sprememba zakona o dohodnini, po kateri naj bi se povišala olajšava za
               raziskave in razvoj ter povečala olajšava za investiranje in olajšali pogoji za
               uveljavitev te olajšave v delu, ki se nanaša na zaposlitvene pogoje. Predlagano je
               bilo, da naj bi se veljavna olajšava za investiranje v obliki znižanja davčne osnove
               povečala z 20% na 30% investiranega zneska, pri čemer se ne bi več določala absolutna
               velikost olajšave. Se pravi, omenjenih 10.000 plus 10.000 evrov. Olajšavo bi bilo
               mogoče izkoristi do višine davčne osnove v petih letih po letu vlaganja. Prav tako je
               bilo predlagano, da se črtajo pogoji, vezani na zaposlitev delavcev, ostali pogoji so
               ostali nespremenjeni. Smiselno enaka rešitev je bila predlagana za investiranje v
               okviru dohodka iz osnovne kmetijske in gozdarske dejavnosti v okviru kmečkega
               gospodinjstva.</p>
               <p>Vlada meni, da je bila vsebina dela predloga novele Zakona o dohodnini, ki jo
               obravnavate danes, v skladu z ukrepi, ki se sprejemajo za ublažitev finančne krize. V
               tem okviru Vlada ocenjuje, da lahko k zastavljenim ciljem pripomore povečanje obsega
               za investicijske olajšave <gap n="..."/><stage>/opozorilni znak za konec razprave./</stage><gap n="..."/> za osnovno
               kmetijsko-gozdarsko dejavnost ter olajšuje pogoje za njeno uveljavljanje, medtem ko
               menimo, da olajšave za investicijo v znanost in razvoj takšnega učinka ne bodo imele,
               ker lani praktično niso bile izkoriščene. Gre za očitno manjša podjetja, ki tu prav
               dosti ne investirajo. Skupen učinek je ocenjen na 50 milijonov evrov<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Minister, prosim, če zaključite s predstavitvijo.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Najlepša hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za finance in monetarno politiko kot
               matično delovno telo. Besedo dajem podpredsedniku mag. Radovanju Žerjavu za
               predstavitev poročila. Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani ministri, spoštovane kolegice in kolegi!
               Odbor za finance in monetarno politiko je na 5. nujni seji danes kot matično delovno
               telo obravnaval Predlog zakona o spremembah Zakona o dohodnini, ki ga je Državnemu
               zboru v obravnavo predložila Vlada s predlogom za njegovo obravnavo in sprejetje po
               nujnem postopku. Seji odbora so prisostvovali predstavnice in predstavniki
               predlagatelja zakona, torej Ministrstvo za finance, Zakonodajno-pravne službe in
               Obrtno-podjetniška zbornica Slovenije. K predloženemu zakonu so v poslovniškem roku
               amandmaje k predlogu zakona vložile poslanske skupine SD, Zares, DeSUS in LDS, in
               sicer k 1. in 2. členu.</p>
               <p>Odbor je bil seznanjen z mnenjem Zakonodajno-pravne službe, ki je navedeni predlog
               zakona preučila z vidika skladnosti z Ustavo in pravnim sistemom ter z
               zakonodajno-tehničnega vidika. K predloženemu besedilu zakonskih sprememb
               Zakonodajno-pravna služba nima drugih pripomb razen opozorila, da kaže razmisliti o
               utemeljenosti uskladitve določb 73.a člena, 3. člen predloga zakona.</p>
               <p>Odboru je bilo posredovano mnenje Vlade, ki ga je Vlada sprejela na 5. redni seji
               dne 18.12.2008, in sicer k Predlogu zakona o spremembah in dopolnitvah Zakona o davku
               od dohodkov pravnih oseb in k Predlogu zakona o spremembah Zakona o dohodnini. S tem
               mnenjem se je Vlada opredelila do navedenih predlogov zakonov, ki ju je v zakonodajni
               postopek vložila vlada v prejšnji sestavi.</p>
               <p>V uvodni dopolnilni obrazložitvi členov je minister za finance poudaril, da je
               predloženi zakon pripravila še vlada v prejšnji sestavi, vlada v sedanji sestavi pa
               ga je preučila in ugotovila, da bo sicer imel negativne učinke na državni proračun v
               višini 50 milijonov evrov, da pa prinaša določene socialne učinke. S tega vidika se
               je Vlada odločila, da ga podpre v delu, ki se nanaša na uveljavljanje splošne
               olajšave za investicije za določen segment gospodarstva, saj meni, da bi temu delu
               gospodarstva tako omogočila lažji prehod skozi finančno krizo. Vlada ga je zato
               vključila v okvir ukrepov za blažitev posledic finančne krize.</p>
               <p>Predstavnica Zakonodajno-pravne službe je poudarila, da Zakonodajno-pravna služba k
               predlogu zakona nima pripomb, saj v svojem mnenju podaja le vprašanje k 3. členu.
               Zakonodajno-pravna služba tudi nima pripomb k vloženima amandmajema poslanskih skupin
               koalicije.</p>
               <p>Člani odbora in ostali prisotni so v okviru razprave o posameznih členih pretežno
               razpravljali o določbi 1. člena ter k tej določbi vloženemu amandmaju poslanskih
               skupin koalicije, s katerim se predlaga njeno črtanje. Predstavniki opozicije so
               nasprotovali amandmaju poslanskih skupin koalicije, saj se niso strinjali s črtanjem
               določbe 1. člena. S črtanjem 1. člena naj bi sedanja koalicija določenemu segmentu
               gospodarstva dajala nek neprimeren signal. Predstavniki koalicije pa so zagovarjali
               črtanje 1. člena, saj so poudarjali, da Vlada v sedanji krizni situaciji nima prav
               veliko manevrskega prostora.</p>
               <p>Odbor je v skladu z drugim odstavkom 130. člena Poslovnika Državnega zbora
               obravnaval vložena amandmaja poslanskih skupin SD, Zares, DeSUS in LDS k 1. in 2.
               členu ter ju sprejel. Odbor je v skladu s 128. členom Poslovnika Državnega zbora
               glasoval o vseh členih predloga zakona ter jih sprejel. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima mag. Andrej
               Vizjak v imenu Poslanske skupine Slovenske demokratske stranke. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik! Vlada Janeza Janše je parlamentu posredovala 7. novembra paket
               dveh zakonov, ki sta komplementarna in katerih ambicija je urediti isto zadevo. Žal
               imamo danes na mizi zgolj enega izmed teh in zato je ta obravnava nekoliko defektna.
               Defektna je, kajti ta zakon, Zakon o dohodnini, pokriva zgolj en segment gospodarskih
               subjektov, samostojne podjetnike, ki so dohodninski zavezanci, ne pokriva pa
               gospodarskih subjektov. Torej zavestno sedaj ločujemo med, na primer, samostojnim
               podjetnikom z enim zaposlenim, ki ima krovstvo ali ki ima obdelavo kovin, in
               gospodarsko družbo, d.o.o., ki ima enako enega zaposlenega in se ukvarja s povsem
               enako dejavnostjo, vendar ker je druge statusne oblike, se bo prvemu investicijska
               olajšava štela, drugemu, ki je pa d.o.o., pa ne. In mislim, da to ni prav, in to je
               treba uvodoma pri obravnavi tega zakona tudi povedati.</p>
               <p>Torej, učinkuje za vse gospodarske subjekte in ne vem, kako bodo gledali, na primer,
               člani Obrtno-podjetniške zbornice, od katerih je 20% d.o.o.-jev oziroma d.n.o.-jev in
               gospodarskih družb in preostalih 80% je s.p.-jev. Eni bodo imeli davčne olajšave,
               drugi ne bodo imeli davčnih olajšav. In enim se bodo štele te davčne olajšave že za
               leto 2008, drugim se ne bodo štele.</p>
               <p>Spoštovani gospodje, jaz mislim, da to ni prav, da je tu Vlada storila napako in da,
               žal, danes nimamo na tej mizi tudi Zakona o davku od dohodka pravnih oseb, ki je bil
               hkrati predlagan 7. 11. Vlada je do njega sprejela negativno stališče, da tega ne in
               to je prvi defekt te obravnave, za katerega ne vem konkretnih argumentov.</p>
               <p>Druga grenčica je ta, da je bil ta zakon z onim drugim, to se pravi zakonom o davku
               od dohodka pravnih oseb predložen parlamentu že 7. novembra. Kolegij parlamenta se je
               od takrat do danes, do pred nekaj dnevi, ni opredelil do postopka okoli tega zakona
               in s tem proceduralno zavrne njegovo obravnavo. Bi ga lahko obravnavali. Zakaj je to
               pomembno? To je pomembno zato, ker ta zakon cilja že na leto 2008 in mora biti
               sprejet v letošnjem letu, kakor tudi oni drugi, in je bil to pravzaprav en manever,
               za katerega mislim, da je bil taktične narave in je hotel razbremeniti diskusijo
               parlamenta o tej prepomembni temi.</p>
               <p>Torej, Slovenska demokratska stranka seveda podpira osnovno intenco tega zakona.
               Mislim, da je prava, vendar ni zadostna. Še posebej ni zadostna zaradi tega, ker je
               koalicijska večina črtala povečevanje davčnih olajšav za raziskave in razvoj
               samostojnih podjetnikov, češ da se v preteklosti niso veliko uporabljale in da so
               zato nepotrebne - povečevanje le-teh. Mi menimo, da je potrebno povečevanje davčnih
               olajšav za raziskave in razvoj tudi samostojnih podjetnikov, da je to v kontekstu
               lizbonske strategije, v kontekstu prizadevanja vseh vlad, to je povečati vlaganja v
               raziskave in razvoj gospodarskih subjektov in skozi ta ukrep bi se to dalo storiti.
               In ne razumem vsebinskih razlogov, zakaj je bil sprejet amandma večine koalicijskih
               oziroma vseh koalicijskih strank, ki je bil pravzaprav pripravljen na ministrstvu,
               kot je minister tudi sam povedal, in je preprečil dvig davčnih olajšav za raziskave
               in razvoj. Ostale rešitve zakona so identične tistim, ki je predlagala prejšnja
               vlada, in so zato za nas sprejemljive in jih bomo z veseljem podprli. Vložili smo
               amandma, s katerim dajemo parlamentu še enkrat možnost razmisliti o povečevanju
               davčnih olajšave za raziskave in razvoj.</p>
               <p>Bi pa opozoril še na finančne posledice tega zakona. Ko je prejšnja vlada pripravila
               ta zakon in ga vložila v parlament, so veljale druge napovedi Umarja. Kot veste, se
               upošteva zadnje makroekonomske podatke, tako statistike kot Umarja, in po le-teh, ki
               so bili bistveno bolj optimistični, so bile ocenjene tako visoke finančne posledice.
               Verjemite mi, da napovedana gospodarska rast, tudi upad investicijskih bo zelo, zelo
               oklestil tudi primer, če bi se vsi gospodarski subjekti odločili za uveljavitev teh
               davčnih olajšav. Torej, tudi če to bo v polni meri izpeljano, bodo finančne posledice
               tega zakona bistveno bistveno nižje. In to je zopet, kako bi rekel, ena pripomba na
               te vaše komentarje, kako veliko se daje gospodarstvu, v resnici pa je tega, žal,
               veliko manj.</p>
               <p>Torej, mi bomo zakon podprli in tudi amandma.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Vili Trofenik v imenu Poslanske skupine Zares.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo.</p>
               <p>V poslanski skupini bomo Predlog zakona o spremembah in dopolnitvah Zakona o dohodni
               podprli. Ta zakon ima izrazito socialno noto in v pravem pomenu besede pomeni
               <q>"blaženje negativnih posledic finančne krize"</q>. Seveda ga je treba sprejeti letos, da
               velja za to leto oziroma leto 2008, če ne, bi se postavilo še drugo vprašanje
               negativnih učinkov tega zakona na državni proračun oziroma vzporednost sprejemanja
               rebalansa, kot bi to bilo treba zaradi drugih, vendar v tem trenutku ne pripravljenih
               ukrepov. Tu je treba poudariti, da gre za izrazito socialno noto in zato podpiramo
               obravnavo po hitrem postopku in sprejetje tega zakon. Seveda pa smo podprli tudi
               amandma, s katerim je bil črtan 1. člen zakona iz tega razloga, ker bi, če bi bil 1.
               člen zakona sprejet, prišlo do razlike med tako imenovanimi s.p.-ji in malimi
               d.o.o.-ji oziroma enočlanskimi d.o.o.-ji. Mislimo, da je treba to enakovredno urediti
               v naslednjem paketu, v okviru zakonskega okvira, pač kakor to v skladu z našimi
               zakoni in ustavo gre.</p>
               <p>Še enkrat: zakon bomo podprli in enako smo podprli tudi amandma za črtanje 1.
               člena.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Anton Urh v imenu Poslanske skupine DeSUS.</p>
               <p>Prosim.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani, gospod predsednik. Spoštovane poslanske in poslanci.</p>
               <p>Predlog dohodninske novele je bila v zakonodajni postopek vložena že v začetku
               novembra kot hitra reakcija na vsesplošno finančno krizo. Da bi se vsaj malo ublažile
               posledice te krize, katere val občutimo tudi državljani in državljanke Slovenije, je
               pripravljavec besedila novele ukrepov za upočasnitev upadanja gospodarske rasti, za
               povečanje likvidnosti gospodarstva, ukrepov za znižanje stroškov dela ter za
               kakovostni razvoj gospodarstva poskušal vgraditi v Zakon o dohodnini. In sicer
               predlaga spremembo višine olajšave na področju dohodkov iz dejavnosti, povečuje se
               olajšava za vlaganje v raziskave in razvoj ter spreminja in povečuje investicijske
               olajšave ter predlaga spremembo višine olajšave na področju dohodkov iz osnovne
               kmetijske in osnovne gozdarske dejavnosti s povečanjem olajšave za investiranje.</p>
               <p>Za prejšnjo vlado so bile sedaj novelirane davčne olajšave in druge ugodnosti še
               celo poleti nesprejemljiv predlog. V smislu, da bi investicijsko olajšavo sploh
               določila, je Vlada nato junija 2008 le oblikovala novelo zakona o dohodnini dve v
               smislu uvedbe investicijske olajšave, ki je bila junija 2008 tudi sprejeta in da bi
               slednjo določila v odstotku od naložbe, tako da bi bila enako pomembna za mala
               podjetja in velike družbe. Ko je bila v odhajanju, pa je predlagala prav slednje:
               investicijska olajšava je sedaj oblikovana po meri mikro podjetij in malih podjetij -
               največ 10 tisoč evrov na leto in največ 20 tisoč evrov v dveh letih. Ravno zaradi
               slednjega bi bila zanimiva predvsem za srednje in velike družbe, na katerih tudi
               temelji slovensko gospodarstvo: na primer Krka, Sava, Gorenje, Luka Koper. Takšni
               spremembi poslanci DeSUS-a načeloma ne nasprotujemo. Imamo pa pomisleke v zvezi z
               ukinjanjem dodatnega pogoja za uveljavljanje olajšave za investiranje, in sicer gre
               za zaposlitveni pogoj. Seveda veljavna zakonodaja določa, da mora imeti zavezanec
               zaposlenega vsaj enega delavca za polni delovni čas, predlog novele pa to ukinja.
               Sicer predlagatelj ocenjuje, da bo tovrstna sprememba pozitivno vplivala na
               zaposlenost in razvoj, ne podaja pa konkretnih argumentov, zakaj meni, da bi ta
               ukinitev zaposlitvenega pogoja pozitivno vplivala na zaposlovanje. Poslanci DeSUS-a
               vidimo pozitivnost zgolj v tem, da bo ta olajšava dostopna tudi samozaposlenim, ne
               vidimo pa nekih pozitivnih učinkov na zaposlovanje na splošno oziroma na zmanjševanje
               brezposelnosti. Tudi kar se tiče olajšav na področju dohodkov iz kmetijske in
               gozdarske dejavnosti menimo, da bi bilo smotrneje celovito pristopiti k tej panogi
               predvsem z vidika razvoja tega področja ter spodbujanja določenih segmentov panog na
               področju kmetovanja in ne zgolj generalno opredeljevati ugodnosti, na primer določiti
               olajšave za zavezance, ki se ukvarjajo z eko kmetovanjem, dodatne olajšave za
               zavezance čebelarje, ki so bili do sedaj skoraj vedno izigrani. Pomanjkljivost novele
               vidimo tudi v spregledu davčnih ugodnosti fizičnih oseb. Finančna in gospodarska
               kriza ne bo oplazila zgolj podjetnikov, kmetov, pravnih oseb, temveč je bodo občutile
               občutneje tudi fizične osebe. Še več, tudi tokrat posredno na udaru ravno posameznik,
               saj se z opustitvijo zaposlitvenega pogoja pri uveljavljanju investicijske olajšave
               tako po predlogu novele zakona o dohodnini dve kot po predlogu novele zakona o
               dohodnini dve nikakor ne pristopa k dodatnemu vplivu na večje možnosti za
               ohranjevanje zaposlenosti. Zato bi bilo po našem mnenju potrebno pristopiti tudi k
               reševanju tega vprašanja. Naša poslanska skupina DeSUS posameznim vsebinskim rešitvam
               sicer ne nasprotuje, in bomo podprli predlog zakona o dohodnini. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Zmago Jelinčič Plemeniti v imenu Poslanske skupine Slovenske
               nacionalne stranke.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Lep pozdrav vsem skupaj! Današnji predlog zakona o spremembah
               zakona o dohodnini je bil res vložen že novembra meseca in je skrajni čas, da ga
               sprejmemo. V bistvu ni ne vem kakšna revolucionarna zadeva, pa vendar ureja na
               določenem segmentu nekatere stvari. Jaz sicer sodim, da mogoče vse tisto, kar smo
               slišali od predgovorca, res ne moremo strpati v en zakon in bo potrebno narediti kaj
               drugega. Ampak to pričakujemo od koalicije, da bo naredila tisto, kar smo od
               predgovorca slišali, da je treba še popraviti.</p>
               <p>Dejstvo je, da Vlada predlaga odpravo zaposlitvenih pogojev, kar je sicer v redu,
               vendar pa, kakšni bodo pa kontrolni mehanizmi, kdo bo kontroliral, ali se res dogaja
               tisto, kar zahteva in določa zakon, ali se zopet ne zlorabljajo zakonska določila za
               kakšne privatne koristi. V osnovnem predlogu zakona je Odbor za finance tudi
               predlagal črtanje 1. člena. S tem se pravzaprav uničiti tisto, kar je bila glavna
               poanta zakona, zato sodim, da je smiselno, da se podpre amandma, ki ga je vložila
               Poslanska skupina Socialno demokratske stranke, kjer se vrača tisti 1. člen v zakon.
               Drugače bo zakon zgolj do neke mere relevanten in delujoč. Da bi se več ali manj
               zadeve izpustile tam, kjer bi se uveljavljale splošne olajšave za vlaganje v
               raziskave in razvoj, v višini 40% zneska, mislim, da bi bilo to zelo slabo. Konec
               koncev javnofinančni primanjkljaj s tega zakona ni več kot petdeset milijonov evrov,
               lahko pa prinese določene koristi, kajti ravno tukaj je področje, kjer je Slovenija
               najbolj zaostajala. V raziskave in v razvoj nismo vlagali praktično ničesar. Denar,
               ki je bil zaslužen tudi s kakšnimi inovativnimi posegi, se je potem namesto, da bi se
               vlagala dalje, delil kot dobiček. In seveda glede na to, da so do dobička bili
               najbolj upravičeni lastniki in pa vodstveni kader, so imeli od tistih zadev
               pravzaprav korist samo oni.</p>
               <p>Zato sodim, da je potrebno podpreti zakon, sam po sebi in pa seveda tudi amandma k
               1. členu in Slovenska nacionalna stranka bo to tudi storila. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Radovan Žerjav v imenu Poslanske skupine Slovenske
               ljudske stranke. Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik, spoštovane kolegice in kolegi.</p>
               <p>Predlog, ki ga imamo pred seboj, je pripravila še prejšnja Vlada. Menimo, da bi
               moral biti na dnevnem redu že mnogo prej. Cilj predloga zakona je bil z davčnimi
               olajšavami za investiranje spodbuditi razvoj podjetništva, vključno s kmetijstvom. V
               Poslanski skupini SLS se strinjamo s tem, da bi bilo nujno takoj povečati davčne
               olajšave za investiranje, s čimer bi bili doseženi pozitivni učinki na zaposlenost in
               razvoj. Žal nam je, da so koalicijske stranke na matičnem odboru predlagale amandma,
               ki je črtal 1., torej bistveni člen predloga zakona. Tako je zakon izgubil svoj pravi
               pomen. Ne razumem točno zakaj, ni bil s strani koalicijskih strank predlagan amandma,
               ki bi določal investicijsko olajšavo v višini 30%, kot je Vlada sama obljubila med
               svojimi ukrepi. Nas pa veseli oziroma se nam zdi pomembno, da so v tem predlogu
               zakona ostale investicijske olajšave za vlaganja v osnovno kmetijsko in gozdarsko
               dejavnost.</p>
               <p>V Poslanski skupini SLS menimo, da so potrebne olajšave za investicije. Če se
               investicije ustavijo, bo velik del gospodarstva, predvsem gradbeništvo, ostal brez
               dela, kar ima spet za posledico manjše povpraševanje. Nujno je treba poskrbeti, da se
               bo investiranje nadaljevalo tako v podjetjih kot v državi. V predlogu je bila
               poudarjena tudi regionalna nota. Naj na tem mestu spomnim na skupne investicije
               države in lokalnih skupnosti, ki bi tako ohranjale zaposlenost in preprečile padanje
               notranjega povpraševanja. Gre za spodbujanje javnih izdatkov. Menimo, da je treba iti
               v izdatke, ki so hitro uresničljivi in regionalno razpršeni, da se vežejo na lokalno
               infrastrukturo in da koristi od njih ne bodo takoj odtekle v tujino. Gre za vrsto
               okoljsko-komunalnih projektov, ki imajo približno 50% evropskega denarja. V zvezi s
               tem predlagamo, da se lokalnim skupnostim povečajo sredstva ali pa podrejeno, da se
               dovoli višje zadolževanje.</p>
               <p>Menimo pa tudi, da se davčne olajšave ne bi smelo omejiti le na razvoj, ker bo to
               premalo. Jih je pa potrebno časovno omejiti, da se načrti uresničujejo sedaj, ne pa
               kadarkoli. Pred leti smo že imeli investicijske olajšave v kmetijstvu, a danes so
               tako ustavile, da se ne izkoriščajo niti za to namenjena evropska sredstva. v
               kmetijstvu zato ni več interesa, predvsem pa je v veljavi taka ureditev, da se
               olajšava prizna le za nakup strojev, ki so seveda iz izvoza, ne pa tudi za nakup
               zemljišča. In ker sem že pri kmetijstvu. Zavedati se moramo, da se je v zadnjem letu
               položaj kmetijstva grozno poslabšal, ker so se na primer umetna gnojila, zaščitna
               sredstva podražila tudi za več kot 100% in ni nobene kmetijske panoge, ki bi te
               stroške pokrivala, vključno s subvencijami, katerih obdavčitev, menimo, da je
               neutemeljena.</p>
               <p>Pa še nekaj naj poudarim na tem mestu. Zakaj v tako imenovanem ekonomsko-socialnem
               svetu ni ministra za kmetijstvo, gozdarstvo in prehrano? Ste morda spregledali, da je
               poleg kmetijstva še minister za celotno živilsko predelovalno industrijo in
               gozdarstvo? Dokazano je, da se bo prihodek v kmetijstvu v naslednjem letu zmanjšal za
               10%, da so se povečali stroški, da padajo kupne cene na svetovnih trgih. In to je
               treba rešiti z zdravo pametjo. Ali je kriza samo za en del ljudi, za velika podjetja
               in banke, ali je kriza za vse nas? Kmetijstvo bo enostavno bankrotiralo. Tam se zdaj
               dogaja največja katastrofa, tako da so kmetje začeli opuščati agrotehnične ukrepe, ne
               kupujejo ustreznega materiala, ne gnojijo ustrezno, ne uporabljajo določenih
               tehnologij in kvaliteta ter proizvodnja bosta še naprej padali. In to zdaj, ko smo v
               Sloveniji že na polovični samooskrbi, kar se tiče hrane. Italijanski minister za
               kmetijstvo je pred dobrim mesecem javno izjavil, da on vidi rešitev iz krize v
               povečani samooskrbi Italije.</p>
               <p>V Poslanski skupini SLS bomo predlagani zakon o spremembah Zakona o dohodnini
               podprli. Še raje pa bi podprli zakon o dohodnini v osnovni verziji, z investicijskimi
               olajšavami za vse gospodarske družbe, zato bomo podprli še predlagani amandma. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic, v imenu Poslanskega kluba Liberalne
               demokracije Slovenije. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsednik. Vsem skupaj še enkrat prijazen pozdrav! Brez investicij in
               razvoja ni napredka, tega se zavedamo tudi v Poslanskem klubu Liberalne demokracije
               Slovenije, zato ta predlog sprememb Zakona o dohodnini podpiramo. Še posebej zaradi
               tega, ker tudi kdor bere naš program, program stranke Liberalne demokracije
               Slovenije, vidi, da smo na vidno mesto pod točko o izboljšanju konkurenčnosti
               gospodarstva v programu navedli prav to, da je treba sredstva za investicije in
               olajšave povečati.</p>
               <p>V resnih časih, ki prihajajo, zagotovo nobena druga stvar ni tako pomembna kot ravno
               naložbe v raziskave in razvoj, tako samostojnim podjetnikom kot tudi samozaposlenim.
               In tistim, ki govorijo, da je 50 milijonov evrov ali 0,13% bruto družbenega proizvoda
               zanemarljiv ali majhen denar, moram reči, da v naši poslanski skupini ne razmišljamo
               tako. Pomembna so čisto vsa sredstva, vsi napori in vse sile, ki se lahko namenijo za
               doseganje tega cilja. Zagotovo nam je bil tudi razmislek in dilema, kako povečati
               sredstva za druge gospodarske družbe. Po zagotovilih ministrstev se bo to zgodilo
               tudi v paketu ukrepov, ki bodo tem sledili.</p>
               <p>Je pa zagotovo vsaka taka razprava tudi čas, da razmislimo o tem, ali na področju
               tehnologije in znanosti vlagamo na pravi način. Danes si lahko v Financah preberete,
               da razmerje med vložkom tehnologija in znanost v nekaterih evropskih državah je tam
               nekje 2:1, pri nas pa smo zagotovo v tem delu Evrope rekorderji, saj za znanost v
               povprečju namenjamo devetkrat toliko, kot v tehnologijo. To pomeni, da ogromno
               sredstev namenjamo za neko akademsko razvojnoraziskovalno raven, ne pa za aplikacijo
               v konkretne primere in rešitve. To se pravi, preveč za znanstvenike, premalo za
               gospodarstvo.</p>
               <p>Na drugi strani pa smo podrobno proučili tudi eno analizo uslužbencev davčne uprave,
               ki so se s tem ukvarjali zadnjih 10 ali 15 let v tej državi in pri naših drobnih
               podjetnikih in pa obrtnikih, ki so v preteklosti že uveljavljali to davčno olajšavo,
               niso ugotovili, kakšne pomembne pozitivne korelacije, da tisti, ki so uveljavljali
               več olajšav, da so bile tudi razvojno ali zaposlitveno bolj uspešni. Mislim, da bi
               bilo tako prav in temu področju je treba v bodoče nameniti še več sredstev in več
               pozornosti.</p>
               <p>Moj predgovornik je zagotovo omenil tudi dve pomembni skupini, glede katerih se v
               Poslanskem klubu LDS-a še kako strinjamo. Na eni strani so lokalne skupnosti, občine.
               Recimo, eno od slovenskih podjetij, ki je v borzni A kotaciji, je imelo v preteklosti
               vložek sredstev za razvoj in pa investicije 50 milijonov evrov, v letu, ki prihaja,
               2009 bodo imeli teh sredstev samo še 15 milijonov evrov. 15 milijonov evrov pa je
               količina sredstev, ki jih danes v razvoj vlaga marsikatera, ne od večjih, od srednjih
               slovenskih občin. To so sredstva, ki jih s pomočjo države, evropskih kohezijskih
               sredstev in lastnih skladov vlagamo v napredek in razvoj in zato seveda pritrjujemo,
               da je treba biti tu tudi pozoren do lokalne ravni in pa v letih, ki še omogočajo
               črpanje evropskih in kohezijskih sredstev, zagotoviti na eni strani ali dodatna
               sredstva, na drugi strani pa seveda tudi omogočiti občinam, da se konkretno in samo
               za te razvojne projekte tudi dodatno zadolžijo. Podobna zgodba je tudi s kmetijstvom.
               Veliko govorimo o tem, da bomo subvencionirali zaposlovanje tistih, ki bodo delali
               manj ur na teden, obenem pa se mi zdi, da je potrebno in pomembno, da je to čas za
               razpravo, kaj bodo ti ljudje v času, ko ne delajo, dejansko počeli. Mislim, da bi
               bilo potrebno nekaj te energije usmeriti, da se ohranja slovensko podeželje, da se
               nam ne zarašča, da se izkoriščajo alternativni viri, namesto da vozimo nafto iz
               Savdske Arabije, ki je trenutno cenejša, da izkoristimo delovno silo za večjo
               proizvodnjo bio mase. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Matjaž Han v imenu Poslanske skupine Socialnih
               demokratov.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa še enkrat. Spoštovani predsednik, predstavniki Vlade, kolegici in
               kolegi.</p>
               <p>To je še eden ukrep, en zakon, ki verjamem, da bo v skupni masi pomagal, da bomo iz
               te krize prišli čim manj ranjeni. V Poslanski skupini Socialnih demokratov smo
               Predlog zakona o spremembah in dopolnitvah Zakona o dohodnini seveda natančno
               preučili. Vlada je na podlagi koalicijske zaveze tudi sprejela povišanje olajšave za
               investicije za obrtnike v skladu z javnofinančnimi omejitvami. V neugodnih ekonomskih
               razmerah so ravno samostojni podjetniki tisti, ki se najhitreje prilagajajo
               novonastalim razmeram, zato je ravno olajšava jasen signal obrtnikom za spremenjene
               razmere. Seveda pa predlagano znižanje davčnih stopenj davka od dohodka pravnih oseb
               iz 22 na 20% za leto 2008 bi za določen delež davčnih zavezancev z vidika obračuna
               davkov od dohodka povzročilo večji davčni izpad. Ta davčna stopnja pa je posebno
               pomembna za predelovalno industrijo ter za finančno in trgovinsko dejavnosti.
               Znižanje davčne stopnje davka od dohodkov v primerjavi s subvencioniranjem krajšega
               delovnega časa ne bi omogočilo podjetjem zagotovitve svežega kapitala, kar je bilo v
               zadnjih časih predstavljeno kot edina rešitev iz finančne krize. V času finančne
               krize, v času recesije, ko veliko podjetij ne ustvarja dobičkov ali ustvarja nižje
               dobičke, znižanje davčne stopnje od dohodkov pravnih oseb ne pomeni praktično nič.
               Zaradi tega znižanje davčne stopnje ni primeren ukrep za zmanjševanje finančne krize.</p>
               <p>Glede predloga prejšnje vlade pa naj omenimo, da sta Vlada in pa poslanska skupina
               Socialnih demokratov temeljito analizirala predlagane spremembe in ugotovila, da
               znižanje stopnje davka od dohodkov pravnih oseb ne bo vplivalo pozitivno na
               gospodarsko rast, je pa Vlada na podlagi koalicijske zaveze sprejela povišanje
               olajšav za investicije v skladu z javnofinančnimi omejitvami. Znižanje investicijskih
               olajšav je za večja podjetja primerno za spodbujanje gospodarske rasti v tako
               imenovanih normalnih razmerah, ko podjetja ustvarjajo dobičke. V času recesije, v
               času finančne krize pa podjetjem, ki ne ustvarjajo dobička in tudi ne investirajo, se
               pravi, da jim tudi ta olajšava ne pomeni veliko. Zaradi tega smo prepričani, da je
               investicijska olajšava predvsem namenjena obrtnikom, ki bodo imeli večjo
               razbremenitev z investicijsko olajšavo, ki jo prinašajo ostali ukrepi Vlade. Seveda
               pa v tej zadevi moramo gledati tudi socialni vidik, ki ga je tudi že minister omenil.</p>
               <p>Ko pa bo situacija dopuščala drugačne razmere in, če bo treba skrbeti za drugi val
               ukrepov, je pa danes minister napovedal, da se bo investicijska olajšava uvedla tudi
               za ostala podjetja v državi. V Socialni demokraciji smo nasprotovali ukinitvi
               investicijske olajšave v prejšnji vladi, kjer je davčna reforma z ukinitvijo davčne
               olajšave za investicije v davku od dohodka pravnih oseb povečala efektivno obdavčitev
               podjetij in samostojnih podjetnikov v zakonu o dohodnini, kar pa so podjetja in
               samostojni podjetniki prevalili v višjo obdavčitev na končne uporabnike. In to je
               tudi pomagalo k zvišanju inflacije. Prav tako pa znižanje davkov od dohodkov pravnih
               oseb ne priporoča Evropska komisija v svojem ekonomskem planu okrevanja.</p>
               <p>Zaradi tega smo Socialni demokrati prepričani, da bo zakon o dohodnini pomagal
               obrtnikom in seveda tudi zakon o dohodnini v predlagani vsebini podpiramo. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členu in vloženem amandmaju.</p>
               <p>V razpravo dajem 1. člen ter amandma Poslanske skupine SDS. Prosim za prijavo.
               Besedo ima gospod Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Ta amandma je posledica amandmaja, ki je bil sprejet na odboru, s katerim
               se je črtal 1. člen, katerega osnovni namen je, da se povečajo davčne olajšave za
               vlaganje, raziskave in razvoj samostojnih podjetnikov oziroma vseh dohodninskih
               zavezancev, in sicer iz 20 na 40%, v tistih manj razvitih krajih, kjer pa je še ta
               tako imenovana regionalna komponenta, pa iz 30 na 50 oziroma iz 40 na 60. Mi
               ocenjujemo, da je ta korak dvakrat pomemben. Prvič je pomemben, da se tistemu
               segmentu gospodarstva, ki zaradi strukture in ne nazadnje tudi kadrovske omejenosti
               nima nekih lastnih potencialov za razvoj raziskovalne dejavnosti in se mu vse, kar
               naroči, ne nazadnje tudi zunaj v inštitucijah znanja, tudi upošteva kot davčna
               olajšava. Na primer, samostojni podjetnik, ki dela na nekem področju in želi razviti
               nek nov stroj ali nek nov material, nek nov izdelek, se lahko poslužuje različnih
               inštitutov, fakultet, tudi ekspertov in vse te stroške lahko skozi to olajšavo
               uveljavlja kot olajšavo. In zato smo mislili, da je v tem trenutku, še posebej ko se
               soočamo s problemi pomanjkanja razvojnih sredstev, zlasti pomanjkanja razvojnih
               sredstev s strani gospodarstva realnega sektorja, smiselno in dobro povečevati te
               davčne olajšave, še posebej zaradi zanemarljivih fiskalnih učinkov. Minister in
               ostali so povedali, da to pravzaprav skoraj ne učinkuje na proračun in ni učinkovalo
               doslej bistveno na proračun. Iz tega prvega konkretnega poslanstva tega amandmaja
               sledi, zakaj menimo, da bi bilo pametno, da ga uvedemo, da povečamo te davčne
               olajšave za raziskave in razvoj. Drugo pa je to, kar je tudi na nek način splošno
               dejstvo. To je, da je slovensko gospodarstvo zadaj pa to drobno gospodarstvo, vse
               premalo prepoznava v razvoju in raziskavah neko dolgoročno perspektivo in se tega
               premalo poslužuje. Mislim, da ne bi bilo napak razmisliti, da bi bilo sploh za
               samostojne podjetnike vse, kar vložijo v raziskave in razvoj, davčna olajšava. Vse.
               In zato bi bil, spoštovani predsednik, ker ste omenili, da se s tem strinjate, zelo
               vesel, da se ta amandma sprejme in da ga v tretjem branju nadgradimo s to smerjo. To
               se pravi s smerjo, da je vse, kar s.p. vloži v raziskave in razvoj, davčna olajšava.
               Vendar je šla Vlada v nasprotno smer, da je črtala člen, v katerem smo želeli
               povečati te davčne olajšave za raziskave in razvoj. Jaz mislim, da je to napačno
               vizavi vsebine in vizavi sporočila gospodarskim subjektom, da bodo še tisti
               razvojnoraziskovalni programi, ki so tako ali tako zelo redko prisotni v tem segmentu
               gospodarstva, bili prvi na, kako bi rekel, listi za odpis v teh kriznih časih. In to
               ni prav! Spoštovani, to ni prav. Zato seveda predlagamo ta amandma in smo
               pripravljeni tudi še globlje poseči pri tem.</p>
               <p>Drugo, kar je bilo rečeno, je tudi povsem res. Iz strukture odhodkov za znanost,
               raziskave, tehnologijo je več kot jasno, da se preko ene agencije za razvojno in
               raziskovalno dejavnost razdeli 90% denarja, skozi eno tehnološko agencijo pa 10%
               denarja, ko govorimo o razvojnoraziskovalnih projektih za gospodarstvo. Ko pa smo
               opozorili tudi novo vlado, ko bi še lahko to naredila, da bi bilo modro ločiti in
               imeti agencijo za razvojnoraziskovalno dejavnost pod enim ministrstvom, MVZT-jem, in
               drugo agencijo pod Ministrstvom za gospodarstvo, to je tehnološko agencijo, seveda
               tega ni bilo. Tega ni bilo. In verjemite mi, da bo znotraj znanstvene sfere, znotraj
               raziskovalne sfere večen konflikt med tema agencijama, in lobiji, raziskovalni
               lobiji, znanstveni lobiji, za katere vemo, kakšni so, si bodo seveda zase in za svoje
               akterje izborili vedno večji kos pogače, kot pa za tiste projekte, ki so namenjeni
               gospodarstvu, kar je za akademsko sfero velik izziv. Verjemite mi, za
               razvojnoraziskovalni kader na inštitutih je delati s gospodarstvom, generalno
               gledano, veliko naporneje, veliko težje, veliko večji izziv, kot pa napisati dva
               strokovna članka v neko tretjerazredno revijo, ki se šteje tako ali drugače. Saj
               nekih uglednih strokovnih člankov pa že dolgo naša akademska sfera ni sproducirala.</p>
               <p>Spoštovani! S tem odpiramo eno področje, ki je zelo praktične narave, hkrati pa tudi
               sporočilno izjemno pomembno, zato bi želel podpore temu amandmaju.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Dejan Levanič.</p>
               <p>Prosim.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala za besedo, gospod predsednik.</p>
               <p>Jaz mislim, da nobenemu ni v temeljnem namenu, da nekako zmanjšujemo finančna
               sredstva v raziskave in razvoj. Predvsem ko govorimo o dolgem roku, se pravi s
               posebnimi učinki na gospodarstvo. Vsi vemo, da posebna vlaganja v tehnološki razvoj
               in raziskave predvsem pomenijo boljšo gospodarsko rast, hitrejši razvoj in tako
               naprej. Vlada bo naredila še več, kot predlagate vi. In verjamem, da boste to tudi
               podprli. Predvideva se veliko neposrednih ukrepov, kar bi se lahko zgodilo že v
               preteklosti, se pravi, da bi se spodbudile raziskave in razvoj in da bi politika dala
               enkrat večjo težo temu, se pravi večjo podporo.</p>
               <p>Verjetno veste, da za investicije v tehnološko opremo, v tem času je v teku razpis v
               višini 18,7 milijonov evrov, in zaradi prav velikega povpraševanja po subvencijah za
               tehnološko opremo bo objavljen nov razpis v višini 35 milijonov evrov, ko se bo
               odprla možnost pridobitve sredstev tudi za obratni kapital in razvoj. Poleg tega pa
               bodo pogoji in merila za dodelitev sredstev prilagojeni trenutnim razmeram na trgu.
               Vsi vemo, da je velika prioriteta za razvoj ključnih konkurenčnih sposobnosti in
               pomembno, da poudarimo problem vlaganj predvsem v raziskave in razvoj. In razpisoma
               za razvojne projekte podjetij v višini 50 milijonov evrov, ki sta trenutno v fazi
               zaključevanja, se bo dodal tudi nov razpis v višini še 50 milijonov evrov za
               razvojno-investicijske projekte podjetij. Analiza trenutnega stanja, dame in
               gospodje, kaže večjo potrebo po razvojnih sredstvih in ne le omejitev na manjšo
               ciljno skupino, zato bo podpore deležnih večje število skupin v podjetjih, predvsem z
               razvojnim potencialom. Na tej točki nikakor ne govorimo o zmanjševanju teh sredstev v
               raziskave in razvoj, govorimo, da je to za nas dolgoročnega pomena, da je treba za to
               nameniti več finančnih sredstev in veseli bomo, da bodo podjetja to uporabila in mi
               jim bomo seveda dali pri tem veliko podporo.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Odpiram prijavo za razpravo. Prosim.</p>
               <p>K razpravi se je javil gospod Franc Pukšič. Gospod Pukšič, izvolite.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi. Predstavniki Vlade.</p>
               <p>Tudi sam sem pričakoval ob današnji seji nekaj več ambicioznosti Vlade, da bo
               posegla in pripravila resnejše predloge sprememb določene zakonodaje, če je res, da
               je na vidiku tako huda gospodarska kriza, kot se govori in piše. Po drugi strani pa s
               takšnimi ukrepi človek pravzaprav tega ne uvidi. Žal mi je sicer, da Vlada pri zakonu
               o davčnem postopku, čeprav smo sedaj pri točki B1, pri zakonu o dohodnini, in da ne
               bo nesporazuma, amandma, ki ga je pripravila Slovenska demokratska stranka, bom
               podprl. Mislim, da je dober in gre tudi v tej smeri, kot je predsednik Vlade
               napovedoval, da ni važno, od kod bodo prišli predlogi za reševanje krize, važno je,
               da bodo dobri, in potem jih bo Vlada tudi akceptirala. Mislim, da bi bilo dobro ta
               amandma akceptirati. Glede na to, da pa je problematika široka, in ker imamo odprt
               tudi zakon o davčnem postopku, mi je zelo žal, da Vlada ni zaznala v zakonu o davčnem
               postopku, da bi v 102. členu zakona o davčnem postopku spremenila tako imenovani
               pravilnik, predpis, kjer so pogoji za odlog plačevanja davka tako zapisani, da je
               pravzaprav nemogoče. Še bolj pa mi je žal, kljub nekajkratnim opozorilom z različnih
               strani, pa tudi v operativi se to velikokrat pokaže, da pri zakonu o davčnem postopku
               Vlada kljub vsej tehniki, ki jo ima Durs na razpolago, ne opravi tako imenovanih
               poravnav. Po eni strani ima podjetnik dobropis vračila dajatev, po drugi strani pa
               naslednji mesec, recimo, za plačilo, in seveda zaradi likvidnostnih težav, ki
               nastajajo v podjetju, ki mora kredit najeti zato, ker bo dobil čez 60 dni vrnjen
               preveč plačani davek, da mora v 30 dneh plačati. Če bi se ti poboti, glede na
               tehniko, ki je, opravili, bi bilo lažje vsem, velikim in malim podjetnikom. Skrajni
               čas bo, upam, da bo Vlada prišla čim prej s spremembami zakonodaje, kot je že bilo
               danes tu rečeno, zakona o davku od dohodka pravnih oseb kot še z nekaterimi drugimi,
               na primer zakona o davčnem postopku, recimo 68, in 69. člen, ki ga, žal, nihče ne
               izvaja in potem sprememba zakona o plačani realizaciji. Kot veste, velja samo odlok
               davka, DDV-ja za tiste, ki imajo več kot 208.000 evrov prometa. To je nekaj teh
               manjših sprememb, ki bi prišle še kako prav vsem, še posebej pa manjšim in srednjim
               podjetjem, katerih imamo največ, in na področjih, s katerih prihajam, kjer bo
               potrebno biti še posebej tankočuten. Če že nič drugega, potem vsaj predlagam, da po
               sistemu, kar je dobro, podprimo, potem ta amandma. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Lep pozdrav! Ko sem prvič videl predloge zakonov treh opozicijskih
               strank, sem bil po eni strani prijetno, po drugi strani pa malo manj prijetno
               presenečen. Pri nižanju davkov je vedno ta splošna razprava prisotna, do katere točke
               je smiselno znižati določeno davčno stopnjo, da bi konec koncev dolgoročno pomagali
               gospodarstvu in posledično tudi davčnim prihodkom. Presenečen sem bil na predlog, da
               se zniža na davek na dohodek pravnih oseb, kajti pri boju proti finančni krizi,
               finančni in gospodarski krizi ne vidim neposrednega učinka in konec koncev sem se
               vprašal, ali tu predlagatelji ne vedo, kaj želijo s tem doseči, kajti če znižaš davek
               na dohodek, bi spodbudil samo varčevanje ne pa dodatno potrošnjo, ali pa morda vedo,
               kaj želijo s tem doseči, kar je pa še bolj zaskrbljujoče, ker s tem financiramo
               oziroma nagrajujemo konec koncev tudi tiste tajkune, proti katerim naj bi se toliko
               borili. Glede amandmaja, ki želi povečati investicije v raziskovalni razvoj, jaz sem
               z veseljem in zanimanjem poslušal analizo in predloge Vlade, se z njimi strinjam,
               vendar sem hkrati tako zaverovan, konec koncev prihajam iz podjetniškega okolja, v
               raziskave in razvoj, da bom ta amandma podprl.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Seveda je več različnih pristopov, kako spodbujati raziskave in razvoj.
               Pa ne samo to, tudi elementarne, recimo, razvojne projekte v smislu tehnološke
               posodobitve in podobno v gospodarstvu. Je princip, da se to dela preko davčnih
               zakonov, z davčnimi olajšavami, je pa tudi princip, da se to dela bolj ciljano, z
               razpisi in izborom tistih, ki ustrezajo nekaterim kriterijem. V obdobjih, ko teh
               investicij ne primanjkuje oziroma ko je zaznati pravzaprav neko povečano, celo
               pospešeno investicijsko aktivnost gospodarstva v osnovna sredstva, opremo in podobno,
               je res bistveno učinkoviteje izvajati ciljane ukrepe, to je ukrepe, s katerimi se
               podpirajo tisti najbolj propulzivni, najbolj udarni razvojnoraziskovalni projekti
               vseh segmentov gospodarstva, seveda preko različnih ukrepov. Ko pa beremo napovedi
               Urada za makroekonomske analize in razvoj, da bo naslednje leto za 2% manj investicij
               v opremo, kot jih je letos, se pravi, da bo negativna rast investiranja v opremo, se
               pa postavi vprašanje smiselnosti in dodatnih ukrepov. In tu je osnovna razlika. Na
               eni strani aktualna Vlada sedaj predlaga ta drugi del, se pravi, preko razpisov
               ciljati na določene konkretne projekte in jih podpreti. Vesel sem, da slišim, da bo
               za to še več sredstev, kot jih je bilo doslej. In hvala lepa, mimogrede, za pozitivno
               oceno obstoječih razpisov. Vendar je s temi razpisi ena težava. To je, da bo
               gospodarski subjekt, ki ve, da bo dobil denar, to izvedel šele čez pol leta, prej ne,
               ker je nemogoče. Če boste povečevali sredstva, kar je hvalevredno, za te namene,
               boste to morali verjetno narediti s kakim rebalansom proračuna, s katerim se bomo tu
               soočili, ne vem kdaj. To bo osnova za razpis. In dokler ga ne boste pripravili - to
               sem sam delal, pa vem približno, koliko časa to traja, da ne govorim o usklajevanjih
               -, potem bo izborni postopek in čez kakega pol leta približno kakšen sklep o
               dodelitvi. In gospodarski subjekt danes, ko najbolj rabi sporočilo, ali se podpira
               njegov projekt ali ne, tega ne bo vedel, ampak bo to izvedel čez pol leta. In kaj bo
               v tem času? V tem času bo vse svoje aktivnosti temu podredil, bo previden in ne bo
               investiral, ko to najbolj rabimo. Ukrep, ki ga pa mi predlagamo, pa prime takoj. Pa
               ne, da prime takoj, prime za nazaj. Vse odhodke, ki jih je nek davčni zavezanec za
               raziskave in razvoj imel v tekočem letu, bo lahko uporabil kot olajšavo. S tem se mu
               bo povečala masa denarja tudi za naprej, ker ta, ki je to uporabljal letos, tega ni
               uporabljal zaradi davčne olajšave, ampak je to uporabljal zaradi tega, ker ima idejo,
               ker ima projekt, ker ima vizijo. In takega je treba spodbujati tudi naprej. To je
               osnovna intenca naših predlogov: sprejeti ukrepe, ki primejo takoj. In ti naši ukrepi
               primejo takoj. Morebiti se z marsikom tudi strinjam, da je najboljša kombinacija
               kombinacija obeh. Tako povečevanja teh sredstev preko razpisov za konkretne projekte
               konkretnim gospodarskim družbam in seveda tudi teh ukrepov, ki veljajo za vse. Ne bi
               rad, da bi imel en občutek, da se toliko borijo nekateri za te razpise, da bodo lahko
               izbirali podjetja, ki bodo dobila denar. Pravzaprav en krog privilegiranih podjetij,
               kot je bilo mogoče kdaj že, analize so to pokazale, tisti najbolj širok del podjetij,
               ki ne bo blizu članom komisije, pa bo morebiti malo odrinjen, ne glede na kakovost
               programov. Še posebej tisti podjetniki, ki so se kdaj pa kdaj tudi izpostavili tudi
               po tej politični nazorski plati.</p>
               <p>Zato je na mizi to, kar je. Na mizi so te olajšave. Ne vem, kako boste branili to,
               da to velja za en del gospodarskega segmenta, za en del gospodarskih družb, torej za
               samostojne podjetnike, da pa to ne bo veljalo za d.o.o.-je, d.n.o.-je. Še enkrat,
               pojasnite mi prosim, kako obrazložiti enemu gospodarstveniku, enemu podjetniku, ki bo
               prišel k vam, za to bomo mi poskrbeli, verjemite mi, kako mu boste obrazložili, da en
               samostojni podjetnik, ki je krovec, na primer, in kupi novo lestev in ima enega
               zaposlenega in je samostojni podjetnik, lahko to novo lestev prijavi kot davčno
               olajšavo? Drugi krovec, njegov brat ali pa njegov sosed, ali pa ne vem, ki ima pa
               d.o.o., pa je isto krovec, pa ima prav tako enega zaposlenega, pa rabi lestev, pa jo
               je kupil, pa te lestve ne bo smel uveljavljati kot davčne olajšave. To ste naredili.
               Skozi dohodninski zakon ste ene postavili v drugačno pozicijo kot druge. To ni prav,
               enostavno povedano. Pa jaz sem to na enem banalnem primeru povedal. Kako boste recimo
               razložili dobrim podjetjem, kot je, ne vem, Instrumentation Technologies, da opreme,
               ki jo je vlagal, ne bo mogel uveljavljati kot davčne olajšave, medtem ko bo en
               samostojen podjetnik z, recimo, pol nižjo dodano vrednostjo lahko to uveljavljal kot
               davčno olajšavo. To je enostavno povedano nefer, nedomišljeno. Jaz bi bil vesel, če
               bi jutri prišlo do predloga vlada po hitrem postopku oziroma po nujnem postopku za
               podobno rešitev tudi za gospodarske družbe. Sicer nastaja ta razlika in ne vem, kako
               jo upravičiti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matevž Frangež. Prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovani gospod predsednik, spoštovane gospe in gospodje. Žal mi je, da ima
               današnja razprava ob tej točki, ki je vendarle precej omejena in se nanaša na zelo
               omejen obseg, 35 oseb je v lanskem letu terjalo, bom rekel, reinvestiranje take
               olajšave za raziskave in razvoj. Iz tega vidimo, da držijo analize vlade, da takšen
               ukrep, kot ga predlagate, ne bi imel širšega makroekonomskega učinka.</p>
               <p>Celotna razprava je tudi obremenjena nekako z razmišljanjem o tem, da ukrepi, kot
               jih je predlagala ta vlada za reševanje finančne in gospodarske krize, niso zadostni.
               Sam bi si želel, da tako tukaj na tej strani dvorane kot na drugi strani dvorane
               razmišljamo tako, da bomo naredili vse, kar je v naši moči, da slovensko gospodarstvo
               in slovenske ljudi čim bolj obvarujemo pred negativnimi učinki krize. Prepričan sem,
               da je vlada z gradivom, ki ga je 18. decembra sprejela, Ukrepi države za blažitev
               finančne krize, naredila prav to. Na eni strani je zasnovala ukrepe za znižanje
               stroškov dela in ohranitev delovnih mest, za spodbudo gospodarske rasti in
               konkurenčnosti in likvidnosti gospodarstva ter ukrepe za nadaljnji kakovostni razvoj
               gospodarstva.</p>
               <p>Danes, ko bomo zavrnili vaš amandma, pravzaprav s tem ne bomo povedali nič drugega,
               kot to, da vsebinsko imate v veliki meri prav. Tisto, kar je potrebno storiti, je,
               omogočiti podjetjem, da z davčnimi olajšavami reinvestirajo svoje dobičke v raziskave
               in razvoj. To je potrebno storiti z drugim aktom. In lahko ugotovimo, da je sedanja
               stopnja olajšav na tem področju že primerna. Tisto, kar ne <q>"štima"</q>, je vprašanje
               postopkov. In vse je potrebno storiti za to, da se postopki na tem področju
               poenostavijo.</p>
               <p>Kar se tiče drugih ukrepov, naj povem, da je Vlada v okviru ukrepov, ki jih je
               zastavila, prav tehnološkemu razvoju gospodarstva namenila izjemno veliko pozornost.
               Kolega Levanič je že prej govoril o obsegu razpisov, ki že tečejo ali so v pripravi.
               Naj k temu dodam, da gre tudi za razvojnoinvesticijske projekte, ki jih predvideva
               Vlada za razvoj ključnih konkurenčnih sposobnosti podjetij, vlaganje v višini 50
               milijonov evrov, ki jim bo dodan še en razpis v višini 50 milijonov evrov. Ne
               pozabimo na aktivnosti na področju razvoja trga tveganega kapitala. Z investicijo 35
               milijonov evrov tudi tvegan kapital predstavlja tisti arzenal možnosti za to, da
               zagotovimo boljšo tehnološko opremljenost podjetij na eni strani, na drugi strani
               damo spodbudo raziskavam in razvoju.</p>
               <p>Teh ukrepov je še več. Jaz sem prepričan, da bo z njimi Vlada znala bolje in
               ciljneje usmeriti sredstva, da naredimo v propulzivnem delu gospodarstva, da podpremo
               razvoj tega dela gospodarstva in damo na tej strani gospodarski krizi en razvojni
               pospešek. Zdi se mi, da so na eni strani ukrepi, ki težijo k stabilizaciji sedanjega
               gospodarskega stanja, na drugi strani pa k razvoju, vseh ukrepov danes iz gradiv, ki
               jih imamo pred seboj, še ne moremo videti, zanesljivo pa sem prepričan, da ukrepi, ki
               jih je predlagala Vlada, vodijo v to, da bomo lahko skupaj v Sloveniji izboljšali
               svoje možnosti in se s to krizo tudi uspešno soočili. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala. Želi še kdo razpravljati? Ugotavljam, da ni več želje po razpravi. Ker ne želi
               nihče več razpravljati, zaključujem razpravo.</p>
               <p>O amandmaju bomo v skladu s spremenjenim časovnim potekom seje zbora odločali v
               okviru glasovanj, pol ure po prekinjeni B.1. točki dnevnega reda, to je ob 16.20.</p>
               <p>S tem prekinjam to točko dnevnega reda. Hvala lepa.</p>
               <stage type="time">(Seja je bila prekinjena ob 15.52 in se je nadaljevala ob 16.20.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolegice in kolegi, poslanke in poslanci! Nadaljujemo sejo.</p>
               <p>Nadaljujemo s prekinjeno <title>A1. točko dnevnega reda - obravnava Predloga zakona o
                  spremembah in dopolnitvah Zakona o davčnem postopku, nujni postopek.</title>
               </p>
               <p>Ker v drugi obravnavi amandmaji k dopolnjenemu predlogu zakona niso vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Prosim, da preverite svoje glasovalne naprave, in sicer mora na desni strani vložene
               kartice goreti oranžna lučka. Glasujemo. Navzočih je 75 poslank in poslancev, za je
               glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>B1. točko dnevnega reda - obravnava Predloga zakona o
                  spremembah Zakona o dohodnini, nujni postopek.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju k 1. členu
               Poslanske skupine SDS. Obrazložitev glasu v imenu poslanske skupine? Gospod Andrej
               Vizjak, v imenu Poslanske skupine SDS.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani zbor! V Slovenski demokratski stranki ne sprejemamo odločitve, da se ne
               poveča davčna olajšava za raziskave in razvoj specifičnemu delu gospodarstva,
               samostojnim podjetnikom. Kot smo slišali, pravzaprav prevladuje nek razlog, ki je v
               tem, da se tega doslej niso kaj veliko posluževali. Moram reči, da je za ta segment
               ta davčna olajšava v veljavi kakšno leto ali dve in da je glavno sporočilo še pred
               nami oziroma tudi ne nazadnje glavna uporaba le-tega. V časih, ko želimo, da nekateri
               izkoristijo tudi krizo kot priložnost, kot izziv, je zelo pomembno, da se omogoči in
               hkrati da sporočilo temu segmentu gospodarstva, da ima smisel vlagati in da je država
               na nek način tudi soudeležena pri tem vlaganju skozi uveljavljanje davčne olajšave.
               Mi smo predlagali, da se davčne olajšave povečajo z 20% na 40% in v manj razvitih
               delih Slovenije več, se pravi, nekje tudi do 60%. Ocenjujemo, da je to tudi ukrep, ki
               zapolnjuje vrzel, to je, da se realni sektor, zlasti pa mala in srednje velika
               podjetja premalo odločajo za vlaganje v raziskave in razvoj. Za drobno gospodarstvo,
               za mala podjetja, se še posebej na tem segmentu odpira možnost, da lahko preko tako
               imenovanega <q>"outsourcinga"</q> naročijo določene študije, raziskave ali se gredo kak
               eksperimentalni razvoj in to uveljavljajo kot olajšavo, kar jim lahko zelo pomembno
               doprinese h konkurenčni nadgradnji, ne nazadnje tudi razvojni naravnanosti. Edino,
               kar je aktualna koalicija in Vlada, kot smo slišali, predlagala je, da se iz
               dohodninskega zakona to črta. To ni dobro. To je slabo. Sporočila so neprimerna tudi
               temu segmentu gospodarstva in zato predlagamo takšen amandma in ga bo seveda
               Poslanska skupina Slovenske demokratske stranke tudi podprla.</p>
               <p>Menimo, da je od teh razmeroma napovedanih gasilskih ukrepov, kratkoročnih gasilskih
               ukrepov, potrebno sprejeti tudi kratkoročne ukrepe, ki so razvojno naravnani, ki
               dajejo kisika in volje razvojno naravnanim podjetjem, tistim, ki gledajo mogoče
               kakšno leto ali dve naprej.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev v lastnem imenu. Odpiram prijavo za obrazložitev glasu v
               lastnem imenu in vas prosim, da vsi tisti, ki želijo obrazložiti svoj glas, da to
               storijo tudi zdaj. Prosim. Besedo ima Branko Grims, prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala za besedo.</p>
               <p>Vsekakor bom podprl amandma naše poslanske skupine SDS. K temu me prepričuje tudi
               citat iz razprave, ki je bila letošnjo pomlad, ko je vsa opozicija zagnala vik in
               krik okoli inflacije. Takrat je bilo s strani poslanca SD-ja izrecno rečeno, citiram:
               <q>"Lahko bi bile zagotovljene olajšave za investicije, za razvoj, za znanost. Nujna bi
               bila večja vlaganja v raziskave, razvoj in tehnologijo."</q> In potem je navedel, <q>"celo
               kitajsko gospodarstvo vlaga več okoli 1%"</q> in skliceval se je tudi na japonsko, kar je
               zagotovo dober primer, kajti tisti, ki ga poznate, veste, da Japonci prav v času
               krize vedno z davčnimi spodbudami in na druge načine povečujejo vlaganja v znanje in
               razvoj. Prav to pa je bistvo našega amandmaja. Obžalujem, da večje hrabrosti pri
               tistih, ki so še spomladi, samo nekaj mesecev nazaj, trdili drugače, sedaj očitno ni
               več. Kajti zdaj bi bila potrebna, zdaj gre za to, da se obdrži ta razvoj. Zdaj so
               potrebne večje olajšave, zdaj so potrebna večja vlaganja. S tega vidika moram reči,
               da me čudi tišina, ki je zdaj s strani SD-ja, dobro pa danes gospoda Ferija Horvata,
               ki je nekoč vodil pristojni odbor, ni več med nami, bi bilo lepo, če bi vsaj
               predsednik Obrtne zbornice, gospod Kljun, se opredelil do takšnega predloga, ki je
               zagotovo v interesu slovenskega gospodarstva<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod poslanec, samo obrazložitev glasu, ni več časa za razpravo, razprave ni
               več<gap n="..."/></p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/>Kot rečeno, bom sam seveda glasoval za amandma.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Odločamo o amandmaju Poslanske skupine SDS k 1. členu. Jaz sem zelo
               jasno poudaril, da sem odprl prostor za obrazložitev glasu. <gap n="..."/> Proceduralno, prosim.
           </p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. 72. člen Poslovnika je v drugem odstavku povsem jasen. Poslanec ima
               pravico pred končnim glasovanjem o predlogu odločitve obrazložiti svoj glas. Njegov
               ugovor lahko traja največ dve minuti in ni nikakršnih omejitev za število
               razpravljavcev, število krogov obrazložitve ali kaj podobnega. Jaz predlagam, da te
               postopke obrazložitve glasu sprejmete tako, kot je predvideno v Poslovniku.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Tanko! Z ničemer nisem kršil pravic poslank in poslancev, da bi
               obrazložili svoj glas. Ker sem to še izrecno poudaril, da odpiram razpravo in da
               prosim vse, ki bi želeli obrazložiti svoj glas, da to storijo tedaj, ko sem odprl
               razpravo. Kljub vsemu, da ne boste rekli, da vam kršim možnost, ki ste si jo sicer
               prej sami odvzeli, ker se niste prijavili, bom sprožil še eno prijavo, da bi vsi
               tisti, ki bi želeli razpravljati oziroma obrazložiti svoj glas, to storili zdaj.
               Odpiram listo za prijavo obrazložitve glasu. Gospod Jože Tanko, obrazložitev glasu v
               lastnem imenu. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Jaz bom ta predlog amandmaja podprl predvsem zaradi tega, ker daje
               možnost, da si vsak podjetnik sam rešuje svoj problem. Jaz mislim, da ukrepi, o
               katerih govorite in ste govorili, kot so razni razpisi, so dobri. Vendar so to vse
               ukrepi z odložnim rokom, z vsemi zapleti, ki ste ob tem pojavijo. Se pravi z
               imenovanjem komisij, pritožbami in z vsem podobnim. In nazadnje lahko tudi na tak
               filtrski način pridemo do ukrepov, ki so izredno selekcionirani tudi na druge načine.
               Mislim, da je najboljša rešitev, da damo podjetnikom možnosti, predvsem vsem tistim,
               ki imajo alternative, da sami čim prej te olajšave izkoristijo za investicijska
               vlaganja, da se ustrezno prestrukturirajo tudi po tehnološki plati in si sami
               poiščejo rešitve. Jaz mislim, da štartati na to, da je država edina tista in tiste
               komisije, ki jih bo Vlada imenovala, ki lahko odločajo, katere so tiste prave smeri
               razvoja in olajšav, mislim, da taki ukrepi in spodbud niso najprimernejši. Najbolje
               je, da pustimo gospodarstvo, da samo poišče izhode iz krize. In ta amandma s temi
               olajšavami, ki so zelo splošni, načelni, vodi v to smer. Vse ostalo pomeni
               regulacijo, pomeni zapiranje možnosti, pomeni omejitve in predvsem tudi lahko, tega
               smo že navajeni tudi v tem mandatu ali predvsem v tem mandatu, zelo tako politično
               odločanje, po obrazih in podobno. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Odločamo o amandmaju Poslanske skupine SDS k 1. členu.</p>
               <p>Glasujemo. Navzočih je 78 poslank in poslancev, za je glasovalo 34, proti 43.</p>
               <p><stage>(Za je glasovalo 34.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in z drugo obravnavo zakona v okviru nujnega
               postopka.</p>
               <p>Prehajamo na <title>tretjo obravnavo predloga zakona.</title> Ker k drugi obravnavi
               predlagani amandmaji niso bili sprejeti, prehajamo na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Prehajamo na glasovanje. Obrazložitev glasu v imenu poslanske skupine.
               Odpiram prijavo za obrazložitev glasu. Gospod Andrej Vizjak v imenu Poslanske skupine
               SDS.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Poslanska skupina Slovenske demokratske stranke bo predlog sprememb
               zakona podprla, ne glede na to, da ni bil izglasovan pomemben amandma, in tudi glede
               na to, da je ta amandma padel, je okrnjena osnovna intenca zakona, ki ga je v
               obravnavo temu parlamentu predlagala še prejšnja vlada.</p>
               <p>Opozoril bi še enkrat na pomembno negativno posledico, ki jo bomo povzročili
               slovenskemu gospodarstvu ali vsaj njegovemu delu, to je da nismo komplementarno temu
               zakonu spremenili še zakon od dohodka pravnih oseb, davka od dohodka pravnih oseb, ki
               bi celovito za vse gospodarske subjekte uvedel davčne olajšave za investicijo v
               opremo, kar je bila osnovna intenca. Podprli bomo zakon kljub temu, da bo uvedel
               razlikovanje in različne pravice gospodarskih subjektov, ki so si zgolj po statusu
               različni, po strukturi, po dejavnosti lahko pa povsem enaki. To se mi zdi največja
               hiba tega predlaganega ukrepa. Vendar bomo vsaj delno izpolnili tisto, kar mislim, da
               je neka priložnost v dani situaciji, ko se čedalje bolj soočamo s posledicami krize.
               Jaz mislim, da nas čaka hujše soočenje šele v prihodnjem mesecu in zato bi bil vesel,
               da bi predlogom, ki jih je v parlament posredovala opozicija, prisluhnili nekoliko
               argumentirano. Jaz danes nisem slišal nobenega argumenta, zakaj davčne olajšave za
               s.p.-je, zakaj pa ne za kapitalske družbe. Nisem slišal argumenta. To je, seveda,
               nepopravna napaka, ki bo na nek način zaznamovala prihodnost.</p>
               <p>Po moji oceni je s tem vsaj delno uslišana ideja, da bi nekateri samostojni
               podjetniki, nekatere gospodarske družbe lahko uporabile krizo tudi kot izziv in
               priložnost za nadaljnji razvoj, za nadgradnjo svoje konkurenčnosti in morebiti tudi
               za nek premislek o nadaljnjih aktivnostih in nadaljnjih načrtih, zaradi tega bomo to
               podprli. Vsaj nekaj, bolje kot nič. Torej ta ukrep označujemo kot ukrep v pravo smer
               in ga hkrati označujemo kot nezadosten ukrep.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Odpiram listo za razpravo za obrazložitev glasu v lastnem imenu.</p>
               <p>Besedo ima gospod Rudolf Petan.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo gospod predsednik. Spoštovani!</p>
               <p>Jaz bom zakon podprl, ker intenca zakona gre v pravo smer. Tudi ukrepi, ki bodo
               izvedeni so pravi, gredo v pravo smer. Vendar me pa moti to, da smo naredili
               selekcijo. Za en del gospodarstva bodo olajšave veljale, za drugi del gospodarstva pa
               ne. Jaz sicer ne vem, če takšno razlikovanje vzdrži presojo na Ustavnem sodišču,
               ampak to je zdaj druga zgodba. Zato, ker gre v bistvu samo za to, da lahko zaradi
               statusa nekega subjekta dobiš olajšave ali pa lahko koristiš olajšave ali pa ne. Se
               pravi kapitalska družba ne, s.p. pa da. Samo zaradi statusa. Imaš lahko popolnoma
               enako dejavnost, popolnoma enako število zaposlenih, imaš lahko enak prihodek, enak
               dobiček, ampak zato ker imaš drugačen status, tega nisi deležen. To se mi zdi ravno
               tako, kot če bi bil v ulici požar, pa k meni bi prišli gasilci gasit, k sosedu pa ne,
               zato ker ima drugo hišno številko. Tu ni logike in to je tisto, kar me moti. Res je,
               da bi, recimo, pol ulice lahko rešili gasilci, bi lahko pogasili požar, polovice pa
               ne. Pol bi bilo rešene in enako je sedaj v temu primeru. Del gospodarstva bo lahko
               koristil te ukrepe, ki jih je Vlada pripravila in kot sem rekel, so dobri, gredo v
               pravo smer, ampak to razlikovanje je pa zame nerazumljivo.</p>
               <p>Jaz bom sicer zakon podprl, ampak z grenkim priokusom. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Branko Grims, prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala. Tudi sam bom zakon podprl, čeprav bi si osebno želel, da bi ostal takšen,
               akkršen je bil prvotno predlagani.</p>
               <p>Še enkrat poudarjam, da je pospeševanje investicij, zlasti tistih najbolj
               produktivnih v znanje in razvoj, zagotovo v interesu slovenskega gospodarstva in žal
               mi je, da koalicija nikakor ni zbrala dovolj poguma, da bi še s strani naše vlade
               predlagani zakon tudi v temu delu podprla. Tisto, kar je po svoje najbolj zgovorno,
               je tišina, tisti molk, ki je zavel z nasprotne strani, s strani koalicije in povsem
               jasno mi je zakaj. Zaradi tega, ker predvolilne obljube bo potrebno plačati<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Grims, smo se dogovorili, da je obrazložitev glasu samo obrazložitev glasu. Torej, za
               kaj boste vi glasovali, za ali proti, kakor koli se boste odločili, ni več prostora
               za polemike. Polemika je bila, če ste jo hoteli, imeti pred tem, pri obravnavo te
               točke. Hvala lepa.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani gospod predsednik, to debato smo imeli v prejšnjem mandatu na željo vaših
               poslancev in takrat je bilo na poslovniški komisiji, zlasti s strani gospoda
               Anderliča in še drugih, ko ste bili še skupaj, ugotovljeno dvoje; kar koli rečeš kot
               obrazložitev, je dopustno in seveda predsedujoči v nobenem primeru ne sme omejevati
               krogov prijave. Če dvomite v te moje besede, si pa poglejte dobesedni zapis.</p>
               <p>Sam pa bom, ker je to v interesu slovenskega gospodarstva, gospod predsednik,
               zagotovo podprl tudi takšen zakon. Žal mi je, ker niste imeli hrabrosti, da bi
               sprejeli osnovno besedilo, ki je bilo še bolj v interesu trajnega kvalitetnega
               razvoja naše domovine.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Odpiram nov krog za obrazložitev glasu.</p>
               <p>Besedo ima gospod Ivan Grill, prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo.</p>
               <p>Ta zakon, ki ga bom seveda podprl, je boljše kot nič. Tukaj, poudarjam, je res
               boljše kot nič, kajti tistega pravega učinka s tem zakonom zagotovo ne bomo dosegli.
               Če je kdo bral, tudi v časopisu Finance je bilo jasno sporočilo, da so ti ukrepi, ki
               jih zdaj sprejemamo, v bistvu Aspirin za bistveno hujše bolezni, s katerimi se bo
               naše gospodarstvo, seveda, tudi soočalo. Zato resnično obžalujem, da ni bilo posluha,
               da se ni prvotni zakon, ki je bil dobronameren, v korist predvsem našemu malemu in
               srednjemu podjetništvu, ki je najbolj fleksibilno, v bistvu tudi najbolj ranljivo,
               najbolj občutljivo na te spremembe, ki se bodo začele v Sloveniji šele v naslednjih
               tednih, mesecih dogajati. Šele zdaj bi lahko, na nek način, to stvar sanirali, da bi
               jim dali motivacijo in pogum, da bi se lahko pravilno odločali. Ne glede na to, s tem
               zakonom se bo verjetno nekaj prispevalo k temu, vendar, seveda, tistega pravega
               učinka ne bo. Kaj več bomo pa v naslednji točki tukaj razložili in argumentirali, da
               takšna rešitev, kot jo danes sprejemamo, ni optimalna. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Zakon bom z veseljem podprl. Je droben, vendar zagotovo pravi korak v pravo smer.
               Najbrž ste želeli slišati še odgovore, kakšni bodo naslednji ukrepi, ki bodo posegali
               tudi na področje gospodarskih družb. Nekaj jih je zagotovo že, nekaj pa jih še pride
               in tudi ti problemi bodo v celoti rešeni. Mi je pa žal, ravno za te olajšave sem se
               kot opozicijski poslanec boril kakšne tri četrt leta nazaj, ampak ker je izguba
               spomina huda zadeva mi je res žal, da takrat tistih argumentov, ki so bili z naše
               strani isti kot danes, niste upoštevali. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Jože Tanko.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
               <p>Meni je žal, da smo doživeli glasovanje tako, kot ga ne bi bilo potrebno.
               Predlagatelj je podal ključni razlog za zavrnitev, verjetno, tega amandmaja, ki je
               bil zelo potreben in primeren.</p>
               <p>Kar zadeva pa drugo stvar, mislim, da do zdaj Obrtna zbornica ni imela nobenih
               težav, vsaj ne v prejšnjem mandatu, ko smo sprejemali uravnotežene ukrepe za pomoč
               drobnemu gospodarstvu. Ta zakon, ki ga sedaj sprejemamo brez dvojčka, prinaša Obrtni
               zbornici določene težave, kajti približno 20% družb, ki so vključene v Obrtno
               zbornico je malih d.o.-jev. In prej, ko nismo imeli poslanca v Državnem zboru iz
               Obrtne zbornice, ni bilo nobenih težav z enakopravnostjo obravnavanja. Sedaj, ko pa
               je med nami celo predsednik Obrtne zbornice, pa prihaja do odločitev, ki so
               neuravnotežene, ko enemu delo članstva Obrtne zbornice omogočimo določene ukrepe in
               spodbude, drugemu delu, ki ima drugo obliko organiziranja, pa to onemogočimo. In
               moram reči, da sem presenečen, da se na to temo poslanec, ki prihaja iz vrst<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> to je obrazložitev glasu.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Saj to tudi obrazlagam in sem, moram reči, zelo presenečen gospod predsednik
               Državnega zbora, da ste tako aktivni v prekinjanju poslancev iz naše strani. Ko ste
               bil sam poslanec, si tega niste nikoli dovolil, da bi vam kdo kakšno besedo vzel.
               Skratka, predlagal bi, in pričakovanja so tudi utemeljena, da bi bili ukrepi, ki jih
               sprejemamo kot pomoč gospodarstvu, kot pomoč malemu gospodarstvu, uravnoteženi, da bi
               zajeli obe strukturi, obe obliki organiziranosti, ne pa na način, kot ste se ga
               lotili sedaj, to se pravi, samo en del, enemu delu pa je to preprečeno. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, in kako boste glasovali? <stage>/Oglašanje v ozadju./</stage></p>
               <p>Proceduralno, gospod Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Gospod predsednik, samo morda še dodatna informacija za vas. Namreč, ko sem zdajle
               govoril z gospodom predsednikom Vlade, je on želel besedo, pa sem ga opozoril, da on
               zdajle ne more govoriti, in je rekel, da bo pa pri naslednji točki. Hotel je
               opozoriti točno na tisto, o čemer sem jaz govoril in ste mi vi vzeli besedo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Če boste govorili o tem, kaj je on hotel povedati, prosim, vam bom vzel besedo.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Šlo je namreč za vprašanje financ, odhodkovne strani proračunain tam je jedro
               problema. To pa je tisto, o čemer sem jaz govoril, pa ste mi vi segli v besedo.
               Problem so odhodki, gospod predsednik.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Grims, ne govorite o tem, kaj je nameraval povedati predsednik Vlade, prosim.</p>
               <p>Prehajamo na glasovanje. Glasujemo o zakonu. Navzočih je 78 poslank in poslancev, za
               je glasovalo 78, proti nihče.</p>
               <p><stage>(Za je glasovalo 78.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem tudi to točko dnevnega reda.</p>
               <p>Prehajamo na <title>1. TOČKO DNEVNEGA REDA - OBRAVNAVA PREDLOGOV SKLEPOV V ZVEZI S
                  <q>"PREPOČASNIM UKREPANJEM VLADE REPUBLIKE SLOVENIJE V IZOGIB IN UBLAŽITEV NEGATIVNIH
                  VPLIVOV SVETOVNE FINANČNE IN GOSPODARSKE KRIZE NA SLOVENSKO GOSPODARSTVO"</q>.</title>
               </p>
               <p>Predlog sklepov je v obravnavo zboru predložila skupina poslank in poslancev s
               prvopodpisanim gospodom Jožetom Tankom.</p>
               <p>Besedo dajem predstavniku predlagateljev, mag. Andreju Vizjaku, za dopolnilno
               obrazložitev predloga sklepov. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik Vlade, spoštovani ministri, kolegice in kolegi!</p>
               <p>Uvodoma. Zelo mi je žal, da smo na nek način čudno organizirali to sejo. Namreč,
               najprej smo sprejeli neke ukrepe, zdaj bomo pa govorili pravzaprav o širšem načelnem
               delu, torej o potrebnosti pravočasnega ukrepanja Vlade za blažitev posledic krize.
               Pač, tako ste hoteli, kljub proceduralnemu predlogu, ki ni bil izglasovan in je bil
               predlagan z naše strani. Vendar kakorkoli, bomo poskušali na nek način tudi to
               nadoknaditi.</p>
               <p>Gotovo je, finančna in posledično tudi gospodarska kriza se ni začela v Sloveniji in
               tudi ni posledica vzrokov ali razlogov, ki so na naši strani. Zato učinkovit spopad s
               to krizo ni v tem, da odpravljamo vzroke, kajti ti so pravzaprav drugje, temveč
               moramo sprejeti pravočasne in prave ukrepe za blažitev posledic, ki jih ima, še bolj
               pa, ki jih bo imela kriza na naše gospodarstvo in prebivalstva. Vpliv krize je gotovo
               večplasten. Nedelovanje medbančnega trga in velika previdnost finančnih inštitucij
               pri kreditiranju gospodarstva ima za posledico, da gospodarstvo ne dobiva
               prepotrebnih finančnih sredstev za delovanje, kaj šele za razvoj. Torej, na glavo se
               obračajo trendi, ki so bili v preteklem letu ali v prvi polovici tega leta stalnica.
               Torej neko pogumno investiranje gospodarstva in razvoja, ena velika aktivnost se
               sedaj čez noč prekinila. Vemo vsi, da so gospodarski subjekti odvisni od finančnih
               sredstev s strani finančnih inštitucij in da je neka hitra prekinitev teh povezav kot
               neke vrste infarkt pri človeku. S tem smo soočeni in pravi val ukrepov, ki je bil že
               v sodelovanju med aktualno in prejšnjo vlado, za oživitev delovanja medbančnega trga,
               je bil sprejet, nekatere, tako poroštvena, kot tudi posojilna uredba sprejeti. Vendar
               nekakšnih znakov oživitve delovanja medbančnega trga in tudi navzdol, kreditnih
               aktivnosti finančnih inštitucij do gospodarstva, tega pravzaprav še ni v večji meri
               zasledit in imamo pravzaprav še zmeraj isti ukrep oziroma še isti problem, kljub
               nekaterim sprejetim ukrepom.</p>
               <p>Veliko se govori o vlogi slovenske izvozne in razvojne banke. Pri čemer pa velja
               poudariti, da ni ne kadrovsko, ne z nekim <q>"know-how"</q> opremljena in kako bi rekel,
               podkovana, da se bo učinkovito lotila teh izjemno, izjemno zahtevnih opravil in
               našega zrtja v njih kot v neko bilko odrešitve na tem področju. Torej, gospodarstvu
               alarmantno primanjkuje virov financiranja, tako razvojnih projektov kot seveda tudi
               obratnega kapitala, zato se, seveda, pojavlja upad razvojne naravnanosti teh
               podjetij. Hkrati se krepi plačilna nedisciplina, kajti to pomanjkanje finančnih virov
               se seveda seli iz gospodarskih subjektov na vse tiste, s katerimi so poslovno
               povezani, na dobavitelje opreme tiste, ki dobavljajo obratna sredstva in podobno. S
               tem želim povedati, da se v praksi tudi še ne kaže učinek sprejetih ukrepov in tu
               menimo, da velja poseči po še bolj radikalnih, in po moji oceni učinkovitih, ukrepih
               z neposredno injekcijo države tem finančnim inštitucijam. Pričakujemo in tudi
               nenazadnje beležimo nekatere predloge Vlade v tej smeri. Kot poudarjam, pa v samem
               realnem sektorju tega še ni opaziti.</p>
               <p>Iz meseca v mesec se stopnjujejo slabše napovedi glede upada izvoznega
               povpraševanje, kar je predvsem posledica iz meseca v mesec slabših napovedih, tudi
               pri naših najbolj pomembnih zunanjetrgovinskih partnericah, na primer Nemčiji in
               posledica je seveda tudi nek krč pri naročilih in posledično pri poslovanju tistih,
               do nedavnega paradnih konj slovenske ekonomije, ki so bili tudi najbolj izraziti
               izvozniki. Pomembno je seveda tu poudariti, da se od teh zelo pomembnih velikih
               sistemov kriza širi na vse nivoje poddobaviteljev oziroma dobaviteljev opreme teh
               izvoznikov in da je veriga veliko večja, ni zgolj samo eno podjetje na tem segmentu
               prizadeto.</p>
               <p>Beležimo tudi razmeroma velik upad industrijske proizvodnje, zniževanje
               investicijske aktivnost, tako gradbenih investicij in investicij v opremo in stroje.
               Po zadnji napovedi Umar-ja bo investicij v stroje in opremo naslednje leto za dve
               odstotni točki oziroma za 2% manj kot je bilo tega v letošnjem letu. Tukaj beležimo
               negativen indeks in vsi ukrepi, o katerih smo prej govorili, so naravnani prav v
               ublažitev teh posledic, da se to ne bi zgodilo. Imamo seveda tudi jasne signale glede
               zmanjševanja domačega povpraševanja in umirjenja rasti zasebne porabe. Vse to so, po
               naši oceni, alarmantni kazalci in terjajo hitro, selektivno in ambiciozno ukrepanje
               države. Ukrepi države morajo iti v več smeri. Morajo iti v smer, kako podjetjem, ki
               so zaradi povsem objektivnih razlogov, zaradi recimo upada izvoznega povpraševanja
               prišli ob delo in seveda stojijo, do ukrepov, ki pa določenemu segmentu gospodarstva
               omogoči prestrukturiranje, do seveda ukrepov, ki pomaga, ne vem, podjetjem, ki so
               zašla v resne težave in se tudi sama ne morejo prestrukturirati, da z določenimi
               vzvodi in oblikami državnih pomoči pri tem pomaga.</p>
               <p>Predlagatelji smo tudi v tem času, od zahteve pa do danes, spremljali in analizirali
               ukrepe in ukrepe Vlade in lahko povzamem sledeče zaključke. Ukrepe za vzpostavitev
               delovanja medbančnega trga, to je Zakon o javnih financah in pa tudi poroštvena ter
               posojilna uredba, sta korak v pravo smer. Vendar, kot sem že poudaril, menim, da bo
               tu potrebno z ukrepi kot so dokapitalizacija slovenske izvozne in razvojne družbe in
               s podobnimi ukrepi vezanimi s slovenskim podjetniškim skladom nadaljevati, še posebej
               ko govorimo o zagotavljanju oziroma o ukrepih za zagotavljanje likvidnih sredstev
               podjetjem. Pozdravljamo tudi ukrepe, ki so bili sprejeti za krepitev zaupanja v
               bančni sistem, to je dopolnjen zakon o bančništvu in vidim, da je ta ukrep eden izmed
               redkih, ki se je prijel. Se pravi, ki je dosegel svoje in je bil njegov namen, kako
               bi rekel, tudi dokazan v praksi. Ukrepi, ki omogočajo prebroditi krizo podjetjem, ki
               so za krajši čas ostala brez naročil in dela, torej to tako imenovano
               subvencioniranje polnega delovnega časa tam, kjer bodo uvedli skrajšani delovni čas,
               te ukrepe pozdravljam, so dobri ukrepi, hkrati pa ocenjujemo, da so po naši oceni
               tudi nezadostni. Ne vem kako se bo, recimo, tak ukrep uporabil v primeru podjetja, ki
               je za nekaj mesečno obdobje velikega, ogromnega podjetja ostal brez dela. Njemu
               skrajševanje delovnega čas in posledično subvencioniranje prihodkov pomeni nekaj, ne
               pomeni mu pa dovolj v kontekstu preživetja.</p>
               <p>Pozdravljamo tudi ukrepe za poenostavitev in razbremenitev poslovanja podjetij, ki
               so bili danes predlagani in so že sprejeti v okviru Zakona o davčnem postopku.</p>
               <p>Predlagamo pa še nekatere dodatne ukrepe. Zelo me je presenetilo in na nek način
               tudi razočaralo stališče Vlade do Zakona o davku od dohodkov pravnih oseb, kjer je
               bilo to stališče negativno in posledično je, da smo danes ob Zakonu o dohodnini
               uvedli davčne olajšave za investicijo v opremo s.p.-jev. Nismo pa enake rešitve
               uvedli za gospodarske družbe oziroma za družbe, ki so podvržene Zakonu o davku od
               dohodka pravnih oseb. Predlagali smo, pred nekakšnimi tremi tedni, tako da bi tudi ta
               predlog lahko bil danes tu na mizi, skrajševanje plačilnih rokov države do
               gospodarstva. Namreč, država je v Zakonu o izvrševanju proračuna določila, parlament
               je določil na predlog Vlade, da se plačujejo vse obveznosti ali večina obveznosti,
               zlasti tiste investicijske do dobaviteljev oziroma do teh dobaviteljev v roku 60 dni.
               Danes nimamo na mizi predloga zakona, upam, da ga bomo dobili v prihodnje, da bi
               skrajšali ta plačilni rok, recimo, na 5, 10, 15 dnevni rok. To je pomembno tako za
               tega dobavitelja oziroma za tega partnerja državi, ki pač izvaja neko delo za državo,
               kot tudi za vse podizvajalce, ki so v verigi. In predstavljajte si primer ko, ne vem,
               eno gradbeno podjetje ali celo inženiring firma gradi šolo, in sestavni del take
               gradnje so tudi obrtniška dela in inštalacijska dela in ne vem kaj še vse. In seveda
               mora ta dobavitelj oziroma ta podizvajalec svoje delo opraviti bistveno prej kot je
               mogoče tista faza ali tista situacija izstavljena do konkretnega naročnika - države.
               Torej, je plačilni rok za nekega podizvajalca bistveno daljši in giblje se okoli 120
               dni. Škoda, spoštovani premier, če gremo na 30 dni, da ni tega predloga danes na
               mizi, ker smo ga v opoziciji napisali tak zakon v petih minutah. In če bi bil danes
               predstavljen po nujnem postopku, bi ga danes sprejemali, kajti potrebno je v enemu
               členu nadomestiti številko šestdeset s trideset in je zadeva opravljena. Obrazložitev
               sem vam pa jaz povedal, tako da tudi tukaj ne bi bilo dela. Kar pomeni, to je dobro,
               jaz sem vesel da boste tudi to predlagali in to je prava pot.</p>
               <p>Predlagamo tudi skrajšanje rokov oziroma hitrejše vračanje preplačanega DDV-ja.
               Namreč, če gospodarski subjekt ima preplačan davek na dodano vrednost, lahko zahteva
               vračilo preplačanega DDV po obračunskem roku šestdesetih dni. Mislim, da je v
               trenutkih, ko se podjetja borijo in ubadajo s problemom likvidnosti, še kako
               pomembno, da je to vračilo čim prejšnje in tudi davčna stroka govori v prid temu
               predlogu, kajti najbolje je pobrati davek in ga vrniti čim prej, če so za to seveda
               tudi razlogi.</p>
               <p>Predlagamo tudi dodatno razbremenjevanje zlasti mikro podjetij in sicer v Zakonu o
               dohodnini, to smo tudi vložili, kjer predlagamo dvig meje prihodkov davčnega
               zavezanca in dvainštirideset tisoč evrov na sto tisoč evrov, da lahko pri
               ugotavljanju davčne osnove naslednjega davčnega leta zahteva upoštevanje normiranih
               odhodkov. Se pravi, razrešujemo obseg <q>"pavšalistov"</q> in s tem tudi administrativno
               razbremenjujemo del gospodarstva in se pomikamo na neko evropsko predvideno raven in
               nenazadnje, spoštovani premier, to piše v vaši koalicijski pogodbi, čudi me, da
               seveda tega ukrepa ni v tej, kako bi rekel, božično novoletni vreči.</p>
               <p>Ključen razlog za našo zaskrbljenost in nenazadnje tudi za sklic te izredne seje pa
               je pomanjkanje ambicioznosti Vlade in pomanjkanje ukrepov, ki bi zdravim podjetjem,
               zlasti malim in srednje velikim podjetjem, ki so lahko tudi v kriznih časih nosilec
               razvoja, ki imajo razvojne programe in nišne trge in ki se lahko hitro
               prestrukturirajo oziroma prilagodijo novim proizvodnim in storitvenim programom in
               novim zahtevam trgov, torej da bi takšnim podjetjem z razbremenitvami omogočali in
               spodbujali investiranje v te nove programe, v opremo in raziskave in razvoj. Vidim,
               da ste raziskave in razvoj črtali in zelo vesel bi bil, kljub temu, da mi ni jasno,
               zakaj to ni bilo na današnji seji, da bi seveda odpravili to hibo in bi poleg
               dohodninskih rešitev povezanih z investicijskimi olajšavami le-te uvedli tudi za
               gospodarske družbe.</p>
               <p>Torej, mi smo poleg investicijskih olajšav predlagali, da uvedemo nižjo davčno
               stopnjo za letošnje leto, za dve odstotni točki. Mi smo želeli tistemu delu
               gospodarstva, ki ustvarja dobiček, ki ima dobiček, ta dobiček na nek način omogočiti,
               da ta dobiček investira in da se s tem segmentom ubrani negativnih posledic krize, ki
               prihaja. Imamo zdrava podjetja z dobičkom, ki so lahko trenutno zašla v težave zaradi
               izpada kompletnih naročil, kar je posledica pomanjkanja izvoznega povpraševanja. In
               takšnim podjetjem bi z nekaj več kisika že v letu 2008 lahko pomagali prebroditi to
               finančno posledico, ki jo bo imela neka trenutna situacija. Jaz verjamem, da tudi
               ministri aktualne vlade dobivajo sporočila iz gospodarskega sektorja, od primera do
               primera, kako so tuji dobavitelji ali tudi naši dobavitelji v hipu stornirali
               naročila, v hipu ogromne serije zaradi tega in takšno podjetje, ki je bilo do nedavno
               podjetje, ki je uspešno poslovalo, potrebuje sedaj finančni prostor, da preživi. S
               temi ukrepi, ki smo jih predlagali, in verjamem, da tudi s temi, ki ste jih vi
               predlagali, želimo gospodarstvu sporočiti jasen signal in mu zagotoviti sredstva za
               investicijsko aktivnost v prihajajočem obdobju in s tem tudi k ustvarjanju novih
               kvalitetnih delovnih mest. Prepričan sem, da lahko davčne olajšave tudi v največjih
               gospodarskih subjektih lahko privedejo do novih programov in do novih delovnih mest,
               ki lahko ta nadomestijo delovna mesta, ki so trajno odpisana zaradi takšnih in
               drugačnih razlogov, ki so posledica te krize. Mi zgubljamo to priložnost, mi
               zgubljamo to, da gremo nasproti podjetjem, ki imajo jasne razvojne programe. Teh
               podjetij je nekaj v Sloveniji, jih je dovolj v Sloveniji. Razvojno naravnana podjetja
               potrebujejo spodbude in lahko državo in proračun pomembno razbremenijo izdatkov za
               socialne transferje. Če namreč preko investicij nekdo zagotovi novo delovno mesto, ni
               potrebno plačevati socialnih prispevkov, plačuje jih delodajalec in je dvakratni
               plus. Zato so po moji oceni te investicije krivično ocenjene za tako hude finančne
               posledice, te investicijske olajšave. Jaz sem prepričan, spoštovani premier, da niste
               uveljavili davčne olajšave za investicije v opremo gospodarskih družb zaradi
               finančnih posledic. Prepričan sem, da je to edini razlog, ne smiselnost, ali kako bi
               rekel, razvojna naravnanost tega ukrepa, temveč zgolj finančne posledice. Prepričan
               sem, da lahko ti ukrepi, če jih gospodarske družbe investirajo v razvoj, srednjeročno
               nadomestijo ogromno delovnih mest in srednjeročno prispevajo v proračun prav toliko,
               kolikor bi lahko bilo v enem proračunskem letu izpada iz naslova uvedbe teh davčnih
               olajšav. Zato se ne morem izogniti občutku in zaključku, da so ukrepi sedanje vlade,
               bolj ali manj gasilsko naravnani in zelo socialno naravnani oziroma predvsem socialno
               naravnani. Nikakor pa niso naravnani v tezo, da je lahko kriza izziv in priložnost za
               del slovenskega gospodarstva ali celotno slovensko gospodarstvo. Jaz verjamem, da
               rabimo celo paleto ukrepov. Rabimo tiste, ki imajo socialno komponento, rabimo pa
               tudi tiste, ki imajo razvojno komponento. In tu je bilo omenjeno, kakšno razvojno
               komponento predlagate. Omenjeno je bilo to, slišali smo. In to je, da boste povečali
               razpisna sredstva za raziskave in tehnološki razvoj, da boste torej na podlagi
               razpisov, preko različnih komisij ta denar razdelili podjetjem. Tisto, kar je ta
               trenutek osnova za razpise, je v sprejetih proračunih in je verjetno že razpisano.
               Tisto, kar pa bo dodatno, kot posledica teh ukrepov Vlade, pa mora najprej dobiti
               potrditev skozi spremembo proračuna. To se bo zgodilo, proceduralno gledano, mesec,
               dva, tri. Ker to pač teče skozi parlament in tako naprej. Potem bodo sledili razpisi.
               Pred tem boste verjetno zamenjali vse komisije in noter dali nove ljudi, potem bodo
               razpisi, so razpisni roki, je seveda obdelava vlog in so sklepi in so roki za
               pritožbe in smo tam, nekje, v jesenskem času. Torej, prvi ukrepi, ki so razvojno
               naravnani, prvo podjetje, ki bo izvedelo za te vaše ukrepe razvojne naravnanosti, bo
               sklep dobilo v mesecu, recimo, če boste hitro, zelo hitro delali. Ampak verjemite mi,
               imam izkušnje s to birokracijo po ministrstvih, bo to v jeseni naslednjega leta. In
               ne vem, ali je to hitro in pravočasno razvojno ukrepanje. Jaz mislim, da ni. Nimam
               nič proti temu, da so to tudi ukrepi, in so srednjeročne narave. Nikakor pa niso
               urgentni ukrepi, ki jih danes potrebuje marsikateri gospodarski subjekt.</p>
               <p>Jaz mislim, da moramo vsaj poskusiti krizne čase obrniti v prid tistega dela
               gospodarstva, ki ima tudi v teh časih možnost in priložnost za razvoj in tehnološki
               preboj. Delno smo to naredili. Jaz sem vesel in pozitivno presenečen, kljub stališčem
               številnih ministrov na zaslišanjih, da ste podprli rešitve v Zakonu o dohodnini.
               Dobra poteza in iskrene čestitke za njo. Seveda, sreča in zadovoljstvo bosta pa
               popolna, ko bomo to isto doživeli še za drugi del, drugi segment.</p>
               <p>Tudi sam sem bil v preteklosti zagovornik ciljanih ukrepov. To se pravi ukrepov, ki
               gredo pravzaprav skozi razpise, vendar to velja za neke normalne čase, ko imamo
               ogromno investicijsko aktivnost, ko pravzaprav poslušamo s strani nekaterih, da imamo
               zaradi te velike investicijske aktivnosti inflacijo in seveda takrat velja to početi
               bolj ciljano. Takrat, ko pa imamo tako žalostne indekse kot so sedaj napovedani, pa
               verjemite mi, da jih večina na Umarju misli, da so še zelo optimistični, potem pa je
               treba poseči po bolj radikalnih ukrepih tudi, če nekaj stanejo. Še posebej zaradi
               dejstva, ker lahko del finančnih sredstev nadomestite oziroma nadomestimo tudi s
               trošarinsko politiko in tu ste že začeli sprejemati prve ukrepe.</p>
               <p>Spoštovani! Lizbonska strategija, podnebno-energetski paket. To so izzivi, ki smo
               jih skupaj z našimi sočlani Evropske unije postavili pred naše gospodarstvo. To so
               razvojni izzivi. Zdaj mi pa povejte, kako lahko te razmeroma skromno ambiciozne
               ukrepe damo v korelacijo s temi načelnimi razvojnimi usmeritvami? Težko. Jaz mislim,
               spoštovani premier, da bi bilo potrebno bolj ambiciozno zagrist v ta problem, da bi
               veljalo tu sprejeti nove dodatne ukrepe, čim prej. Boli pa me, da obstaja zelo malo
               možnosti, da bo to primer tudi za gospodarske družbe že v letu 2008. Zdaj ali je to
               proceduralno možno ali ne, predlagati tak zakon, da bo uvedel davčne olajšave leta
               2009 za leto 2008, potem se sprašujem, čemu tega danes ne delamo, čemu to dvakrat
               pravzaprav obravnavamo in čemu poslušate vse te zadeve, ki jih verjetno ne bi bilo
               potrebno. Seveda je potrebno nemeniti posebno skrb tudi podjetjem, ki so ali bodo
               zašla v težave, ki bodo podjetja v težavah po definiciji zakona, ki ureja možnost
               pomoči podjetjem, ki zaidejo v težave. Ampak pri takih zadevah je zelo težko sprejeti
               neke generalne ukrepe. Tukaj se pomaga od primera do primera. Kajti eno veliko
               podjetje, ki zaide v težave, potrebuje povsem drugo obliko pomoči kot neko drugo zelo
               podobno podjetje. Zato tudi zakon predvideva, da je tukaj pač posebna komisija,
               strokovna komisija, ki na podlagi programa prestrukturiranja oceni, kaj je tisto
               zdravo jedro v podjetju in se s subvencijami in nenazadnje tudi ostalimi oblikami
               državnih pomoči pomaga sfinancirati to prestrukturirano izluščenje tega zdravega
               jedra. Pomaga se pa tudi tistim, ki zaradi tega ostanejo brez dela, ne vem,
               nadomestitev odpravnine ali jih prekvalificirati ali kakorkoli, torej tudi pomagati.
               Normalno, tudi za ta podjetja je potrebno imeti ukrepe. Skrbi me, jaz upam, da ne
               drži več tista vaša, bi rekel, teza, da boste pomagali samo razvojno naravnanim
               podjetjem, onim v težavah pa ne. Je pa seveda en križ s temi podjetji v težavah, in
               sicer da jih je velika večina že dobila pomoč za reševanje podjetij v težavah in da
               jih po logiki Evropske komisije ne sme več dobiti v roku 10-ih let od prejema. Vendar
               jaz mislim, da je nastopil zdaj čas te krize, da so se nekatera podjetja lahko tudi
               kljub temu, da so vzorno izpeljala program prestrukturiranja, ponovno zašla v težave
               in jaz mislim, da je tukaj potrebno odpreti z Evropsko komisijo, da se v takih
               primerih dovoli izrecno tudi nova državna pomoč, če so razmere posledica te krize.
               Nikakor pa nisem za to, da je ta kriza potuha za nekatera, ki niso izpeljala programa
               prestrukturiranja, da dobijo novo državno pomoč. Vendar še enkrat, te zadeve se
               delajo od primera do primera, selektivno se obravnavajo in zaradi tega se kaj hitro
               izloči seme od plevela tudi pri teh vlogah in teh prosilcev tudi verjetno ni, ne vem,
               na stotine.</p>
               <p>Spoštovani, dovolite mi na koncu, da še pokomentiram sklepe. Mi smo predlagali tri
               sklepe. Prvi sklep je ta, da se Vlada opredeli do dveh vloženih zakonov. Ta sklep je
               postal neaktualen, ker se je Vlada opredelila do obeh predlogov zakonov. Do enega
               pozitivno oziroma delno pozitivno, do enega negativno. Vendar sklep je brezpredmeten
               in zato ga je tudi povozil amandma na Odboru za finance, s čimer se pa ne moremo
               strinjati. Zato smo nenazadnje tudi vložili amandma na zdaj prvi sklep, prej drugi
               sklep, s katerim pravimo, da smo seznanjeni z ukrepi Vlade, da ocenjujemo, da gredo
               ukrepi Vlade v pravo smer, da pa ocenjujemo, da niso zadostni. In ko sem danes
               poslušal ministra na Odboru za finance in še marsikoga od koalicijskih poslancev, vsi
               ugotavljate, da sledi temu valu še en val ukrepov, ki bo te nadgradil. Torej, očitno
               ti prvi niso zadostni, bodo prišli še drugi. In mi v tem amandmaju tudi sugeriramo
               nekatere konkretne ukrepe. Zato bomo seveda podprli amandma k temu, zdaj prvemu
               sklepu, drugi, prej tretji sklep, pa je tako ali tako očitno sprejemljiv za vse.</p>
               <p>Torej, spoštovani, malo več ambicioznosti pri ukrepih, ki vodijo v razvoj, pa bomo
               kaj hitro našli skupno besedo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog sklepov je obravnaval Odbor za finance in monetarno politiko kot matično
               delovno telo. Besedo dajem podpredsedniku mag. Radovanu Žerjavu za predstavitev
               poročila odbora.</p>
               <p>Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani predsednik Vlade, ministri, kolegice in
               kolegi!</p>
               <p>Odbor za finance in monetarno politiko je danes na 5. nujni seji obravnaval Predlog
               sklepov v zvezi s <q>"Prepočasnim ukrepanjem Vlade Republike Slovenije v izogib in
               ublažitev negativnih vplivov svetovne finančne in gospodarske krize na slovensko
               gospodarstvo"</q>, ki jih je Državnemu zboru v obravnavo predložila skupina 30 poslank in
               poslancev.</p>
               <p>Seji odbora so prisostvovali mag. Andrej Vizjak kot predstavnik predlagateljice in
               predlagateljev zahteve, minister za finance ter predstavnice in predstavniki
               Ministrstva za finance, Ministrstva za gospodarstvo, Urada Republike Slovenije za
               makroekonomske analize in razvoj ter Zakonodajno-pravne službe.</p>
               <p>Odbor je bil seznanjen z mnenjem Zakonodajno-pravne službe z dne 19. 12. 2008, ki z
               vidika svojih nalog ugotavlja, da je vsebino predlaganih sklepov treba presojati z
               vidika ustavnega položaja Državnega zbora kot zakonodajne oblasti in torej z vidika
               upoštevanja načela delitve oblasti. V nadaljevanju mnenja je služba navajala pripombe
               k besedilu sklepov, predlaganih pod 1. in 2. točko. Na podlagi smiselne uporabe 129.
               člena Poslovnika Državnega zbora je bil vložen amandma poslanskih skupin SD, Zares,
               DeSUS in LDS k besedilu sklepa pod 2. točko.</p>
               <p>Uvodoma je predstavnik predlagateljev zahteve v dopolnilni obrazložitvi predstavil
               in utemeljil tako vsebino zahteve in razloge za sklic izredne seje Državnega zbora
               kot tudi predlog sklepov, ki jih naj po končani razpravi sprejme Državni zbor.</p>
               <p>Minister za finance je ob predstavitvi stališča Vlade predstavil ukrepe, ki jih Vlada
               sicer podrobno predstavlja v svojem gradivu k tej točki dnevnega reda. Poudaril je,
               da so ukrepi prilagojeni različnim nalogam finančne krize, ki se sedaj preliva v
               realni sektor ter ocenil, da bodo v naslednjih mesecih razmere sanirane in kreditna
               aktivnost ponovno na ravni lanskega leta.</p>
               <p>Po uvodnem delu se je razvila razprava, ki je natančneje razvidna iz magnetograma
               seje odbora. V okviru obravnave posameznih točk predlaganih sklepov je bil podan
               predlog za amandma odbora, s katerim bi se prvi in drugi predlagani sklep nadomestila
               z besedilom, ki bi se nanašalo na oceno Državnega zbora, da so ukrepi Vlade sicer
               pravilno usmerjeni, a ne zadostni. Zato naj bi Vlado pozval k pripravi konkretnih
               dodatnih ukrepov. Odbor tega amandmajskega predloga ob glasovanju ni podprl.</p>
               <p>Odbor je ob smiselni uporabi drugega odstavka 130. člena Poslovnika Državnega zbora
               obravnaval vloženi amandma poslanskih skupin SD, Zares, DeSUS in LDS, besedilo
               predloga sklepa po drugo točko in ga sprejel. Odbor je ob smiselni uporabi 128. člena
               Poslovnika Državnega zbora glasoval o predlogu sklepa pod prvo točko in ga ni
               sprejel, ter o predlogu sklepa pod tretjo točko, ki ga je sprejel. Predlog sklepa pod
               drugo točko je bil s sprejetim amandmajem odbora v celoti spremenjen. Hvala lepa.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavniku Vlade za uvodno obrazložitev mnenja. Besedo ima gospod
               Borut Pahor, predsednik Vlade Republike Slovenije.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Hvala lepa, gospod predsednik. Gospe in gospodje!</p>
               <p>Najprej, za Slovenijo in njene ljudi je popolnoma irelevantno ali je predlagatelj te
               seje opozicija ali koalicija. Od te seje in podobnih, kjer se ukvarjamo s pravimi
               problemi naše skupnosti, je odvisno ali bomo uspešno prebrodili prihodnje leto, ki bo
               zagotovo najzahtevnejše po letu 1991.</p>
               <p>Če prav razumem, je izrečen očitek slovenski vladi, da je prepočasi odreagirala na
               razmere. Tukaj naj dam samo neko pojasnilo, ki je, mislim, precej prepričljivo.
               Potrebovali smo vsega 29 dni, da smo po imenovanju prišli do paketa ukrepov, ki je
               sedaj v presoji v tem visokem zboru.</p>
               <p>Skupni volumen javno finančnih spodbud v industrijskem sektorju bo prihodnje leto
               znašal 2,1% BDP. Vlada predlaga tri skupine ukrepov. Za upočasnitev padanja
               gospodarske rasti 70 milijonov evrov, za izboljšanje likvidnosti podjetij in
               ohranjanje delovnih mest 668 milijonov evrov, za povečanje izdatkov za raziskave in
               razvoj ter izobraževanje 68 milijonov evrov, skupno nekaj več kot 800 milijonov
               evrov.</p>
               <p>Prej smo poslušali razpravo in če mi je dovoljeno, bi se ji sedaj s stavkom
               dotaknil. Vlada se ni odločila za olajšave oziroma jih je diferencirala, ko gre za
               investicije in razvoj v podjetjih. Če jih ne bi, bi to povečalo volumen
               javnofinančnih spodbud za 150 milijonov evrov. Gospe in gospodje, ne gre za vprašanje
               poguma, gre za vprašanje denarja. Mi pogum imamo, denarja ta hip nimamo. In ne želim
               si, da bi čez pol leta stekla v tem visokem zboru diskusija o tem, da je deficit, ki
               zadeva sektor države, bistveno večji od 3%, s čimer se soočamo ta hip.</p>
               <p>Poglejmo torej ukrepe po sektorjih.</p>
               <p>Najprej ukrepi finančne narave. Prvi sklop je sklop, ki zadeva preventivo, izdajo
               državnih poroštev in posojil. Drugi sklop zadeva kurativne ukrepe, povečanje
               kapitalskih naložb države in odkup terjatev s strani države. Tukaj naj mimogrede
               omenim, da je cela vrsta stvari, ki so bile predlagane s strani predlagatelja
               razprave, za Vlado sprejemljivih. Kmalu bomo na primeren način poskrbeli za to, da
               bodo plačilni roki s strani države skrajšani na 30 dni.</p>
               <p>Pojdimo na fiskalne ukrepe, kakšno je stanje bilanc javnega financiranja. V obdobju
               od leta 2004 do 2007 je Republika Slovenija vodila politiko zmanjševanja
               javnofinančnega primanjkljaja, ki se je v letu 2007 celo prevesil v presežek. V letu
               2008 pa bo po zadnjih ocenah bilanca izravnana. Ponovna rast odhodkov v GDP pomeni,
               da so bili v preteklem obdobju javnofinančni odhodki naravnani na visoko gospodarsko
               rast, ki jo je Slovenija beležila, in ne na potencialno rast, kar bi omogočilo
               simetrično delovanje stabilizatorjev.</p>
               <p>Poglejmo kakšne fiskalne ukrepe torej predlagamo v paketu, in jih bodo kasneje za
               mano pristojni ministri iz tako imenovane krizne skupine tudi podrobneje obrazložili.
               Ukinitev davka na izplačane plače, zmanjšanje stopnje davka od dohodka pravnih oseb,
               znižanje dohodnine zaradi investicijskih olajšava, dvig trošarin, subvencioniranje
               stroškov polnega delovnega časa. Predlagamo ukrepe za spodbujanje gospodarske rasti
               in konkurenčnosti, povečanje likvidnosti ter načrtujemo ukrepe za kakovostni razvoj
               gospodarstva. Ko gre za ekonomske ukrepe predlagamo: znižanje stroškov dela, ukrepe
               za spodbujanje gospodarske rasti in, kot rečeno, povečanje likvidnosti, ukrepe za
               krepitev ključnih konkurenčnih sposobnosti za spodbujanje izvoznih aktivnosti
               podjetij za nadaljnji kakovostni razvoj gospodarstva. Vse to so ukrepi, ki jih
               predlagamo v paketu, ki smo ga lahko zavili in poslali v Državni zbor v skrajno
               zahtevnem roku, v manj kot 30 dneh. Pri čemer bi ta visoki zbor prosil, da upošteva,
               da bi lahko Vlada seveda ravnala tudi drugače, da bi presodila ukrepe samo po svoji
               pameti in jih mimo pogovorov s socialnimi partnerji in mimo pogovora s strateškim
               gospodarskim svetom poslala v presojo poslankam in poslancem. Mi smo se odločili za
               drugo pot. Od vsega začetka želimo voditi aktiven socialni dialog in kolikor je le
               mogoče dosegati ravnovesja med zelo različnimi pričakovanji socialnih partnerjev v
               tem dialogu. In vsi boste tukaj priznali, da so ta pričakovanja različna in da je
               potrebno najti pravi, zdrav in spodbuden kompromis za ukrepanje.</p>
               <p>Obseg paketa, ki ga predlagamo, je sedaj v višini 800 milijonov evrov in kot je
               rekel mag. Vizjak, prav zagotovo to ni zadnji paket ukrepov, s katerim Vlada prihaja
               pred Državni zbor, da bi Slovenija uspešno premagala položaj, v katerem se bo
               Slovenija skupaj z razvitim svetom znašla v prihodnjem letu. Štirje od naših
               najpomembnejših zunanjegospodarskih partnerjev so v recesiji. Recesija se bo preko
               poslovnih aktivnosti preselila tudi v Slovenijo, sedaj je napoved Urada za
               makroekonomske analize in razvoj, da bomo beležili približno nekaj več kot 1%
               gospodarsko rast. Smo torej med tistimi redkimi državami, ki še vedno beležimo
               pozitivno gospodarsko rast. Zaenkrat je slovensko gospodarstvo v dovolj dobri
               kondiciji, da s potrebnimi spodbudami vstopi v to zahtevno leto, sicer z dolžnimi
               skrbmi, toda brez odvečnega strahu. Vlada bo pozorno spremljala, kaj se bo dogajalo v
               naslednjih tednih in mesecih. Nihče nima te sposobnosti prerokovanja, da bi napovedal
               razplet krize, ki smo ji priča. Vsi pa vemo, da se ni začela pri nas in da ni predmet
               ali plod napačnih odločitev te ali one politike, ampak preprosto Slovenija je v
               svetu, ki ga je zajela ta gospodarska in finančna kriza in se zdaj mora znajti.</p>
               <p>Kot sem dejal, mi bomo pozorno pogledali in tudi uporabili tista orodja, ki jih
               predlaga Evropska komisija kot način reševanja in premagovanja finančne gospodarske
               krize, deloma pa je veliko odvisno tudi od nas samih, da s svojo iznajdljivostjo
               poskrbimo za tako ukrepanje, ki bo, kot rečemo, prijelo. Najpomembnejši ukrep se mi
               zdi ta, da načrtujemo zavarovanje delovnih mest. Ta ukrep znaša skorajda 700
               milijonov evrov. Potem bomo zelo hitro posegli tudi po drugih ukrepih. Nekaj od teh,
               ki jih je predlagal predlagatelj je za nas sprejemljivih in jih bomo kmalu poslali v
               Državni zbor, skozi zakonodajno proceduro. In upam, da bomo tudi skozi razvojni
               dialog, skozi Partnerstvo za razvoj in skozi Ekonomsko - socialni svet oblikovali nek
               potreben socialni konsenz, ki ga bo Slovenija v prihodnjem letu še kako potrebovala.
               Zdaj pa bi prosil pristojne ministre, da podrobneje obrazložijo naše ukrepe. Prosim.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim.</p>
            </sp>
            <sp who="SDZ5:GaspariMitja">

               <speaker>MAG. MITJA GASPARI:</speaker>

               <p>Predsednik. Spoštovani poslanci in poslanke!</p>
               <p>Glede na to, kar je predsednik Vlade povedal do sedaj, bi se sam osredotočil samo na
               nekatere omejitve, ki nas v tem ukrepanju in razmišljanju o ukrepanju vodijo ali pa
               celo bistveno bolj omejujejo. Mislim, da je v naši državi ta trenutek premajhno
               zavedanje tega, kakšne so te mednarodne omejitve, ki delujejo tudi na nacionalni
               prostor, in temu bi rad posvetil nekaj minut.</p>
               <p>Prvič, glede finančnega okolja v katerem deluje tako Evropska unija kot tudi
               Slovenija. Ta trenutek kreditni trgi ne delujejo popolnoma, ne glede na več kot 200
               milijard ukrepov, ki so šli, do zdaj, v Evropski uniji za oživljanje kreditnih trgov
               in pa medbančnega delovanja. Slovenija na tem področju ne more veliko storiti,
               predvsem zaradi tega, ker je zelo odvisno od tega, kaj se dogaja na mednarodnih
               finančnih trgih. Na kratek rok ni pričakovati bistvenega izboljšanja, to ugotavlja
               tudi Evropska centralna banka v svojih izjavah in pa tudi v ukrepih, ki jih sprejema.
               Najbolj očiten pokazatelj tega, da so stvari kljub zelo ambicioznim ukrepom tako
               Evropske centralne banke kot tudi posameznih držav članic in to največjih, da stvari
               ne funkcionirajo, je, da se kljub izrednemu znižanju obrestnih mer tako Evropske
               centralne banke kot tudi na medbančnem trgu donosi na državne vrednostne papirje ne
               povišujejo. Kar pomeni, da ves denar beži v državne obveznice in to predvsem
               obveznice nemškega porekla oziroma nemške države. Zaradi tega ni likvidnih sredstev
               za kreditno aktivnost do podjetniškega sektorja, in to ne samo v Sloveniji, ampak ta
               trenutek nikjer v Evropi. V večini držav Evropske unije podjetja ta trenutek niso v
               stanju, da bi pridobila kvalitetna srednjeročna sredstva komercialnih privatnih bank
               in v tem primeru delujejo bolj ali manj, kolikor toliko normalno samo paradržavne
               institucije, državne banke ali državne razvojne agencije.</p>
               <p>Drugič. Prognoze gospodarskih gibanj v Evropski uniji se iz meseca v mesec
               poslabšujejo. Ta trenutek se za evro območje, ki je pomembno za Slovenijo, gibljejo
               že nekje blizu minus 1%, za posamezne države, posamezne profesionalne institucije
               ocenjujejo situacijo, ki gre blizu minus 2%. Slovenija presega rast v Evropski uniji
               in pa v evroobmočju za približno mnogokratnik 2, to se pravi, da se lahko ob takšnih
               nadaljnjih gospodarskih gibanj v teh državah Slovenija približuje ničelni rasti,
               postopoma je pa vendarle ta bojazen izrazita. Če je to tako, potem je to prvi izrazit
               omejevalni dejavnik za delovanje slovenske države oziroma tudi ekonomske politike.</p>
               <p>Drug, še pomembnejši omejevalni dejavnik, je zelo preprost, pa vendar v tem trenutku
               lahko zelo krut: ni likvidnosti za zadolževanje države na kapitalskem trgu. Torej
               država, kot je Slovenija, ki ima dvojni A <q>"rating"</q>, kar pomeni uvrstitev, ki je med
               boljšimi v Evropski uniji, boljši kot italijanski, na primer, ta trenutek, ali pa bom
               rekel raje, do tega trenutka ni mogla izkoristiti priložnosti za dodatno pridobitev
               finančnih virov na evropskih finančnih trgih. Drugo leto potrebuje država za
               servisiranje lastnega dolga primanjkljaja, ki bi nastal, ne glede na to, ali bi
               država v tem trenutku ukrepala ali ne, potrebuje približno 3 milijarde evrov. Če te
               zadolžitve na mednarodnih finančnih trgih ni, ni pomembno, ali ima država ambicije in
               kvalitetno pripravljene predloge, temveč se bo soočila s tem, da bo morala omejevati
               svojo porabo zaradi nezmožnosti pridobitve dodatnih finančnih sredstev. Torej, ti dve
               omejitvi bistveno opredeljujeta tudi kakršenkoli predlog Vlade ali kogarkoli drugega,
               ki bi želel opravičljivo stimulirati gospodarsko aktivnost v Sloveniji in čim večjo
               stopnjo zaposlenosti ter tudi pridobitev novih poslovnih možnosti.</p>
               <p>Ker je fiskalni primanjkljaj, ki ga Slovenija prenaša v naslednje leto zaradi
               ukrepov, ki so bili že sprejeti, zaradi delovanja avtomatskih stabilizatorjev, ki
               delujejo anticiklično, v taki situaciji, prenašamo v naslednje leto primanjkljaj, ki
               je vreden približno nekaj čez 2,1 do 2,2% družbenega proizvoda. Ukrepi, ki jih ta
               trenutek načrtuje Vlada, so približno reda velikosti nekaj več kot 1% družbenega
               proizvoda. Vse to skupaj ob nespremenjenih okoliščinah pomeni, da potencialno
               presegamo primanjkljaj, ki ga določajo maastrichtska pravila, in to je 3% bruto
               domačega proizvoda, pri čemer je edina olajševalna okoliščina, da je bila Slovenija
               po ocenah Evropske unije v relativno ugodnem položaju v preteklosti in ji to omogoča
               v tem trenutku primanjkljaj, ki bo za določen čas lahko morda okrog 3% ali rahlo nad
               3%, potem bo pa zahteval ustrezne ukrepe za zmanjševanje tega primanjkljaja v
               naslednjih letih, ki sledijo letu 2009.</p>
               <p>Zaradi vseh teh omejevalnih okoliščin je Vlada ocenjevala posamezne ukrepe predvsem
               z dveh bistvenih vsebinskih elementov. Prvič, ali ti ukrepi prinašajo relativno hiter
               učinek na zaposlenost in ali delujejo pozitivno na preprečevanje bistvenega
               poslabšanja gospodarske aktivnosti. S tega stališča je ocenjevala strukturni in
               konjunkturni položaj slovenskega gospodarstva, kjer je bistvena značilnost tega
               gospodarstva, da je relativno plitvo v smislu, da je močno izvozno orientirano in da
               ukrepi, ki ne delujejo na izvozna podjetja in njihovo sposobnost ohranjanja teh
               svojih trgov, relativno malo lahko pomagajo h gospodarski aktivnosti, relativno
               veliko pa lahko prispevajo k poslabšanju plačilne bilance. V tem trenutku Slovenija
               ima resne, ne bom rekel težave, ampak je resna situacija v plačilni bilanci.
               Negativni odstotek plačilne bilance je okoli 5 do 6%, in to odliva finančna sredstva
               iz države zaradi financiranja tega primanjkljaja in to pomeni manj kreditnih sredstev
               v državi za podporo lastnega gospodarstva. Osnovna značilnost v tem trenutku
               evropskih gospodarstev je, da se vsa finančno zapirajo, od največjih do manj velikih.
               Osnovna značilnost je: vsak rešuje svoje težave predvsem sam. Zelo malo je tiste
               kooperacije, o kateri govori Evropska komisija, o skupnih programih za izhod iz
               krize. To se najbolj pozna na finančnem trgu, kjer ni nikakršnega pretoka finančnih
               sredstev čez državne meje, ali pa preko bank, ki so v lasti tujih bank, prihaja celo
               do negativnega odtoka iz države. Slovenija se mora temu na ustrezen način
               zoperstaviti, ker je to edini način, kako lahko zadrži nekaj kreditnega in finančnega
               potenciala za ukrepe, o katerih je bil govor v predhodni razpravi.</p>
               <p>Ko smo ocenjevali predloge tako opozicije oziroma še predloge predhodne vlade in
               predloge, ki jih je pripravila ta vlada oziroma socialni partnerji, smo z modelsko
               analizo predvsem ocenjevali učinke tega na gospodarsko rast in pa, kot sem rekel,
               zaposlenost. In mislim, da imate to v prilogah teh gradiv tudi ustrezno prikazano. Te
               ocene so že narejene na osnovi makroekonomskih predpostavk Urada za makroekonomske
               analize in razvoj, ki ocenjuje 1% rast kot relativno pozitiven scenarij v tem
               trenutku. Torej, ne gre za neko zastarelo jemanje predpostavk, ki so bile mogoče
               aktualne tri ali štiri mesece nazaj. Iz tega izhaja, da bi najboljše rezultate lahko
               dalo linearno znižanje prispevne stopnje za pokojninsko zavarovanje, ki ga večina
               socialnih partnerjev v tem trenutku iz različnih razlogov ni podprla. Alternativni
               ukrep k temu, ki deluje podobno in s podobnimi učinki tako na zaposlenost kot na
               rast, je financiranje podjetij za polni delovni čas pri skrajševanju delovnega
               tednika.</p>
               <p>Ko smo primerjali te ukrepe z ukrepi glede davčnih olajšav, o katerih je bilo danes
               tudi govor, predvsem investicijskih, se pokaže izrazita superiornost prve skupine
               ukrepov za ta dva cilja, o katerih sem prej rekel, da sta bila bistvena pri
               ugotavljanju pomembnosti posameznih ukrepov. In zaradi tega se je Vlada odločila za
               ta nabor ukrepov na tej makro ravni, o katerih je bilo danes tudi odločanje v
               Državnem zboru.</p>
               <p>V tem trenutku davčne olajšave bi bile interesanten dodatni ukrep, ki pa glede na
               fiskalno pozicijo in pa svoj učinek na gospodarsko rast, in to na kratek rok, in pa
               na zaposlenost, daje bistveno manjši učinek kot ukrepi, ki so vezani na zniževanje
               stroškov podjetij, ki imajo težave z naročili in zagotavljanjem svojih tržnih deležev
               doma in v tujini.</p>
               <p>Če zaključim. Celotni ukrepi, ki so bili do sedaj predlagani, so ukrepi, ki so v tem
               trenutku ukrepi, ki omogočajo delovanje te države na relativno normalen način.
               Zavedamo se, da če bi se nadaljevali takšni trendi v gospodarstvu, kot jih
               napovedujejo tuji napovedovalci gospodarskih gibanj, potem to ni zadnji paket, ki ga
               bo morala država sprejet. Pa vendarle se moramo zavedati, da ima slovenska država
               relativno omejene možnosti ob teh dveh omejitvah, ki sem ju omenil: maastrichtski
               kriterij na eni strani in pa zmožnost financiranje takega primanjkljaja na drugi
               strani. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Nadaljuje obrazložitev mnenja dr. Matej Lahovnik, minister za
               gospodarstvo. Prosim.</p>
            </sp>
            <sp who="SDZ5:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Dovolite mi, da še na kratko predstavim nekatere dodatne ukrepe.
               Predvsem ukrepe za krepitev ključnih konkurenčnih sposobnosti slovenskih podjetij.</p>
               <p>Glede na stanje v gospodarstvu, ki je bilo pravkar opisano, smo se odločili
               zagotoviti dodatne garancije za kredite malim in srednjim podjetjem in tudi z delno
               subvencijo obrestne mere, omogočiti izvajanje razvojnih investicij. Razpis v višini
               50,6 milijona evrov omogoča podjetjem lažji dostop do kreditov, pri čemer je bistvena
               sprememba ta, da bo razpis vključeval tudi možnost za pridobitev garancije samo za
               obratna sredstva, ker ugotavljamo tudi mi, da je dejansko trenutno največji problem
               likvidnost. Za investicije v tehnološko opremo je v tem času v teku razpis v višini
               18,7 milijona evrov. Zaradi velikega povpraševanja po subvencijah za tehnološko
               opremo pa bomo objavili nov razpis v višini 35 milijonov evrov, v katerem bomo odprli
               tudi možnost pridobitve sredstev za obratni kapital in razvoj. Poleg tega bodo pogoji
               in merila za dodelitev sredstev prilagojeni trenutnim razmeram na trgu za katere, kot
               je bilo že omenjeno, nekako niso dobre. V okviru razvojno-investicijskih projektov
               bomo razpisoma za razvojne projekte podjetij v višini 50 milijonov evrov, ki sta
               trenutno v fazi zaključevanja, dodali nov razpis v višini 50 milijonov evrov za
               razvojno-investicijske projekte podjetij. V letu 2009 bo pričela z delovanjem prva
               družba tveganega kapitala, v katero bo Republika Slovenija vložila petintrideset
               milijonov evrov. Prva družba tveganega kapitala, ki deluje v okviru slovenskega
               podjetniškega sklada, bo povečala zasebne investicije v tako imenovana <q>"start up"</q>
               podjetja in inovativna podjetja s potencialom hitre rasti. Zdi se nam pomembno tudi,
               da bomo pri izvajanju vseh naštetih ukrepov izvedli tudi izboljšave procesov in
               postopkov dodeljevanja sredstev kohezijske politike, in sicer poenostavili bomo
               postopke pri prijavi projektov, izplačil in poročanju o dodeljenih sredstvih. Prav
               tako bomo omogočali učinkovito črpanje sredstev s pogostejšimi plačili zahtevkov in
               omogočali bomo predplačila za dodeljena sredstva do določene višine dodeljenih
               sredstev.</p>
               <p>Prav tako, kot sem že omenil, bomo dopolnili nekatere ukrepe z možnostjo
               sofinanciranja obratnega kapitala. Dejansko je situacija v temu smislu drugačna, da
               se podjetja danes soočajo z velikim problemom financiranja obratnega kapitala. Če je
               še nekaj tednov ali mesecev nazaj bil problem financiranja novih investicij, dejansko
               danes podjetja opozarjajo, da težko financirajo kakršne koli tako imenovane
               <q>"revolving"</q> kredite, praktično teh obnavljajočih kreditov je vse manj na voljo,
               finančne institucije so izjemno restriktivne in zaradi tega problema financiranja že
               obratnega kapitala se nam zdi to zelo pomembno.</p>
               <p>Na podlagi izdane obveznice bo SID banka zagotovila financiranje
               internacionalizacije podjetništva, raziskave in razvoja inovacij, okoljevarstva in
               energetske učinkovitosti že v letu 2009. Prav tako bo dodatno SID banka v začetku
               drugega kvartala 2009 zagotovila dvesto petdeset milijonov evrov sredstev s strani
               Evropske investicijske banke, ki bodo porabljena za financiranje malih in srednjih
               podjetij ter infrastrukturo občin in iz drugih virov pridobljenih na finančnih pa še
               61,2 milijona evrov za namene financiranja malih in srednjih podjetij.</p>
               <p>Tisto, kar bi rad še posebej izpostavil, da ne bom predolgo v okviru omejenega časa,
               je, da bo Ministrstvo za gospodarstvo v letu 2009 iz sredstev kohezijske politike
               namenjalo dvesto šestnajst milijonov evrov, od katerih bo dodatno zagotovila sredstva
               v višini sedemdeset milijonov evrov s prenosom pravic porabe iz let 2014 in 2015 v
               letu 2009. Skratka, to dinamiko črpanja teh sredstev se nam zdi potrebno pospešiti in
               verjamemo, da tukaj bomo dobili podporo za tovrstne ukrepe tudi v Državnemu zboru.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Nadaljuje dr. Ivan Svetlik, minister za družino, delo in socialne zadeve.
               Prosim.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Spoštovani gospod predsednik, spoštovane poslanke in poslanci.</p>
               <p>Z vidika Ministrstva za delo, družino in socialne zadeve naj poudarim, da se kriza
               seveda širi tudi na to področje, indicira jo povečanje števila brezposelnih od
               oktobra do novembra za štiri tisoč. Trend se, žal, v tej smeri nadaljuje. Zadnje
               napovedi Zavoda za zaposlovanje govorijo o 12 tisoč novih brezposelnih v prihodnjem
               letu, ki pa se ob poglabljanju krize, ta številka namreč, lahko še precej poveča.
               Težko je danes ocenjevati, kje je meja. To bo odvisno v veliki meri od ukrepov, ki
               jih bomo sprejeli, zato da bi delovali proti trendu, ki je zelo očiten. Situacija, v
               kateri smo, je označena lahko kot situacija absolutnega pomanjkanja delovnih mest
               oziroma zmanjševanja delovnih mest in zato je prvi in najhitrejši preventivni ukrep,
               da upočasnimo ta trend in da ohranimo čim več zdravih delovnih mest. Tako bomo v
               prihodnjih dneh Državnemu zboru predložili, kot je bilo že omenjeno, Zakon o delnem
               subvencioniranju polnega delovnega časa in s tem bomo v času pomanjkanja dela
               zaščitili socialni položaj zaposlenih, delodajalcem pa bomo omogočili ohranjanje
               človeških virov, za razvoj katerih jim bomo ponudili v tem času tudi dodatne programe
               izobraževanja in usposabljanja. Ta ukrep je nov ukrep iz nabora ukrepov aktivne
               politike zaposlovanja, v obsegu 230 milijonov evrov in računamo, da ga bo lahko
               koristil velik delež zaposlenih v Sloveniji, za kar so podjetja sama že izkazala
               velik interes oziroma tudi pričakovanja, da bi ta ukrep sprejeli.</p>
               <p>Ukrep bo uporaben že v januarju, v kolikor ga bomo v začetku prihodnjega meseca
               sprejeli v Državnem zboru. Je pa res, da bo ta ukrep deloval v korist predvsem tistih
               podjetjih, ki so v težavah, vendar ne bo mogel rešiti vseh situacij, v katera so
               določena podjetja zašla, in tukaj pričakujemo tudi dodatno odpuščanje delavcev. V tem
               primeru bodo na voljo programi pasivne politike zaposlovanje, za katere predvidevamo,
               torej za nadomestila brezposelnim in denarne pomoči, dodatnih 54 milijonov evrov.
               Drugi ukrep, ki je na voljo tako zaposlenih kot tudi brezposelnim, so ukrepi oziroma
               programi aktivne politike zaposlovanja, s poudarkom na izobraževanju, usposabljanju,
               spodbujanju podjetništva in samozaposlovanja, kjer je še nekaj možnosti, ocenjujemo,
               zlasti v terciarnem sektorju, ter programi javnih del. Tem ukrepom bo namenjeno
               približno 90 milijonov evrov in mi jih bomo skladno s potrebami tudi prestrukturirali
               oziroma dali poudarek tistim, ki bodo v prihodnjem obdobju ciljani na najbolj
               občutljive socialne kategorije. Seveda nam na koncu ostanejo še programi socialne
               pomoči za tiste, ki pravzaprav ne bodo mogli koristiti oziroma bodo prenehali
               koristiti programe aktivne politike zaposlovanja.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Nadaljuje Gregor Golobič, minister za visoko šolstvo, znanost in tehnologijo.</p>
               <p>Prosimo.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Spoštovani predsednik. Spoštovani zbor. Lepo pozdravljeni.</p>
               <p>Poskušal bom, črtal sem si že večino teksta, da bom te sekunde ujel. Zelo na
               kratko.</p>
               <p>Predlog ukrepov s področja raziskav in razvoja, ki so zelo pomemben del tega paketa,
               bodo prinesli tako makroekonomske učinke kot tudi prispevali k znanim in splošno
               sprejetim lizbonskim ciljem, ki so tudi predmet oziroma del koalicijskega sporazuma.
               Evropska komisija poudarja, da se inovacijsko usmerjena podjetja soočajo z velikimi
               stroškovnimi ovirami na poti do uveljavitve inovacij. Primanjkuje jim predvsem virov,
               tako lastnih kot zunanjih. In te ovire so med najbolj izrazitimi tudi v Sloveniji.
               Avstrija vlaga, na primer, v razvoj in je po trendu med boljšimi v Evropi - 2,45%
               GDP, Slovenija pa 1,5%, od tega je nekaj na več kot pol odstotka javnih sredstev.
               Finska vlada je v preteklem tednu sprejela sklep, da bo povečala skupno znesek javnih
               in zasebnih sredstev v raziskave in razvoj 4%, in to nam mora dati misliti. V teh
               ukrepih je torej najti samo prvi korak v tej smeri in ta korak je izrazit. Sredstva,
               ki so bila nekako namenjena v višini okrog 50 milijonov evrov v ta namen, se
               podvajajo na približno 100 milijonov evrov. Žal je bila lastniška konsolidacija v
               preteklosti bolj pomembna od tehnološkega prestrukturiranja in v teh težjih časih bo
               treba narediti stvari, ki jih je treba storiti, če naj krize ne samo preživimo,
               <gap n="..."/><stage>/Opozorilni znak za konec razprave./</stage><gap n="..."/> ampak tudi iz nje izstopimo.</p>
               <p>Ukrepe imate navedene v gradivu. Skupna vrednost je bila omenjena. Mi smo poskušali
               predvsem zagotoviti hitrost - kdor hitro da, v teh časih dvakrat da. Zato je večina
               sredstev skoncentrirana v prvih dveh letih. Manj bo razpisov, zato bodo razpisi
               večji; poenoteni bodo poenostavljeni postopki in SID banka bo zagotavljala podjetjem
               premostitvena sredstva zato, da bodo lahko do časa pridobitve nepovratnih sredstev
               <gap n="..."/><stage>/Opozorilni znak za konec razprave, nerazumljivo./</stage><gap n="..."/></p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Sledi predstavitev stališč poslanskih skupin.</p>
               <p>Besedo ima gospod László Göncz, narodna skupnost.</p>
               <p>Prosim.</p>
            </sp>
            <sp who="SDZ5:GönczLászló">

               <speaker>LASZLO GÖNCZ:</speaker>

               <p>Spoštovani gospod predsednik, spoštovani gospod predsednik Vlade, gospodje ministri,
               poslanke in poslanci! Tudi v narodni skupnosti se zavedamo vseh razsežnosti
               gospodarske krize in njenega vpliva na celotno družbo. Zato podpiramo ukrepe, ki jih
               Vlada predlaga po kar obširnih vsebinskih usklajevanjih. Razumemo njena prizadevanja
               in odločitve pri iskanju optimalnih rešitev. Ob tem je jasno, da se zdijo predlagani
               ukrepi za posamezne segmente družbe zaradi večdimenzionalne problematike in številnih
               neznank morda nekoliko parcialni. Kljub temu in kjub nekaterim pomislekom, povezanih
               z vidika narodnostne in regionalne politike, ki jih bom še nanizal, predlagane vladne
               predloge ocenjujemo kot nujne. Njihova vsebina je namreč s socialnega in razvojnega
               vidika primerna. Ob tem se strinjamo tudi s tistimi, ki opozarjajo na prihodnje
               tovrstne ukrepe, ki naj bi bili usmerjeni predvsem na v tem trenutku nekoliko
               zapostavljene gospodarske strukture. Ukrepi, usmerjeni v reševanje gospodarske in
               finančne krize, morajo temeljiti na najbolj prepričljivih strokovnih argumentih in
               iskanju največjega nacionalnega konsenza, ki vključuje strokovno javnost, socialne
               partnerje in vse politične sile. Ob tem ni dvoma, da največje breme in odgovornost
               pri tem pade na Vlado.</p>
               <p>Ne želim se poglabljati v vsebino predlaganih ukrepov, bi pa želel opozoriti na
               mnenja nekaterih prekmurskih gospodarstvenikov v zvezi s tem. Ti opozarjajo, da so
               predlagani ukrepi nekoliko enostranski in so do neke mere pisani na kožo podjetjem,
               ki so se že pred krizo ubadala s sorazmerno velikimi težavami. Zato predlagajo
               čimprejšnje ukrepe, ki bi pomagali tudi uspešnim, izvozno usmerjenim podjetjem. Ta,
               vsaj nekatera, so že morala zmanjšati proizvodno ceno blaga ali storitev za 5 do 10%,
               nadaljevanje ali poglabljanje krize, krizne spirale, pa bi jih lahko pripeljala v
               težak položaj. Zato predlagajo ukrepe na področju kreditiranja in razvojne politike
               še naprej, ki bi jim v prihodnjih mesecih lahko tudi zagotavljala normalno
               poslovanje. Kljub pomislekom, da predlagani ukrepi morda niso neposredno pisani na
               kožo manj razvitim regijam, ne dvomim v namero predlagateljev, da ti prinašajo
               možnosti tudi za rešitev, na primer, pomurskih podjetij. Vlado kljub temu opozarjam,
               naj ima pri snovanju ukrepov in izvajanju svojih nalog stalno pred očmi tudi
               zmanjšanje razkoraka med razvitimi in manj razvitimi regijami. Prepričan sem, da si
               mora Vlada na tem področju neprestano, tudi v času saniranja krize, prizadevati za
               enakomeren gospodarski razvoj, podobno kot tudi na področju razvoja narodnostno
               mešanih območij.</p>
               <p>Ali predlagani ukrepi dovolj pomagajo kmetijstvu, je danes nekdo vprašal tukaj.
               Kmetje namreč v zadnjem času konstantno opozarjajo na neenakomernosti cen med
               prodajno ceno, na primer, pridelka in rastjo cen umetnega gnojila. Kako pa bo kriza
               vplivala na turizem in s kakšnimi konkretnimi ukrepi zagotoviti vsaj do neke mere
               optimalne pogoje na tem pomembnem področju, vsaj za izvajalce tovrstne storitve; kako
               v tem trenutku obdržati konkurenčnost slovenskega gospodarstva v posameznih regijah
               in dobro kondicijo pomembnih gospodarskih panog? Upam, da bo Vlada imela odgovore na
               vsa ta vprašanja, v nasprotnem primeru se bo morala država soočiti tudi z
               nazadovanjem srednjega sloja prebivalstva, ki se je v preteklosti krepil. To bo za
               družbo še posebej problematično.</p>
               <p>Na koncu še enkrat poudarjam, da v narodni skupnosti podpiramo predlagane vladne
               ukrepe. Sočasno pa opozarjamo, da se naj širijo na vsa potencialna področja, kjer
               bodo vplivi krize občutni. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališča poslanske skupine Socialnih demokratov bo predstavil gospod
               Bojan Kontič.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani gospodje ministri. Kolegice in
               kolegi!</p>
               <p>Ni minilo veliko časa od takrat, morda mesec dni, ko smo v tej dvorani in po
               različnih medijih slišali, da finančne krize ni, pa do trenutka, ko so predlagatelji
               zahteve za sklic današnje seje ugotovili, da vlada ukrepa prepočasi pri blažitvi
               negativnih vplivov svetovne finančne in gospodarske krize na slovensko gospodarstvo.
               Če pri tem odmislimo dejstvo, da se je že z naslovom točke, ki je takšen, kot je,
               prejudiciral sam sklep te seje, za katerega smo prepričani, da ne ustreza dejanskemu
               stanju, gre predvsem za kredibilnost predlagateljev te izredne seje.</p>
               <p>Za razliko od vlade, ki jih je predsedoval gospod Janez Janša in je delovala v
               izjemno ugodnih gospodarskih razmerah in zavračala opozorila o prihajajoči krizi, se
               je sedanja vlada že od prvega dne delovanja soočila s težavami in takoj obravnavala
               ukrepe, se dogovarjala s socialnimi partnerji in številnimi ekonomskimi strokovnjaki,
               njihove pripombe tudi upoštevala ter na osnovi vseh razprav in razgovorov predlagala
               številne ukrepe. Danes smo že obravnavali dva predloga sprememb zakonov in ju tudi
               soglasno sprejeli. Pred tem je sedanja vlada aktivno sodelovala s prejšnjo pri
               pripravi in sprejemu dveh predlogov sprememb zakonov, ki jih je Državni zbor že
               sprejel, vendar je to le del ukrepov, ki jih predlaga Vlada. To je tisti del, ki se
               nanaša na sprejem zakonodaje in na tem področju in začetku januarja lahko pričakujemo
               še nekatere zakone, ki jih je Vlada v grobem že predstavila in jih bomo kmalu dobili
               tudi v obravnavo. Tu gre predvsem za Zakon o delnem subvencioniranju polnega
               delovnega časa, verjetno pa še za kakšen zakon, ki bo urejal investicijske olajšave
               za mala podjetja, kjer številni ostali predlagani ukrepi ne dajejo takšnega učinka,
               kot ga je mogoče predvideti za velika podjetja. Nedvomno so razmere zelo
               zaskrbljujoče, kot nam kažejo zadnje napovedi Umarja in razmere se še samo
               zaostrujejo.</p>
               <p>Predsednik Vlade je ob nastopu funkcije napovedal, da ne pričakuje običajnih 100 dni
               miru, vendar so predlagatelji današnje izredne seje, takšen je občutek, zgolj
               počakali na odhod vlade, ki so jo tvorili pretekla štiri leta in takoj ugotovili, da
               nova vlada prepočasi ukrepa. Pri tem je bivša vlada, kot sem že dejal, vložila štiri
               predloge sprememb, s katerimi je v veliki meri porabila možnosti za financiranje
               ukrepov vlade pri omejevanju posledic globalne finančne krize, če država želi
               ohraniti primanjkljaj v okviru maastrichtskih kriterijev. Dve sta bili obravnavani in
               sprejeti, seveda z dopolnitvami, spremembami, dva predloga pa sta obtičala v
               proceduri, ker smo po sklepu Kolegija predsednika Državnega zbora počakali na
               opredelitev Vlade do predlogov, ki jih je v proceduro vložila njena predhodnica.
               Enega izmed predlogov je Vlada umaknila, drugi pa se je danes obravnaval po nujnem
               postopku, to je predlog, ki zamuja in je skladen z našimi nameni še v času, ko smo
               bili v opoziciji. Žal je za same ukrepe relativno malo prostora in vsi ukrepi, kot
               smo seznanjeni, imajo javnofinančne posledice v višini preko 800 milijonov evrov, kar
               je že skoraj zgornja meja možnosti.</p>
               <p>Posebej bi rad opozoril, da spremembe zakonov, ki smo jih danes sprejeli in tudi
               tistih, ki jih bomo obravnavali na začetku januarja, niso edini ukrepi, ki jih je
               pripravila Vlada. Vrsta ukrepov, s katerimi so se strinjali tudi socialni partnerji,
               je v pristojnosti same Vlade ali institucij, ki so posredno vezane na državo, torej
               Vlado. Te ukrepe je v uvodu in pa tudi v nadaljevanju, tako vsaj upam, predstavila
               Vlada na današnji seji ob obravnavi te točke dnevnega reda. Vsi tudi vemo, da paket
               ukrepov, ki jih je pripravila Vlada, ni zadnji, in čeprav upamo, da bodo ukrepi
               prijeli v zadostni meri bodo verjetno potrebni še dodatni ukrepi, ki se bodo odzivali
               na zelo dinamične razmere, ki se dogajajo pri nas in predvsem svetu. Vsi lahko
               vidimo, da se na spreminjajoče razmere dnevno odzivajo tudi druge vlade v Evropski
               uniji in po svetu in to bomo počeli tudi v naši državi.</p>
               <p>Ne glede na to pa v Poslanski skupini Socialnih demokratov ocenjujemo, da so
               predlagani ukrepi, ki so usmerjeni predvsem v povečanje likvidnosti bank in podjetji
               ter v ohranjanje zaposlenosti, pravi in jih podpiramo. Podpiramo tudi način njihovega
               sprejemanja, ko je po naši oceni bila zagotovljena zadostna hitrost njihovega
               sprejemanja ob upoštevanju racionalnega strokovnega premisleka o njihovi vsebini.
               Posebno smo veseli, da je Vlada pri njihovi pripravi upoštevala tudi pripombe in
               predloge stroke in socialnih partnerjev, saj smo prepričani, da se le s širšim
               družbenim dialogom lahko sprejema ukrepe, ki bodo resnično delovali in jih bodo
               sprejeli vsi, ki jih morajo tudi izvajati. Časi krize, v kateri smo gotovo, zahtevajo
               širše družbeno soglasje in v iskanju le-tega ima Vlada našo popolno podporo.</p>
               <p>Naj zaključim; razprava o ukrepih za odpravo ali ublažitev gospodarske in finančne
               krize je gotovo zelo utemeljena in potrebna tudi v tem zboru. Še posebno, če bo tekla
               v okvirih, ki bodo zagotavljali potrebno kredibilnost tudi predlagateljem te seje.
               Upamo, da bo konstruktivna razprava in bo prinesla še nove ideje za morebitne dodatne
               ukrepe Vlade. Podporo nekaterim predlogom opozicije je predsednik Vlade že napovedal
               v današnji svoji predstavitvi ukrepov. Zdaj torej dejansko ni čas za nabiranje
               političnih točk. Čas je za ustrezno ukrepanje. Predlog sklepov bomo vsekakor v
               Poslanski skupini Socialnih demokratov podprli.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališča Poslanske skupine Slovenske demokratske stranke bo predstavil
               gospod Janez Janša.</p>
            </sp>
            <sp who="SDZ5:JanšaJanez">

               <speaker>JANEZ JANŠA:</speaker>

               <p>Hvala za besedo. Gospod predsednik Državnega zbora, spoštovani gospodje ministri,
               kolegice in kolegi! Pred Slovenijo je izziv učinkovitega odgovora na nastopajočo
               gospodarsko krizo. Za to krizo nihče ne ve natančno, koliko časa bo trajala. Dejstvo
               je, da je porušeno zaupanje v svetovnem finančnem sistemu. To je ključni razlog za
               to, da ukrepi, ki so jih posamične države sprejele, <q>"ne prijemljejo"</q> oziroma ne
               delujejo tako, kot je bilo pričakovano in kot bi običajno to imelo učinke, in dejstvo
               je, da je to zaupanje v svetovni finančni sistem ne bo povrnjeno, dokler ne bo prišlo
               do praktičnih sprememb v svetovnem finančnem redu. Do teh sprememb kljub temu poskusu
               na sestanku skupine G20 ne bo prišlo, dokler ne bo najmočnejše svetovno gospodarstvo,
               to so Združene države, oblikovalo in dokler ne bo nastopila novooblikovana
               administracija in dokler se ne bo videlo, kakšne bodo te prioritete. Brez konkretnih
               sprememb v organizaciji Mednarodnega denarnega sklada in Svetovne banke, brez
               sprememb pravil igre, brez ukinitev nekaterih izjem, ki so v veliki meri krive za te
               balone in za sive cone, ki so povzročile odliv stotin milijard iz realnega sektorja,
               pač ne bo na novo delujočega svetovnega finančnega sistema in tudi ne popolnega
               zaupanja.</p>
               <p>Torej lahko na nek način laično predvidevamo, da sicer nihče ne ve, koliko časa bo
               ta kriza trajala, lahko pa zelo natančno ugotovimo, da bomo posledice čutili najmanj
               dve leti in da lahko govorimo o tem, da bo ponovno prišlo do oživljanja gospodarskega
               razvoja v razvitem delu svetovne ekonomije šele potem, ko bo saniran vzrok za
               nastanek svetovne finančne krize v svetovnem finančnem sistemu.</p>
               <p>Torej, bilo bi na nek način zelo napačno računati na to, da bo leto 2009 težko,
               potem bo pa vse po starem. Ne bo vse po starem tudi potem, ko bodo ti vzroki
               odpravljeni, ker zagotovo ne bo prišlo čez noč do tega oživljanja, ampak bo prišlo do
               oživljanja po fazah in z različnim tempom v različnih deli svetovnega gospodarstva,
               tudi glede in še posebej glede na ukrepe in na učinkovitost ukrepov, ki jih bodo
               posamične države sprejemale.</p>
               <p>Mi sami neposredno, ne samo zato, ker ne spadamo med dvajset največjih svetovnih
               gospodarstev, ampak tudi zaradi tega, ker nismo v nobenem primeru razlog za te težave
               in to krizo, tudi ne moremo aktivneje posegati v reševanje samih vzrokov, lahko pa
               veliko naredimo za to, da blažimo posledice te krize, ki je v veliki meri uvožena. In
               tukaj je bilo že doslej storjenih nekaj korakov, ki so bili pozitivni, ki so na nek
               način preprečili, da bi sama finančna kriza imela neposredne posledice pri nas, ni se
               pa seveda možno izogniti drugi fazi te krize, se pravi krize v realnem sektorju, ki
               zdaj nastopa. V času zadnjih mesecev smo bili v Sloveniji v nekem vmesnem obdobju.
               Stara vlada je odhajala, nova vlada je nastopala. In kljub temu smo nekatere ukrepe
               uspeli uskladiti in jih sprejeti pravočasno, za nekatere pa žal vidim, ne samo da jih
               na nek način nismo uspeli sprejeti, v času, ko bi dejansko dali največje rezultate in
               največji učinek, ampak da če ne obstajajo strateške dileme, ali so potrebne oziroma
               ali, kot je prej dejal predsednik Vlade, imamo za to denar oziroma realne pogoje.</p>
               <p>Ob nastopu te nove vlade je bila obljubljena smer, ki jo lahko na nek način izrazimo
               v treh točkah. Rečeno je bilo, da bo vzpostavljeno partnerstvo za razvoj, ki se bo
               ukvarjalo prioritetno z blažitvijo posledic gospodarske krize, da bodo sprejete
               skupne ocene, da bo določena smer, da bodo pogajanja s socialnimi partnerji in da bo
               potem sledil paket ukrepov. Zdaj smo najprej dočakali, približno mesec in pol čakanja
               za delitev do dveh zakonov, ki sta bila vložena v začetku novembra. Danes smo sicer
               dva zakona sprejeli, vendar predstavljata po teži približno 20% predlaganih ukrepov.
               Bila je vrsta sestankov, tega nihče ne zanika, s socialnimi partnerji, dvomim, da je
               bil kakšen od pomembnih izpuščen. Vendar so bili to posamični sestanki, ki so bili
               nepovezani in vsak je tam predstavil svoja stališča, ki se glede na pestrost
               interesov socialnega partnerstva nujno razlikuje, ni prišlo do soočanja teh interesov
               tudi med sami partnerji, razen izjem sestanka Ekonomsko-socialnega sveta. In danes
               smo z obrnjenim dnevnim redom te seje najprej obravnavali dva posamična ukrepa, ki
               predstavljata nek najmanjši skupni imenovalec tega, kar je bilo možno uskladiti s
               socialnimi partnerji, in ki predstavljata zaenkrat zgolj 20% tega, kar je bilo že
               predlagano v začetku novembra, po teži učinka teh ukrepov na stanje v gospodarstvu. V
               tem gradivu, ki ga je predložila Vlada, so sicer napovedani še nekateri drugi ukrepi.
               Zakaj jih še ni, ni konkretneje obrazloženo, jasno pa je, da ne bodo učinkovali za
               leto 2008, ki se izteka in je bila današnja seja za njihov sprejetje zadnja
               priložnost. Škoda torej za to zamujeno priložnost, tudi škoda, da nismo uspeli takoj
               potem, ko je nastopila nova vlada prioritetno uskladiti te ocene, dogovoriti neko
               partnerstvo za razvoj po zgledu dobre prakse iz prejšnjega mandata in na tej podlagi
               potem tudi skupaj predlagati ta paket. Ampak glede na to, da izziv ostaja, je seveda
               to lahko še vedno priložnost, naša ponudba tukaj ostaja, predlog sporazuma bomo
               pripravili tudi z naše strani, če Vlada nima časa, jutri imamo tudi konstruktivno
               sejo strokovnega sveta Slovenske demokratske stranke, strokovnega organa, ki je
               pripravljen na temu področju sodelovati z Vlado in ji pomagati pri pripravi teh
               ukrepov.</p>
               <p>Zdaj, kako vsebinsko vidimo prihodnje mesece in morda leta poleg tega, kar sem že
               sam dejal uvodoma in kar je prej predstavil moj poslanski kolega gospod Vizjak, morda
               še nekaj poudarkov<gap n="..."/> Tudi iz tega, kar so povedali predstavniki Vlade, je jasno, da
               z razliko od nekaterih drugih razprav prej svetovna finančna kriza Slovenijo
               neposredno ni prizadela v temu smislu, da bi tudi pri nas propadla kakšna finančna
               institucija. Vsaj dokler smo imeli te podatke, ni v nobeni balanci kazalo, da bi se
               to lahko zgodilo, in upam, da tudi v teh mesecih ne bo kakšnih presenečenj, vendar pa
               je upočasnitev, zmanjšanje in ponekod prekinitev finančnih tokov v svetovnem
               finančnem sistemu seveda ogrozila tudi delovanje finančnega sistema v Sloveniji: ali
               tako resno, kot je prej dejal gospod minister Gaspari, ali ne lahko razpravljamo,
               vendar pa je dejstvo, da je ta ohromitev bila in je še vedno ponekod večja, kot bi
               bilo to treba, tudi zaradi rigidnosti naših domačih slovenskih finančnih institucij,
               ki seveda nekatere imajo denar, vendar ga ne posojajo kljub garancijam.</p>
               <p>Ker je finančna kriza prizadela nekatera najmočnejša svetovna gospodarstva, je to
               seveda imelo posledico v tako imenovanem realnem sektorju in te posledice so v
               zadnjih mesecih znatne, še posebej v državah, kamor Slovenija največ izvaža.
               Skrajšujejo se delovni tedni, zmanjšujejo ter ukinjajo se proizvodni programi, pada
               povpraševanje in to ima seveda posledice po celotnih verigah. Posledice te svetovne
               finančne krize, ki Slovenijo najprej neposredno ni prizadela, bodo v realnem sektorju
               obsežne. Slovenija je kot zelo povezan del evropskega gospodarstva, evropske
               ekonomije po eni strani zaradi članstva v Evropski monetarni uniji močnejša in je to
               ena od njenih prednosti, po drugi strani pa je zaradi odvisnosti od izvoza na te
               evropske trge, ki se krčijo, izpostavljena enakim posledicam, kot ostali deli
               razvitega sveta. Ima pa, kot je bilo deloma že poudarjeno, v tej situaciji Slovenija
               nekatere prednosti. Prva prednost je v nizki zadolženosti. Smo nekje na 24% bruto
               domačega proizvoda. Do 60%, kar je meja pakta stabilnosti in rasti, je še dovolj
               manevrskega prostora in to je manevrski prostor, ki ga velja uporabiti v časih, kot
               so ti, ki zdaj nastopajo.</p>
               <p>Prej je dejal predsednik Vlade, da bo s temi ukrepi na nek način izničen proračunski
               presežek, ki je bil načrtovan za proračun za letošnje leto in to je normalna razumna
               poteza, kjer proračunskega presežka ni smiselno imeti takrat, kadar je treba
               zagotavljati dodaten manevrski prostor oziroma dodatna sredstva gospodarstvu. Ravno
               zaradi rezerve je bil tudi ustvarjen. Slovenija ima prednost tudi v sorazmerno
               razvitem in dinamičnem sektorju malega in srednjega podjetništva, ki zaposluje tudi
               največ delavcev. Jaz sem vesel, da je eden od zakonov, ki je bil prej sprejet,
               namenjen temu, da tako tudi ostane. Žal pa mi je, da kakšnih 20% tega sektorja, da je
               kakšnih 20% tega sektorja po nepotrebnem izločeno iz teh olajšav, ker to nima
               nikakršne stvarne ali kakšne druge podlage.</p>
               <p>Slovenija ima neko prednost tudi zaradi izkušenj, ki obstajajo v slovenskem
               gospodarstvu, ki je moralo na začetku devetdesetih let tako rekoč preko noči iskati
               nove trge po propadu skupnega jugoslovanskega trga, in ta izkušnja, ki je večina
               drugih evropskih gospodarstev nima, je pozitivna v tem času in lahko pomaga k
               hitrejšim praktičnim reakcijam v realnem sektorju. Za razliko od nekaterih drugih
               držav v naši soseščini pa tudi znotraj Evropske unije, ki niso v evro območju, je
               članstvo v Evropski monetarni uniji za Slovenijo prednost, ji daje določeno
               stabilnost in ne glede na to kar smo prej slišali glede težav s finančno
               likvidnostjo, mislim, da bi to moralo zagotavljati tudi boljši položaj pri dosegu
               finančnih sredstev v tujini. Ne glede na - najprej še glede na to, kar je bilo rečeno
               o teh ukrepih, ki se še pripravljajo oziroma kot so zapisani v tem vladnem gradivu.
               Prva dva ukrepa: ukinitev davka na izplačane plače in znižanje stopenj davka na
               dohodek pravnih oseb je Državni zbor sprejel že leta 2006. Torej, prva dva ukrepa ne
               moreta soditi v paket ukrepov te vlade, ker sta bila sprejeta leta 2006 in se od 1.
               januarja 2007 že uveljavljata. Davka na izplačane plače ne bo več s koncem tega leta
               - ga ni! Torej ne vem, zakaj sta ravno ta ukrepa navedena na prvem mestu. Ta drugi
               ali prvi - ne vem, kako je to po vrsti napisano - , se pravi znižanje davka na
               dohodek pravnih oseb, bi seveda bil smiseln, če bi bil podprt, vendar je bil zakon,
               ki je bil predlagan v začetku novembra, v stališču nove Vlade zavrnjen. In tukaj ni
               predlagano nič, razen tega, kar že itak velja in kar je bilo dovolj za situacijo v
               kateri smo bili v letu 2006 in 2007, za to oceno, ki je sedaj, pa to enostavno ni
               dovolj. Če bomo tukaj na nek način malenkosten in ne bomo uporabili tega manevrskega
               prostora, ki ga imamo zaradi tega, ker imamo izravnan proračun v letošnjem letu in
               zaradi te možnosti zadolžitve do 60%, potem se mi zdi, da te moči in te prednosti, ki
               jo Slovenija ima, v kasnejšem času ne bo možno izkoristiti z enako učinkovitostjo. V
               preteklem mandatu sem osebno obiskal preko 200 slovenskih podjetij in glasovi, ki
               zdaj prihajajo, govorijo o tem, da so določene priložnosti, ki se lahko izkoristijo
               zdaj, čez pol leta jih ne bo več. So podjetja, ki so, recimo, delala, in teh dobrih
               podjetij je na desetine, v proizvodnji sestavnih avtomobilskih delov oziroma v
               proizvodnih avtomobilskih delov, ta je prizadeta. Z minimalnimi vlaganji lahko
               pravzaprav na istih linijah ta podjetja delajo nekaj drugega, za druge sektorje,
               recimo, za energetiko, kjer je še ponekod v svetu večje povpraševanje, vendar za to
               rabijo določena sredstva in ta sredstva rabijo zdaj; čez pol leta bo vseeno, ker bodo
               te priložnosti šle po vodi oziroma bodo manjše. Torej, še posebej, ko gre za
               poslovanje, kar je bilo prej poudarjeno, je po mojem mnenju treba slediti
               preizkušenemu načelu, da je znižanje davkov najučinkovitejši in najbolj trajen ukrep
               aktivne politike zaposlovanja. Podjetja so tista, ki lahko ocenijo, kje je prostor,
               kje so delovne mesta, kje so programi, ki ustvarjajo nova delovna mesta, in tega se
               na zavodih za zaposlovanje ali na ministrstvih ne da narediti namesto njih. Kvečjemu
               produciramo birokracijo, ki bo ocenjevala programe. Nekaj novih delovnih mest bo v
               članstvu teh komisij, v podjetjih pa bolj malo, denar bo pa porabljen. Torej, tu
               dejansko apeliram na Vlado, da še enkrat razmisli o tem, ali ne bi vseeno, in to že v
               začetku naslednjega leta, ko je možno nekatere ukrepe uveljaviti tudi še za leto
               2008, preden se oddajo bilance, znižali dodatno za 2 odstotni točki, kot je bilo
               predlagano, davka na dohodek pravnih oseb v naslednjih dveh letih, postopno seveda,
               in ali ne bi uvedli dodatnih investicijskih olajšav. Saj tu bodo olajšave veljale za
               tistega, ki bo investiral, to ne bo davkoplačevalski denar, ki se bo prelival iz
               proračuna. In investirala bodo tista podjetja, ki vidijo perspektivo v teh
               investicijah, in to bo zagotavljalo nova delovna mesta. Imeti iluzijo, da je možno
               vsa obstoječa delovna mesta ohraniti, da je možno ohraniti 260.000 delovnih mest, kot
               piše v tem gradivu, s proračunskimi ukrepi, je pretirano, absolutno pretirano. Možno
               je s temi ukrepi pomagati nekaterim podjetjem, zato jim seveda ne nasprotujemo, ni pa
               možno s to paradigmo ustvarjati novih delovnih mest, to lahko delajo samo tista
               podjetja, ki vidijo določeno perspektivo.</p>
               <p>Za zaključek naj povem, da vidimo v Poslanski skupini Slovenske demokratske stranke
               pred sabo dve možnosti in dve različni poti ukrepanja. Prva pot je kampanjska, to je
               iskanje sprotnih rešitev iz meseca v mesec. Treba bo vsak mesec ukrepe dopolnjevati,
               ker bodo pač prišle stvari, ki jih ni možno predvideti. Vendar je pa kljub temu vsaj
               približno jasno, kaj je možno storiti prej in kaj ima prej tudi lahko pozitivne
               učinke. Torej, neka kampanjska pot iskanja sprotnih rešitev iz meseca v mesec
               predstavlja pot, kjer obstaja nevarnost, da bo ta manevrski prostor in te prednosti,
               ki jih Slovenija ima, porabljene brez zadostnih dolgoročnih učinkov. Lahko pridemo v
               spiralo, ko bo zmanjšanje zaposlenosti in manjša ustvarjena vrednost seveda
               siromašila javno blagajno oziroma nacionalno blagajno na prihodkovni strani. Če bo
               manjša gospodarska rast, bo seveda tudi manj prihodkov. Hkrati pa bo povečana
               brezposelnost terjala povečanje socialnih izdatkov in te številke, ki so bile
               navedene, so realno opozorilo. To bo pripeljalo na podlagi zakonodaje, ki zagotavlja
               te garantirane pravice do trajnega povečanja socialnih transferov in seveda javne
               porabe, presežki in ta manevrski prostor, ki je, bodo skopneli. Hitro lahko dosežemo
               zgornjo mejo zadolženosti in potem ostane samo še dviganje davčnih in prispevnih
               stopenj, ker pravice v takšni situaciji ne bo nihče jemal. Brezposelnost lahko še
               nadalje narašča in to je zelo hitra spirala navzdol. V tem primeru bo govorjenja o
               dveh letih, ko lahko gredo trendi navzgor, za Slovenijo irelevanto in posledice so
               lahko siromašenje državljanov, padec standarda in seveda zniževanja konkurenčne
               sposobnosti gospodarstev. Možen je tudi strateški odgovor. Takšnega smo pričakovali,
               tudi začetek mandata te vlade je obetal, koraki v to smer. Danes smo naredili samo
               četrtino tistega, kar bi po mojem mnenju lahko. Prva točka tega strateškega odgovora
               je hitra in znatna razbremenitev gospodarstva za vsaj naslednji dve leti in to za 75%
               razpoložljivega manevrskega prostora, ki ga dajeta stanje, trenutno stanje slovenskih
               javnih financ in tudi možnost dovoljene zadolžitve.</p>
               <p>Glede na dejstvo, glede na težko situacijo, ko gre za možnost, da država pridobi
               finančno sredstvo od zunaj, o kateri je govoril prej minister Gaspari, predlagam, da
               se razmisli o možnosti izdaje državnih razvojnih obveznic, da se preveri, koliko
               takšna možnost že obstaja v skladu z nacionalno zakonodajo in v skladu z evropskimi
               pravili. V hranilnih vlogah v naših bankah je za okrog 16 milijard evrov sredstev
               fizičnih oseb, z neko stimulativno obrestno mero državnih razvojnih obveznic se lahko
               del teh sredstev, ki so doma, jih ni treba pridobivati iz tujine, porabi za razvoj;
               še posebej v navezavi na pospešitev nekaterih infrastrukturnih vlaganj za ohranjanje
               gospodarske aktivnosti in zaposlenosti. To bo potrebno, v to gredo tudi druge države,
               če je problem s financiranjem od zunaj, razmislimo o državnih razvojnih obveznicah.</p>
               <p>Po našem mnenju je del tega strateškega odgovora na izzive gospodarske krize tudi
               nadaljevanje lizbonskih reform. Tukaj ni velikih razlik. Treba je nadaljevati s tem,
               kar je bilo rečeno tudi prej v nastopih nekaterih predstavnikov Vlade. Se pravi z
               olajšavami za raziskave in razvoj in seveda tudi za investicijsko opremo. Brez tega
               ne bo novih delovnih mest. Tudi napoved ministra Lahovnika o preusmeritvi dela
               evropskih sredstev za razvojne namene je korak, ki ga pozdravljam. Tukaj je rezerva
               nekaj sto milijonov evrov, ki jih je mogoče porabiti prej, ki jih je mogoče porabiti
               za točno določene namene, ki so zdaj prioritetni, in v tej finančni perspektivi do
               leta 2011 ima Slovenija zelo ugoden finančni položaj oziroma potencialno možnost, od
               nas je odvisno kako, bomo ta sredstva uporabili.</p>
               <p>Del tega strateškega odgovora so seveda tudi socialni ukrepi, ki jih zahteva vsaka
               kriza, vendar je te socialne ukrepe treba sprejemati selektivno, za najbolj prizadete
               kategorije sodržavljanov in to za čas, ko so takšne pomoči dejansko potrebne, ne pa v
               smislu splošnega širjenja določenih pravic, ki potem prerastejo svoj namen. Torej,
               kljub tem izzivom, ki so pred nami in ki jih terja sedanja situacija in zahteve
               nastopajoče gospodarske krize, se seveda razvoj ne bo ustavil, bo samo bolj
               selektiven in v celoti, v seštevkih bo lahko kdaj rast tudi negativna, kar seveda ne
               pomeni, da se bo vse ustavilo in da ne bo nobenih priložnosti. Čez, recimo, dve leti
               bo tukaj v prednosti tisti, ki bo danes znal gledati korak dlje. Za to niso dovolj
               samo kratkoročni, pa tudi ne samo socialni, potrebni so razvojni ukrepi in jaz ne bi
               tako zlahka pristal na to dilemo, ki jo je prej izpostavil predsednik Vlade, ko je
               dejal: pogum imamo, nimamo pa denarja.</p>
               <p>Zdaj, ko govorimo o teh ukrepih, je seveda možno marsikaj narediti z denarjem, ki ga
               imamo. Je pa vprašanje, kako ga bomo uporabili. Gre vseeno, kot je napisala Vlada v
               teh ukrepih, za osemsto milijonov evrov, ta številka, ki je navedena, dokazuje, da
               nismo brez denarja in tukaj je dejansko dilema, kako to porabiti, ker to lahko
               uporabimo samo enkrat. Če ta sredstva uporabimo za strateški odgovor na točkah, o
               katerih sem prej govoril, potem bo Slovenija zagotovo prej prišla iz takšne situacije
               kot tisti, ki teh prednosti, ki jih mi imamo, nimajo. Tudi ta vmesni čas bo na nek
               način bolj obetajoč. In še enkrat: ponudba, ki je bila dana izza te govornice s
               strani predsednika Vlade, ko je predlagal novo vladno ekipo v smislu nekega
               strateškega razvojnega partnerstva, tudi v političnem smislu je bila takrat z naše
               strani podprta, je še vedno podprta. Vendar potrebujemo zdaj naslednji korak. To se
               mora materializirati. In na nek način potrebujemo materializacijo tega predloga in te
               ideje po formuli 2 plus 10. Se pravi, treba se je ukvarjati z ukrepi, ki jih je treba
               sprejeti za naslednji dve leti, vendar pri tem ne pozabiti soglasno, z nekim, lahko
               bi rekli, nacionalnim konsenzom, sprejete strategije razvoja Slovenije in zastaviti
               ukrepe tudi za tistih 10 let potem z neko novelacijo te strategije. Tukaj vidimo
               pozitivno ambicijo tega predloga in pač čakamo na naslednji korak. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. V imenu Poslanske skupine Zares bo stališče predstavil gospod Vili
               Trofenik.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo. Lep pozdrav tistim, ki ste se nam pridružili ob tej točki.</p>
               <p>V Poslanski skupini Zares smo pričakovali, da bodo predlagatelji te točke, ki nosi
               naslov Prepočasno ukrepanje vlade v izogib in ublažitve negativnih posledic finančne
               in gospodarske krize in bi ji lahko rekli neke vrste mini interpelacija, da boste jo
               umaknili. Zakaj? Zaradi obravnave te točke ukrepi Vlade niso prišli nič hitreje, ne
               bodo nič boljši, pa tudi nič slabši. Res je, da je časovna komponenta ukrepov zelo
               pomembna. Res pa je tudi, da ste nekateri med podpisniki imeli še nekaj mesecev nazaj
               težave z zaznavanjem ali spoznanjem dejstva, da kriza prihaja tudi v Slovenijo, da
               sicer prihaja s časovnim zamikom, ampak, da je tu. Zato je toliko bolj čudno, da je
               ta poudarek na prepočasnem, čeprav je obrazložitev tega poudarka pa te mini
               interpelacije nasploh sila skromna, pa tudi v tem smislu nismo slišali nič novega,
               tako v uvodni besedi predlagateljev. Drži, da je treba kriterije ocenjevati, ki jih
               je predlagala Vlada - nekateri so bili sprejeti, nekatere smo sprejeli danes, da je
               možno to meriti ali ocenjevati z različnimi merili, v vsakem primeru pa s časovnim
               kriterijem, vsebinskim in javnofinančnimi posledicami. O javnofinančnih posledicah
               predvidenih ukrepov je bilo danes zelo malo govora. Z ozirom na to, da so nekateri še
               nedolgo tega imeli težave s priznanjem, da je kriza tu, med nami, v Sloveniji, pa
               čeprav s časovnim zamikom, in vse posledice njene, je treba spomniti, da z vidika
               javnofinančnega okvira ali javnofinančnih posledic je predhodna vlada še letos
               spomladi, kljub temu, da so bili prvi opozorilni znaki, sprejela vrsto ukrepov s
               predvolilnim učinkom, ki je nadgradila predvidene odhodke v proračunu za leto 2009 že
               po rebalansu za dobrih 650 milijonov. Vsaj preletimo jih: izredno povečanje otroškega
               dodatka 30 do 35 milijonov, brezplačni vrtci za vse, tudi za bogate, tisti, ki tega
               niso potrebni 30 do 40 milijonov, enkratni draginjski dodatek pokojninam, - 32 in pol
               milijonov, brezplačna prehrana za dijake - 40 milijonov, prehod na nov plačni sistem
               v javnem sektorju - 215 milijonov ali povečanje z 0,3 na 1,7 BDP. Pa to ni vse. K
               temu je treba dodati še obveznosti, ki izhajajo iz tako imenovane Virantove plačne
               reforme, ki zahtevajo do leta 2010 podobno dobrih 617 milijonov, 114 milijonov v
               javni upravi, 70 milijonov v vzgoji in izobraževanju, 303 milijone v zdravstvu, 48
               milijonov v socialnem varstvu, 57 milijonov v kulturi, 10 milijonov v raziskovalni
               dejavnosti in 15 milijonov v drugih dejavnostih. Poleg tega bodo zaradi
               multiplikacijskega učinka te zneski narasli in bo treba samo za zdravstvo po ocenah
               330 milijonov dodatnih sredstev zaradi reforme plač in ne 303, kot je bilo
               zagotavljano, in ni prišlo do slabih 16% povečanih plač zdravnikov, čeprav to ni
               glavni razlog, ampak za 34 in da bo potrebno za to vse skupaj 179 milijonov po viru
               Zavoda za zdravstveno zavarovanje Slovenije in da bo že drugo leto ena izmed štirih
               javnih blagajn v izgubi za 100 milijonov. Če je prej predsednik Vlade ovrednotil
               predlagane ukrepe Vlade na približno 800 milijonov, seveda se postavlja vprašanje,
               ali je to malo, dosti, ali bi lahko bilo več. Glede na naštete obveznosti, ki so nad
               veljavnim proračunom za leto 2009, je seveda to verjetno zgornja meja ali blizu tega.
               Res, da so v tej časovni komponenti, ki je pomembna, ena izmed okoliščin ali pa
               objektivna težava volitve, ki so na nek način zameglile to časovno komponento ali pa,
               če hočete, odgovornost. Seveda nikakor pa ni možno pristati na nekatere današnje
               izjave in izvajanja, da smo predlagali 7. novembra. Postavlja se vprašanje, zakaj
               nismo predlagali ali niste predlagali že dva meseca prej in podobne stvari. Tako da
               seveda zaradi te točke, na žalost, razen da smo imeli priliko podrobneje slišati
               obrazložitve ukrepov s strani predstavnikov Vlade, ne bo kaj dosti koristi. In bi
               bilo bolje, če bi točko umaknili ali jo naslovili drugače, da bi razpravljali bolj
               podrobno, od kod ukrepi, čeprav vidim, da bo razprava šla v to smer, zelo malo pa je
               o časovni komponenti.</p>
               <p>V poslanski skupini bomo podprli dva sklepa, ki sta bila izglasovana na matičnem
               odboru, čeprav ne pričakujemo konkretno od teh sklepov nekih posebnih koristi, upam
               pa tudi, da ne bo škode. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil gospod Franc Žnidaršič.
           </p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovani ministri, kolegice in kolegi! Nobenega dvoma ni,
               da smo imeli v preteklem obdobju štiri leta ugodne gospodarske rasti, zdaj pa to.
               Podobno kot zapis na spomeniku nekega umrlega, kjer je pisalo: <q>"Vse življenje sem bil
               zdrav, zdaj sem pa tu."</q> Prepričan sem, da ne bomo podobno končali te zgodbe, krize,
               in da bo stvar vendarle delovala v smislu takih rešitev, ki bodo prispevale k temu,
               da bi se izvlekli. 21. novembra letos je bila imenovana nova vlada. Predsednik nove
               vlade je izjavil, da ne potrebuje sto dni miru, in ga zato ne bo imel, in upam, da
               uživa v tem. Mi smo pač v določenem smislu in do določene mere zaskrbljeni in želimo,
               da bi stvari krenile tako, kot morajo. Samo 20 dni po imenovanju nove vlade je prišla
               zahteva po izredni seji z, da ne rečem, vnaprejšnjo obtožbo, da so ukrepi nove vlade
               prepočasni, da ne sprejema odločitev in tako dalje. To, kar smo slišali v
               obrazložitvi. Najbrž, spoštovani vlagatelji zahteve, ne mislite, da se lahko o več
               sto milijonov evrov vrednih ukrepih odloča na hitrico, tako kot bi vlekel belega
               zajca iz klobuka kakšen čarovnik. Zadeva ni taka. O takih stvareh je potreben velik
               razmislek, kajti odgovornost je prevelika, da bi lahko stvar jemali na hitro in
               počez. Amerika je na hitrico vložila 700 milijard ameriških dolarjev in nič od tega.
               To samo tako mimogrede za primer.</p>
               <p>Mi mislimo, da je imela nova vlada pravico do tehtnega razmisleka o tem, kaj je
               potrebno storiti, in tudi lahko rečem, pozitivni odnos do predlogov odhajajoče vlade,
               ki je pripravila dva zakona, smo jih skupaj sprejeli pa tudi lahko rečem,
               neodklonilni odnos do naslednjih dveh zakonov, od katerih smo danes enega sprejeli,
               ampak moram tukaj popraviti bivšega predsednika vlade, ki je dejal, če bi bil ta
               zakon sprejet prej, bi imel večje učinke. Nobenih večjih učinkov ne bi imel zakon o
               dohodnini, tudi če bi bil sprejet en mesec ali pa dva prej. Tako da takšni argumenti
               ne <q>"upalijo"</q> povsod, zlasti ne pri odraslih ljudeh, ki razmišljamo.</p>
               <p>Pri tem seveda je zanimivo, da kakšnega velikega hitenja in živčnosti glede zamud ni
               bilo v tisti vladi, kjer smo bili tudi mi zraven, ampak nekateri smo vendarle
               opozarjali, da stvari ne gredo tako, kot smo se dogovorili, in nekatere v vseh štirih
               letih nismo uresničili. Pa teh ni bilo tako malo. Med drugim tudi kakšnih finančnih
               zadev nismo rešili tako kot bi bilo treb o čemer pričajo poročila Računskega sodišča.
               Če dam samo primer absolutno nepregledne porabe sredstev na področju zdravstva, kjer
               je šlo za več deset milijard slovenskih tolarjev nezakonito porabljenega denarja, pa
               se ni nobenemu nič zgodilo, nihče ni bil nič zaprt, nobenemu niso zaplenili
               neupravičenih, bi rekel spornih zaključkov in tako dalje.</p>
               <p>Mi mislimo da vendarle nova vlada deluje tako, kot se spodobi, da je prejšnji teden
               sprejela ukrepe, ki so dobri in jih mi podpiramo. Podprli bomo tudi oba sklepa
               odbora, ki sta bila sprejeta na Odboru za finance danes in ki govorita o tem, da smo
               se danes seznanili s to problematiko, kajti ni res, da bi Vlada prepočasi sprejemala
               svoje odločitve, za to pravzaprav ni nobenih dokazov. Še več, nikjer ne piše in
               prepričani smo, da tudi ni nujno, da bi čisto vse ukrepe, ki so teoretično možni,
               sprejeli hkrati, ker bi se zadeva lahko sprevrgla v svoje nasprotje in ni nujno, da
               bi zato bolje delovali, ker bi bilo vsega preveč, da ne rečem, da tudi Državni zbor
               ne bi bil v stanju denimo še pet, šest ali sedem zakonov sprejeti pred prazniki. Zato
               povsem prirodno, da bodo nekatere ukrepe na Vladi še kako premislili in nam
               pripravili zakone, ki jih bomo sprejemali zgodaj prihodnje leto, zlasti če bo to
               potrebno.</p>
               <p>Tudi tiste ukrepe bo naša poslanska skupina podpirala, s pripombo, da bomo pa morda
               zadržani, če med njimi ne bo prav nobenega, ki bi ublažil stisko najrevnejših v tej
               državi kajti nekaj stvari s tega področja smo se dogovorili in pri tem smo
               pripravljeni biti tolerantni samo toliko časa, kolikor je potrebno, da se vse drugo
               naredi, tisto drugo, kar je bistveno bolj nujno in mora pomagati gospodarstvu.</p>
               <p>Je pa še ena zadeva, na katero bi radi opozorili. Bojim se, da se utegne kakšna
               pomoč gospodarstvu tudi izkoristiti. Če obrnemo. Danes, ko sem se peljal v Ljubljano,
               ne je v poročilih ob sedmih razveselil direktor nekega podjetja, generalni direktor
               uprave podjetja, ki je dejal, citiram po spominu, približno tako: <q>"Mi smo se že več
               mesecev pripravljali na krizo in vemo, kaj bomo delali oziroma bomo delali pač nekaj
               drugega, če tisto ne bo več šlo, kar smo delali doslej."</q> In kaj želim s tem povedati?
               Da je to gospodarstvenik, ki je z veliko mero odgovornosti mesece nazaj, ko se je
               slutilo, kam stvari gredo, razmišljal o tem, kaj storiti, da podjetje ne propade. In
               so iskali nove rešitve, nove programe in danes je povedal, da imajo zamisli in
               rešitve za to, da se izvlečejo iz krize, ki jih bo brez dvoma prizadela, ker delajo
               na področju avtomobilske industrije.</p>
               <p>Želim povedati, da je takih v naših državi premalo. Da mnogi menedžerji poberejo
               visoke plače, si razdelijo dobičke, jih pretopijo v jahte in drage avte in še v kaj.
               Ko pa je treba reševati težave ob zmanjšanem povpraševanju in upadu proizvodnje, pa
               grozijo z odpuščanjem in terjajo pomoč države, ne da bi prodali jahto, pa jo vrnili
               kot del preteklega dobička v firmo, kjer naj bi delavci, ki so ustvarili tisti
               dobiček v preteklosti, danes zaradi krize ostali brez zaposlitve. Mi mislimo, da je
               treba spomniti zlasti uspešne v preteklosti, da smejo, morajo in da bi bilo ne samo
               moralno etično, ampak tudi človeško, razumsko potrebno del dobičkov vrniti v
               reševanje krize. Ne samo stotine milijonov evrov denarja iz javnih financ države, ki
               naj bi se zadolžila in tako dalje in tako dalje.</p>
               <p>Mi menimo, da je prav, da smo se srečali danes, da si to povemo, da prebudimo
               razmišljanja morda v poslovnem svetu in opozorimo na kakšen detajl, o katerem je bilo
               premalo povedanega. V razpravi bo vse to bogato dopolnjeno. Mi smo zadovoljni, da je
               do ukrepov Vlade prišlo, podprli jih bomo in podprli bomo tudi, kot rečeno, oba
               sklepa na to točko dnevnega reda. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališča Poslanske skupine Slovenske nacionalne stranke bo predstavil
               gospod Zmago Jelinčič Plemeniti.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo in lep pozdrav! Vsaka Vlada reagira prepočasi in ukrepa
               prepočasi. Tako tudi ta, tako tudi prejšnja, tako tudi vse bodoče in vse prejšnje.
               Vedno je nekaj prepozno. Vedno je nekaj ob nepravem času. Zagotovo lahko rečemo tudi
               za prejšnjo vlado, da ni reagirala in je prepočasi urejala kakšne zadeve. Konec
               koncev ta velika gospodarska uspešnost, o kateri smo govorili, je bila v veliki meri
               pravzaprav posledica uspešnega zadolževanja in pa velikega uvažanja. Zunanji
               primanjkljaj kaže, da smo tik pred krizo uporabljali na letni ravni že za dobre 3
               milijone evrov več, kot smo znali svojega produkta ustvariti sami. Tudi to je tisto,
               kar ni ob pravem času bilo reagirano. Pa vendar mislim, da je prav, da smo se danes
               srečali, da smo si odprli nekatere razmisleke in o treba močno delati na teh
               področjih. Premalo je, da danes govorimo. Če ne bomo skupaj ostro zategnili, bi
               rekel, kakšen bo rekel pas, kakšen bo rekel zanko, morda tudi kakšno zanko okoli
               vratu, ne bo iz vsega skupaj nič.</p>
               <p>Konec koncev dogaja se to, da so si pohlepni lastniki družb svoj denar že spravili
               na varno. Ostali bodo brezposelni in kaj bomo z njimi? Na breme državnega proračuna
               bodo padli in mi bomo vsi skupaj lepo podpirali brezposelne. In če pogledamo, kaj se
               je zgodilo do zdaj, ko jamrajo vsi po vrsti. Jamrajo bankirji in pravijo, da bo nujno
               potrebno, da bomo vsi prispevali del truda in žrtve za rešitev nastale situacije, ker
               se bo kriza pač dotaknila vseh. In če pogledamo, kaj pa je pri vsem skupaj, pa
               vidimo, da so si v časi visoke gospodarske rasti dobičke delili samo menedžerji in
               lastniki. Le redkokateri delavec je imel kakšen profit od tega. Ne vem, kako bomo to
               rešili, če ne z močnim rigoroznim rezom tam, kjer bo to potrebno.</p>
               <p>V dokumentih, ki smo jih dobili danes od Vlade, pravzaprav je, treba je povedati,
               kar nekaj pomanjkljivosti. Ni jasnih kriterijev za subvencioniranje plačnih
               prispevkov, kar pomeni, da lahko dobijo podporo tudi podjetja, ki so imela težave že
               pred gospodarsko krizo. Kaj če se prijavijo na te subvencije za tisto razliko v
               delovnem času vse pravne osebe v Sloveniji, pod pretvezo, da imajo gospodarsko krizo
               in potem dobijo denar od države za pokrivanje plač, čeprav to sploh ni potrebno? V
               bistvu dobijo od države denar zastonj. Podjetjem, ki imajo resen zastoj in delavci,
               delajo, recimo, na polovici prejšnjega delovnika, subvencioniranje ene ure ali dveh
               ur v tem primeru ne pomaga. Tukaj mora vlada dodelati stvari, vzpostaviti neke
               kontrolne mehanizme, kajti v Sloveniji so naši podjetniki zelo nagnjeni k temu, da se
               poskušajo okoristiti na najbolj enostaven in najlažji način. To pomeni na račun
               države in na račun vseh davkoplačevalcev. Vlada v poročilu sicer očitno prepoznava
               pozitivne lastnosti zniževanja davkov, pa vendar o tem znižanju davkov pravzaprav ni
               nobenih besedi. Znižanje akontacije ne pomeni kaj dosti, ker bo potrebno vseeno
               plačati davke, rešuje pa seveda kratkoročno likvidnost podjetij. Ukrep znižanja
               davkov je superioren nad ukrepom subvencioniranja, ker najprej ohrani in poveča
               sredstva za investiranje v podjetju, kar je seveda zelo pomembno, ker se je znižala
               kreditna sposobnost bančnega sistema, in drugič, ker lahko pridobi dodatna sredstva
               za plače. Argument Vlade je, da davkov ne bodo zniževali zaradi javne porabe. Vendar
               ta argument zagotovo ni ustrezen, ker bi morali zmanjševati javno porabo. Dejstvo je,
               da ima Republika Slovenija pravzaprav največjo javno porabo v Evropi. In od tega pač
               ne moremo bežati.</p>
               <p>Predlog sam tudi ne vsebuje kaj dosti o reševanju težav v bančnem sektorju. Ključno
               je v bistvu omogočiti kreditno aktivnost in preprečiti težave zaradi padanja
               vrednosti zastavljenih delnic v bankah.</p>
               <p>Že v letošnjem letu pod novo vlado smo sprejemali en zakon, kjer pa naš amandma ni
               bil sprejet. Tudi tukaj je napaka. Tudi tukaj se bodo nekateri poskušali izogniti, in
               se tudi uspešno bodo izognili, kontroli države in si delali dodatne dobičke.</p>
               <p>Tudi poglavje o SID banki je premajhno, prekratko, premalo dodelano in ni nobenega
               pravega dokaza, da bo zadeva sploh delovala.</p>
               <p>Predlog tudi ničesar ne vsebuje o korekciji kolektivnih plač v javni upravi, ki
               trenutno zelo zelo prehitevajo produktivnost. Pa še kaj bo potrebno narediti. Dokler
               ne bomo vzpostavili odgovornosti tajkunov in pa vodstvenih kadrov, ne bo nič. Zakaj
               ne uvedemo takšne odgovornosti, da tisti gospodje, ki se gredo velike menedžerje in
               ne odgovarjajo za nič, ne odgovarjajo za napake s svojim premoženjem. Jaz mislim, da
               takrat ne bi imela Slovenija niti enega direktorja več. V tistem primeru bi vsi
               pobegnili nekam, si oprali roke in rekli, <q>"veste, to pa ne gre, to ni fer, to je
               protiustavno, to je kratenje človekovih pravic"</q>. In verjetno bi jim naše zveličavno
               Ustavno sodišče dalo še prav. Tako daleč smo prišli v tej državi. Dokler se ne bo
               uredilo vprašanje sociale, ki ni urejeno, toliko časa bo Slovenija globoko dihala. In
               zakaj ne vzamemo primera v Nemčiji, kjer je ta sociala zelo dobro razdelana in se ve,
               da tisti pregovor, ki ga Slovenci poznamo in se mu reče: <q>"Kdor ne dela, naj ne je"</q>, v
               Nemčiji velja. V Sloveniji ne velja. V Sloveniji pravimo: <q>"Kdor ne dela naj vsaj je,
               pa ne ga zajebavat."</q> To je novi slovenski pregovor. In dokler ne bomo teh socialnih
               zadev rešili, dokler ne bomo tega pregledali, tudi ne bo ničesar. Sivi trg. Sivi trg
               je v Sloveniji grozljivo razpasen. Nihče ga ne kontrolira. Kontrolne službe,
               inšpekcijske službe, ne delujejo. Nekaj zaradi tega, ker ne znajo, nekaj zaradi tega,
               ker so podkupljeni, nekaj zaradi tega, ker jih je strah, nekaj zaradi tega, ker
               rečejo, kaj me pa briga, jaz bom dobil plačo, vse ostalo pa tudi če gre <q>"cugrunt"</q>.
               Dokler ne bo država tu posegla in tiste, ki ne delajo na tem področju, poklicala na
               odgovornost, ne bo nič. Res je, da so to neljubi ukrepi, vendar so to neljubi ukrepi
               samo za nekatere, dostikrat tudi za politične kadre določenih političnih opcij, ki se
               ne smejo zameriti svojim ljudem, ker so jim pač pomagali pri volitvah. Pa vendar, mi
               smo dolžni vsem državljanom. In tu moramo pokazati svojo premočrtnost in reči,
               <q>"gospoda, zdaj je pa konec tega"</q>.</p>
               <p>Prav gotovo je možnost tudi dobiti kakšna evropska sredstva. Zakaj pa ne? Iz
               kohezijskih skladov naj bi Vlada dobila leta 2009 okrog 280 milijonov evrov sredstev.
               To pomeni 280 milijonov evrov premalo. Zakaj ne bi Slovenija poiskala možnosti, da bi
               pritegnila evropska sredstva? Zakaj smo v Sloveniji tako ozkogledi, da ne vidimo
               možnosti, da bi kakšne zadeve porinili naprej? Zakaj o fotovoltaiki nočemo govoriti,
               namesto da bi sprejeli, recimo, zakon, kot ga imajo Španci, ki govori, da kjer je 400
               kvadratnih metrov proste površine, mora investitor dati gor fotovoltaiko. Danes je to
               enostavna zadeva, danes to niso več ne vem kakšne strahotne plošče, teža in ne vem
               kaj vse. In na ta način pridobivamo zeleno električno energijo. Evropa to zelo dobro
               subvencionira. In mi se zavezujemo evropskim normam, da bomo v določenem času 20%,
               tako kot Evropa, električne energije pridobivali iz zelenih virov. Po drugi strani pa
               nočemo videti, kje je možnost, da od Evrope potegnemo kakšen denar. Tu gre za
               nesposobnost slovenskih kadrov, ki se utapljajo v birokraciji in v birokratizaciji.
               Če nečesa ne znajo urediti, odkrijejo še en dodaten obrazec, da zakamuflirajo to, da
               so oni nesposobni, in to nesposobnost prevalijo na državljane. Velika neumnost.</p>
               <p>Pri nas bi še vedno denar dajal kar na pamet. Jaz bi rad videl, da bi vsako
               podjetje, ki bo dobilo denar, predložilo en načrt. Ta načrt ni treba, da je ne vem
               kako podroben, ampak naj ima eno svetlo vizijo. Naj se ve, da nekdo hoče nekaj
               narediti. V principu, če gledamo, katera podjetja v svetu so najbolj propulzivna,
               ravno tista, ki imajo nove ideje, sveže ideje. Ne zdaj odkrivati, <q>"joj, jaz bi pa
               delal kahlice"</q>, ker jih že vsak Kitajec dela tam doma pravzaprav iz plastike. To je
               mimo. Najti je treba ideje. Če zberemo vse ideje slovenskih podjetij, jih bomo našli
               hudičevo, hudičevo malo. Zato pa je Slovenija šla v tisto smer, kjer je najlažje in
               najbolj enostavno pobrati denar iz žepov državljanov - v trgovino. Poceni kupi, drago
               prodaj, po možnosti denar odpelji ven.</p>
               <p>In še nekaj, na koncu. Dokler ne bomo imeli ustrezne policije, ki bo lovila lopove,
               tudi tiste, ki so pokradli denar in šli lepo na Nizozemsko, nesli denar na Kajmanske
               otoke ali pa ne vem kam vse, kupovali posestva v Kanadi in tako naprej. Dokler ne
               bomo tega polovili, ne bo vse skupaj nič. Nobeden od teh gospodov praktično še ne
               sedi. Polni časopisi so jih. Fotografije v takšni poziciji, fotografije v oni
               poziciji. Vsi nekaj jamrajo, kako so delali, ampak zdaj kako so jih sesuli. Lepo vas
               prosim, 90% teh ljudi nikoli ni delalo, ampak so zelo uspešno kradli in goljufali.
               Zelo uspešno! In danes so spoštovani gospodje. To je tisto. Če nekdo ukrade kos
               kruha, je tat! Če nekdo ukrade milijarde, je poslovnež! To je spreobrnjena logika, ki
               pa v Sloveniji velja. In seveda imamo sodišča, ki ne znajo soditi, ki ne vedo, kaj je
               leva, kaj je desna, kaj je zakon, kaj je predpis. Ne vedo! Enostavno! Zagotovo pa so
               si uredili svoj status. Zdaj so enaki poslancem in ministrom po vsem tistem, razen po
               mandatu. Mandat pa so obdržali! Dosmrtni! Delajo pa tako ali tako nič! Če pogledamo
               na slovenska sodišča danes, ali sploh kdo ve, da <q>"štrajkajo"</q>. Nihče ne ve. Ker
               takrat, ko niso <q>"štrajkali"</q>, je bilo tako, kot je danes. Zdaj pa samo recimo, ali
               takrat niso nič delali, pa danes ne <q>"štrajkajo"</q>, ali pa danes <q>"štrajkajo"</q>, pa takrat
               niso nič delali. Mislim. In dokler se ne bo kaj zgodilo, dokler ne bo kakšnemu počil
               ventil, pa poklical nekaj gospodov in jih postavil, ne vem kam, da ne bom rekel, pa
               boste spet kakšni skakali, če bom rekel pred zid, pa bi bilo zdravo, bi bilo zelo
               zdravo, ne bo nič. Imamo sposobne ljudi. Carinska uprava ima izredno dobro ekipo, ki
               je pravzaprav odkrila vsa ta mamila za katera se hvalijo policaji, pa so odkrili
               velike svinjarije. Tiste ljudi se pokliče in se jim reče, <q>"gospodje, tukaj imate
               pooblastila, sprejmemo Zakon o finančni policiji zdaj pa na delo. Pa začnite kar po
               ljubljanskih ulicah, pa ustavite tistega mulca, ki je star štiriindvajset let, pa se
               pelje s porschejem, ne vem kakšnim GTX, pa ne vem, kaj še vse. Ali pa ko se pelje z
               najnovejšim mercedesem, pa ga vpraša: "</q>Ti, fantič, kakšna je pa tvoja izobrazba?<q>" Pa
               bo on rekel: "</q>Pa jaz sem naredio osnovno školo.<q>" "</q>Koliko pa zaslužiš?<q>" "</q>Pa nisem v
               službi.<q>" "</q>Od kod pa avto?<q>" "</q>Ja, stara mama je prodala ne vem kaj, pa <q>"foter"</q> je
               šparal, pa vse skupaj.<q>" Dokler se bo to dogajalo v Sloveniji, ne bo vse skupaj nič.
               In tukaj je tista največja naloga slovenske nove vlade, da naredi red. Tukaj. Pri
               takšnih zadevah, kjer je potrebno kakšnega stisniti, pa ga lepo vprašati: "</q>Od kod pa
               tebi šestindvajset metrov dolga jahta, lepo te prosim? Koga si <q>"nategnil?"</q> Državo?
               Sodelavce? Firmo? Državljane? In takrat mu je potrebno to pobrati. V Ameriki,
               Nemčiji, v Angliji, v Franciji se to pobere in gospod gre sedet. Pa ne za
               štiriindvajset ur, tako kot naši policaji z največjim veseljem zapirajo tiste, ki ga
               malo preveč spijejo, ampak za štiriindvajset let. In ko pride ven, nima ničesar več.
               In to je tisto, kar bi morali narediti. Potem bi bilo pa drugače.</p>
               <p>V samem principu upam, da se bo Vlada iz tega, kar sem povedal, kaj naučila. To je
               stališče Slovenske nacionalne stranke in to zastopamo in bomo pomagali Vladi pri teh
               zadevah, z velikim veseljem. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Najenostavnejše je nič komentirati, se zahvaliti za razpravo in
               sporočiti, da bo stališča Slovenske ljudske stranke predstavil mag. Radovan Žerjav.
           </p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik, spoštovana ministra, kolegice in kolegi.</p>
               <p>Finančna in gospodarska kriza po vsemu svetu dobiva vedno večje razsežnosti. Kriza
               se kaže tudi v vse večjem upadanju izvoznega povpraševanja. Tako lahko slišimo o
               težavah avtomobilske industrije, težavah na nepremičninskem trgu, številna podjetja
               napovedujejo velika odpuščanja delavcev, napovedujejo se stečaji podjetij in podobno.
               Ob vseh teh napovedih je razumljivo, da med prebivalstvom narašča strah pred
               nepredvidljivo prihodnostjo. Še bolj razumljivo pa bi bilo, da bi Vlada Republike
               Slovenije nemudoma tudi ukrepala. Ker teh ukrepov kar ni in ni bilo, ukvarjali pa ste
               se z vsem drugim, predvsem pa s kadrovskimi vprašanji, vsak dan smo poslušali
               pravzaprav o predlogih takšnih in drugačnih ukrepov in ker se je znalo zgoditi, da bo
               med drugim zamujena priložnost, da se slovensko gospodarstvo davčno razbremeni že za
               leto 2008, smo predlagali sklic te izredne seje. In šele potem smo dobili na mizo
               tako imenovani paket vladnih ukrepov za blažitev posledic finančne krize.</p>
               <p>V Poslanski skupini Slovenski ljudski stranki in v gospodarskem odboru stranke smo
               predlagane ukrepe skrbno in z zanimanjem preučili. A po resnici povedano, smo
               razočarani, saj smo od vladnih strokovnjakov pričakovali mnogo več. Predvsem pa več
               poguma, korajže, ambicioznosti in konkretne ukrepe.</p>
               <p>Kot vemo, je vsaka kriza obenem lahko tudi priložnost. Denimo priložnost za krepitev
               svoje konkurenčne sposobnosti. Slovenija že ima izkušnjo, kako se izvleči iz krize,
               iz preteklosti. Po naši oceni, denimo, subvencioniranje stroškov dela za skrajšani
               delovni čas ni pravi signal za gospodarstvo. To pač ni v skladu s potrebo po
               povečanju povpraševanja oziroma porabe in nujnosti po iskanju novih poslovnih
               priložnosti. Mi smo sicer proti temu, da bi to poskušali uvesti, a treba je
               predvideti, kdo bo nosil tudi te stroške. Če bo se skrajšal delovni čas, se bo to
               poznalo vsekakor tudi na plačah. Sprašujemo pa se, kaj pa denimo s tistimi podjetji,
               ki bodo v tem času zaposlovala. Torej s tistimi podjetji, ki bodo povečevala števila
               zaposlenih. Kako bomo pa nagradili tista? V Poslanski skupini SLS se strinjamo, da so
               potrebne olajšave za investicije. Če se investicije, ki so v teku, in teh je po teh
               konjunkturnih časih veliko, ustavijo, bo velik del gospodarstva imel velike probleme,
               kar pa bo imelo spet za posledico manjše povpraševanje. Nujno je treba poskrbeti, da
               se bo investiranje nadaljevalo tako v podjetjih kot tudi v državi. V tem obdobju je
               treba spodbuditi skupne investicije države in lokalnih skupnosti. Spodbujati je treba
               javne izdatke, izdatke, ki so hitro uresničljivo in regionalno razpršeni.</p>
               <p>Ob branju vseh teh ukrepov pa se mi poraja vprašanje, kaj pa kmetijstvo. Nekaj
               malega je omenjeno v predlogu zakona o spremembah zakona o dohodnini, ko se govori o
               investicijah, investicijskih olajšavah. To pa je tudi vse. Vedeti je treba, kot sem
               že v prejšnji točki dnevnega reda poudaril, da se je v zadnjem letu položaj
               kmetijstva grozljivo poslabšal, da ob vseh podražitvah ni kmetijske panoge, ki bi te
               stroške zmogla pokrivati. Nekako imamo spet občutek, da nikogar ne briga mali človek,
               preprost podeželski človek, torej kmet. Dokazano je, da se bo prihodek v kmetijstvu v
               naslednjem letu enormno zmanjšal, da so se povečali stroški, da padajo kupne cene na
               svetovnih trgih. In tudi to je treba nekako reševati. Še enkrat bom poudaril. Ali je
               kriza samo za en del ljudi, za velika podjetja in banke ali je kriza za vse? Takšna
               diskriminacija nam ni všeč. Mislim, da je razmišljanje, da je potrebno pomagati samo
               velikim in dobrim podjetjem, napačno. Pomagati je potrebno vsem, ki pomoč
               potrebujejo. O pomoči dobrim podjetjem so javno razpravljali mnogi predstavniki
               Vlade, ministri in celo predsednik Vlade. Tudi minister za družino, delo in socialne
               zadeve leve vlade je takšno razmišljanje podprl, pa čeprav lahko takšno neukvarjanje
               s slabimi podjetji, pa bom izpostavil mojo Muro, pomeni zelo hitro tudi od 15% do 20%
               brezposelnost. To je zame narobe svet. Pa še nekaj. Vlada ni nič povedala o
               najpomembnejšem: kako bo varčevala sama, kako misli zmanjšati stroške za delovanje
               države. To nam vzbuja dvom o iskrenosti Vlade, da želi in zna pripraviti ustrezne
               ukrepe pomoči gospodarstvu. Naj na koncu izrazim še nekaj predlogov. Odlog plačil
               prispevkov in davkov je po našem mnenju treba uvesti selektivno, ne pa kar za vse
               družbe. V teh časih se nam zdi pametno tudi dvigniti splošno dohodninsko olajšavo,
               kar bi pomenilo višje neto in spodbujanje potrošnje, največ pa bi pomagalo tistim, ki
               imajo najmanj. In nazadnje, treba bi bilo čim prej pripraviti spremembe celovite
               zakonodaje, ki bi tako vsebovala določbe ali pa poglavja za krizne čase. Takšni
               zakoni so sigurno Zakon o delovnih razmerjih, Zakon o javnih naročilih, nekateri pa
               so že bili danes omenjeni. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališča Poslanskega kluba Liberalne demokracije Slovenije bo predstavil
               mag. Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Spoštovane kolegice in kolegi! Točka je zagotovo
               resna, kajti samo prisotnost predsednika Vlade in številnih ministrov dokazuje, da so
               se te problematike lotili tako, kot je treba. V preteklem mandatu smo razpravljali
               kar o nekaj točkah, ki so bile za Slovenijo zagotovo pomembne, vendar tako resnih
               pristopov predsednika Vlade in pa ministrov nismo videli veliko.</p>
               <p>Ena od trenutnih situacij, o kateri lahko govorimo in se z njo strinjamo tudi v
               Poslanskem klubu Liberalne demokracije, je negotovost. Nihče ne ve, kaj nas čaka,
               zato je ocena, da so na eni strani ukrepi zadostni ali preskromni, enostavna pavšalna
               in pa kar tako na čez. Če bi vse tiste možnosti in pa finančna sredstva, ki jih
               imamo, porabili takoj na začetku, potem seveda ostane, da bomo šli del poti naprej
               goli in bosi, zato ocenjujemo kot ugodno ta pristop Vlade, da se zadeve loteva
               sistematično, premišljeno, počasi, previdno, drobni korake v pravo smer, zraven pa je
               vedno še nekaj v rezervi. In kot smo danes slišali je to, kar ste videli, daleč od
               tega, da bi bilo vse. Vlada razmišlja in pa pripravlja ter snuje rešitve tudi za
               naprej. V tem času je močno prisotna tudi psihoza, predvsem na strani opozicije, in
               sicer psihoza izgube časa in pa nujnega ukrepanja. Ampak ta vlada je začela ukrepati
               prej kot v 30-ih dneh, ob tem da se v omarah pojavljajo okostnjaki in da se še bodo,
               in da je treba pogledati tudi nazaj, da smo bili v obdobju izredne gospodarske rasti
               in da takrat, ko bi lahko nekaj prihranili za te hude čase, nimamo neke rezerve,
               nimamo dobre popotnice. Kaj smo počeli prej? Marsikaj dobrega, marsikaj pa tudi
               slabega. Med drugim smo prodali tudi nekaj uspešnih slovenskih podjetij, ki zdaj
               poslujejo malo drugače. En primer je lahko Železarna Jesenice ali pa, recimo, še bolj
               lep primer pa Iskraemeco, ker se zdaj v puščavskem pesku že gradi nova tovarna, ker
               je očitno cilj proizvodnjo z Gorenjske, iz Kranja, preseliti nekam v bolj tople
               kraje. Jaz sem vesel, da tam tega, kar mi delamo, ne bodo znali delati. So pa ukrepi
               močno odvisni od tega, koliko denarja za to imamo, in pa od naše odločitve, kaj
               hočemo doseči. Ali bomo naučili ljudi loviti ribe ali je naš cilj, tako kot danes
               zahtevajo tisti najbolj nervozni, da jim za začetek pokupimo vso količino rib, potem
               pa, kar bo, pa bo. Mislim, da je treba zadevo pripraviti precej širše. Veliko
               govorimo o tem skrajšanem delovnem času,. Treba je pripraviti tudi rešitve in pa
               razmislek, kaj bodo tisti ljudje počeli tisti čas, ko bo prosto. Ali bo to posedanje
               po gostilnah ali bomo izkoristili potenciale in možnosti, ki jih imamo tudi na
               podeželju. Z drugimi besedami hočem povedati, da je treba pripraviti tudi paket
               socialnih ukrepov. V Poslanskem klubu Liberalne demokracije to socialno zgodbo
               izrazito podpiramo, vendar je tudi na tem področju treba narediti red. Mislimo, da je
               na eni strani sredstev za socialne pomoči za trenutno stanje dovolj, vendar so
               nepravično razdeljena. Ta socialna pomoč je za nekatere take, da se z njo ne da
               preživeti in ne zadostuje za dostojno preživetje. Poglejte, kar četrtina upokojencev
               je na pragu revščine. Na drugi strani pa marsikdo dobiva več, ker zna privilegije in
               pa bonitete tega sistema dobro izkoristiti.</p>
               <p>Rešitev te krize, ki je bila najprej zunanja in pa predvsem finančne narave in nanjo
               nimamo prav hudo velikega vpliva, o tem se vsi strinjamo, je treba poiskati na
               različnih področjih, najprej pa zagotovo na področju konsolidacije finančnega
               sektorja. Tam je možnih kar nekaj rešitev. Danes smo sprejeli dva zakona, ki sta
               povsem solidna, vendar njun začetek učinkovanja ne bo takoj. Bistveni problem
               slovenskega gospodarstva pa je po stališču Poslanskega kluba Liberalne demokracije
               Slovenije na eni strani slaba likvidnost, na drugi strani pa nesposobnost bank, da
               kreditirajo v zadostni meri domače, slovensko gospodarstvo. Zato je eden od naših
               razmislekov, da bi Banka Slovenije, če je to možno, preusmerila svoje naložbe iz
               tujih vrednostnih papirjev v domače. Zakladnica bi morala izdati papirje, Vlada pa
               najbrž te papirje, naložbe, obveznice priznati kot olajšavo. To bi bil zagotovo eden
               od možnih ukrepov, kateremu se je potrebno posvetiti in ga proučiti, ki bi lahko imel
               večji vpliv na povečanje likvidnosti v Sloveniji. Banka Slovenije bi morala torej te
               svoje naložbe preusmeriti v slovenske banke in slovenski bančno-finančni sektor.
               Ocenjujemo, da obseg teh naložb lahko doseže kar nekaj milijard evrov, če pa vemo, da
               je celotna aktivna bilanca Banke Slovenije ocenjena na 5 milijard evrov, potem je
               lahko to velika možnost in pa priložnost. Kapital Banke Slovenije po podatkih iz
               letnih poročil dosega skoraj milijardo evrov, nekaj naložb, ki so potrebne za
               izvajanje denarne politike Evropske centralne banke, preostalo polovico pa
               predstavljajo naložbe, ki bi jih Banka Slovenije skupaj s svojim kapitalom, če
               obstaja za to možnost, lahko preusmerila v slovenski bančni finančni sektor.
               Koordinacija tega prenosa naložb Banke Slovenije pa bi morala potekati v skladu z
               izdajanjem poroštev Vlade in predvsem finančnega ministrstva.</p>
               <p>Dodatno je treba razmisliti tudi o možnosti, da bi zakladnica Ministrstva za finance
               svoje naložbe preusmerila v slovenski bančno-finančni sektor, Vlada ima še vedno
               možnost, da izda obveznice, s katerimi bi prišli do novih finančnih virov. To bi
               morala narediti hkrati s ponudbo davčnih in investicijskih olajšav za nakup ravno teh
               papirjev, kar bi po našem mnenju povečalo zanimanje in interes domačih slovenskih
               kupcev obvezniških vrednostnih papirjev. Glede na neuspelo zadnjo izdajo obveznic
               Republike Slovenije pa je to edini način, da bi v nakup obveznic potegnili domače
               vlagatelje in njihove prihranke, kajti na vlagatelje iz tujine v teh časih najbrž
               težko resno računamo. Dejstvo pa je, in to ocenjujemo pozitivno in dobro, da je obseg
               prihrankov slovenskih državljank in državljanov še vedno nad povprečjem evrskega
               območja. In če bi poiskali kompromisno možnost, da bi z dovolj veliko davčno olajšavo
               in spodbudo pripravili ustrezen stimulans, potem bi najbrž prodaja takšnih obveznic
               bila zanimiva. Če pa združimo naložbe Banke Slovenije, zakladnice Ministrstva za
               finance in izdajo obveznic bi mogoče realno lahko prišli do vsote tam nekje do 3
               milijard evrov, kar pa predstavlja 10%, desetino slovenskega bruto domačega
               proizvoda. S tem bi bistveno presegli in predvsem nadgradili učinke že sprejetih
               zakonov. Zdi se nam posebej pomembno dejstvo, da bi ta denar prišel v slovenski
               bančno-finančni sektor prej, torej že v nekaj mesecih, in bi tako pomagal premostiti
               te prve odločilne krizne trenutke slovenskega gospodarstva. To je mogoče kratkoročna
               prednost pred obema zakonoma, katerih ugodni učinki, pozitivno mislim, da se bodo
               začeli kazati v drugi polovici leta 2009.</p>
               <p>Zatorej smo tudi v Poslanskem klubu Liberalne demokracije Slovenije predlagana
               zakona podprli. Ob tem pa seveda razmišljamo, kakšne rešitve poiskati za krajše
               časovno obdobje. Poleg omenjenega predloga pa se nam zdi v poslanskem klubu pomembno
               poudariti, da se maksimalen napor da aktivnostim črpanja obstoječih EU skladov. Tu bi
               vsekakor Vlada morala zagnati pospešene aktivnosti, da bi se to začelo hitreje
               odvijati. To je tudi ena ključnih točk, zapisanih v koalicijskem sporazumu, ki smo
               jih v koalicijski sporazum postavili na pobudo naše stranke. Seveda je pa o črpanju
               evropskih sredstev z lahkoto govoriti, predvsem pa smo si pri tem Slovenci sami
               postavili številne ovire, recimo, zakon o javnem naročanju. Če ima država sama pri
               zgodbi Markovca in Rebrnic to težavo, da od 10- do 20-krat ponavljamo razpise, potem
               je vsakomur jasno, da je v tej zgodbi nekaj hudo narobe. In če bomo hoteli biti zelo
               uspešni, potem bomo morali te zadeve popraviti. Ne zato, ker bi se to dogajalo samo
               državi, ki ima zagotovo na razpolago najboljše, eminentne pravne strokovnjake, ker se
               to dogaja tudi številnim slovenskim občinam, da razpise za uporabo sredstev
               ponavljajo večkrat, pri tem pa ni pomembna samo dragocena izguba časa, še bolj je
               pomembno, koliko vsa ta pravna svetovanja, posredniška podjetja in plačila na
               revizijskem sodišču enostavno stanejo.</p>
               <p>Čaka nas torej obilica dela. Tisti prvi koraki, ki jih je pa ta vlada v tem kratkem
               času že naredila, pa so po mnenju Poslanskega kluba Liberalne demokracije Slovenije
               pravi. Če se bomo vsi skupaj manj ukvarjali z nabiranjem aktualnih dnevnopolitičnih
               točk in stopili skupaj, tako kot smo pokazali enotnost ob plebiscitu ali ob zgodbi z
               vstopom Hrvaške v Evropsko unijo, potem mislim, da se nam za premostitev teh
               zaostrenih gospodarskih razmer ni bati. Seveda, recesija, tako strah vzbujajoča
               beseda, ima pa zagotovo eno pozitivno lastnost. Teh recesij je bilo v obdobju razvoja
               človeštva že veliko, vse pa so imele eno dobro točko, da so se tudi končale. In sem
               prepričan, da bo tako ob pomoči dobrih ukrepov tudi v bodoče. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvami stališč poslanskih skupin. Sledi razprava
               poslank in poslancev o predlagani točki dnevnega reda, vključno s predlogom sklepov.
               Prvi ima besedo gospod France Cukjati.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo, predsedujoči. Naslov razprave, o kateri govorimo, je prepočasno
               ukrepanje Vlade. Torej ni vprašanje, Vlada ukrepa, vendar prepočasi. In tudi ne
               razpravljamo o ukrepih za ublažitev posledic gospodarske krize. Te posledice šele
               prihajajo, saj so napovedane z drastičnim porastom števila brezposelnih, z nižjo
               gospodarsko rastjo in podobno. Gre za preventivne ukrepe. Ti ne morejo počakati.
               Tisti ukrepi, ki bi veljali za letošnje leto in veljajo. In tu je problem. Vi
               pravite, da smo danes sprejeli dva zakona. Vendar zakaj sta bila ta dva zakona
               pomanjkljiva, okrnjena, v nekaterih določbah invalidna? Prav zaradi pomanjkanja časa.
               In sicer en mesec nova vlada dobro ve in je dolžna vedeti, kakšne so napovedi
               UMAR-ja. Vsak mesec so slabše, napovejujejo, kakšne težave se nam bližajo naslednje
               leto in zato je potrebno ukrepati. 26. novembra smo dobili zelo dober dopis
               podjetniško-obrtne zbornice, kjer so navedeni predlogi, zelo pronicljivi,
               konsistentni predlogi za hitro ukrepanje. In vsa ta problematika je bila v zraku. In
               sicer vsi, ki so želeli so bili pripravljeni to problematiko slišati, so se jo
               zavedali. Pa vendarle se je 30 dni Vlada ukvarjala v glavnem samo z Ruplom,
               Šinkovcem, zamenjavo nadzornih svetov v Kadu, Sodu, zamenjavo uprav, da ne govorim o
               drugih podjetjih in kadrovskih prevetritvah. O teh problemih, o katerih smo danes
               govorili, se je pa šele zadnje tri dni ukvarjala prejšnjega tedna. In sicer v tistem
               času, v enem popoldnevu je pa nemogoče uskladiti delodajalce in delojemalce in doseči
               nek socialni sporazum. Nemogoče. Zaradi tega so ti predlogi, ki smo jih danes
               sprejemali, okrnjeni. Vlada je sama to priznala. Ni bilo usklajeno. Seveda ne. V enem
               popoldnevu je to nemogoče. To so posledice prepočasnega ukrepanja. In, če pomislimo
               star slovenski pregovor: Po jutru se dan pozna, potem se jaz bojim, da bodo
               prednostne naloge in vprašanja, s katerimi se bo ta vlada hitro in učinkovito
               ukvarjala, nič drugega kot sprememba medijske zakonodaje, <q>"izbrisani"</q>, kadrovske
               čistke. Ja, gospodje, smejte se, ampak 30 dni samo to poslušamo. Vsi drugi problemi,
               ki so pa eksistencialni problemi Slovenije, bodo pa morda pod pritiskom opozicije in
               pa grožnjo z izredno sejo zadnji trenutek reševani. To ni dobro. Jaz upam, da ta
               splošni vtis, ki ga nimam samo jaz v tem mesecu, ampak mnogi, mnogi Slovenci, upam,
               da ni pravi, in da me boste naslednje leto prijetno presenetili. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Franc Žnidaršič. Ne. Besedo ima gospod Jakob
               Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovana gospoda ministra, kolegice in
               kolegi! Saj ne gre za, trdno sem seveda prepričan, da ne gre za ukrepe, ki bi jih
               pričakovali mi, kolegice poslanke in kolegi poslanci, ali celo ukrepe, ki bi jih
               pričakovala opozicija. Ampak gre za ukrepe, potrebne, prepotrebne ukrepe, ki jih
               pričakuje naše gospodarstvo, ki jih pričakujejo naši državljani. In sicer za
               ukrepe-ne selektivno, samo za nekatere, ampak ukrepe pod enakimi pogoji za vse, ki bi
               odvisno od časa, ko katerega od poslovnih subjektov prizadenejo težave, pač ukrepe
               tudi potrebovali.</p>
               <p>Pozdravljam vse ukrepe, tiste, ki smo jih že obravnavali in sprejeli, tudi ustrezne
               zakonodaje, predvsem pa prihajajoče, napovedane ukrepe. Gre predvsem za to, da se tem
               zadevam mudi. Po moji oceni je seveda prej, ko bo sprejeta ustrezna zakonodaja, ki bo
               konec koncev tudi varovala pred neljubimi dogodki na področju zaposlovanja, na
               področju proizvodnje, na področju sociale, manj bo potrebno drastičnih ukrepov, ki
               pomenijo tudi obremenitev proračuna, ki pomenijo brezposelnosti in potem reševanje te
               brezposelnosti in reševanje socialnih problemov v Sloveniji.</p>
               <p>Mi smo zadnjič razpravljali o tem, da je potrebno v zakonodajo, in takšne zakonodaje
               očitno res nimamo, vgraditi tudi neko obdobje za, kot smo rekli, za slabe, za hude
               čase. Podobno kot je bil naš sistem zaščite in reševanja usmerjen v neke predvidene
               dogodke, ki nas lahko doletijo in je treba ta sistem novelirati zaradi klimatskih
               sprememb in tako dalje, tako je treba seveda, žal, ali pa ne žal, novelirati tudi
               praktično vso zakonodajo in jo prilagoditi tudi takšnim časom. Pa naj bo za
               zniževanje davkov, kar običajno ni dobro zaradi proračuna, s katerim se napaja
               življenje neke države, predvsem je pomembno seveda zniževanje izdatkov na vseh
               področjih. Firme, delovne organizacije, gospodarske družbe seveda to počnejo, tiste,
               ki dobro planirajo stroške in ki se zadevajo seveda stroškov, pa naj bo za
               investicijske olajšave, ki morajo biti seveda tudi časovno omejene. V našem primeru
               bo seveda še posebno treba spodbujati javne izdatke oziroma spodbude, kot so lokalne
               spodbude, investicije v infrastrukturo in tako dalje.</p>
               <p>Mi smo, ko smo razpravljali o teh potrebnih ukrepih, omenjali tudi zakonodajo, kot
               sem že prej rekel, kjer je potrebno vgraditi ukrepe za slabe čase, kot so Zakon o
               delovnih razmerjih, Zakon o javnih naročilih. Naš predstavnik, kolega Žerjav, je že
               omenjal vse te nekatere zakone, za katere pričakujemo, da jih bo treba v kratkem in
               silno kmalu novelirati, kot so Zakon o financiranju občin, Zakon o javnih financah, z
               večjo možnostjo konec koncev tudi zadolževanja občin in večjih investicij na področju
               občin in s tem seveda z večjim omogočanjem ponovnega zagona takšnega in drugačnega
               gospodarstva.</p>
               <p>Tu gre za probleme finančne oziroma plačilne discipline. Predvsem malo gospodarstvo
               pričakuje mnogo od države. In pa to, kar je bilo danes že kar s strani nekaterih
               predstavnikov poslanskih skupin, tudi s strani naše, omenjeno, področje kmetijstva
               oziroma lahko bi rekli tudi nevključevanje kmetijstva v vsa ta dogovarjanja, v vsa ta
               usklajevanja. V ta socialni dialog niso vključeni predstavniki kmetijstva. Res je, da
               ima kmetijstvo sorazmerno mali delež, vendar mali delež ima tudi zaradi že dolgo
               zamrznjenih ali drugače ustavljenih cen in se ta delež v kmetijstvu tudi zaradi tega
               zmanjšuje. Če bo šlo tako naprej, se bodo uresničile besede enega od razpravljavcev,
               ko smo se pripravljali na današnjo točko, da se bodo mineralna gnojila v kmetijstvu
               kar kmalu uporabljala samo še kot začimba. In tega obdobja se seveda moramo bati.
               Zato pričakujemo vse te ukrepe čim prej, da bo potrebno reševanj v bodoče čim manj.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Silven Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala, gospod podpredsednik. Spoštovani zbor! Da se svetovna finančna kriza odraža
               tudi pri nas je očitno. In da so naše banke ravnale podobno kot evropske banke, tudi,
               kar je brez prevelikega pametovanja pripeljalo do krize na hipotekarnem trgu,
               zniževati so se začele cene nepremičnin, posledično pa seveda tudi finančni
               instrumenti, ki so vezani na nepremičnine. Zaradi ugotovljenih slabih naložb je
               moralo priti med bankami do konflikta interesov različnih bank, ki so druga drugi
               začele odpovedovati medsebojne kredite, ki pa so za likvidnost bank še kako potrebni.
               Tudi slovenski. Državna poroštva so sigurno garant varčevalcem in kreditnim
               institucijam, kar pa še ne pomeni, da smo sedaj rešili vse probleme, ki pa nas še
               čakajo. Jasno je, da bo prišlo do zmanjšanja ali celo ustavitve špekulativnih
               gradenj, da bodo tiste firme, ki so se do sedaj <q>"šlepale"</q> na račun države, morale
               začeti razmišljati tudi o prestrukturiranju, odpirati delovna mesta z dodano
               vrednostjo ali pa firmo zapreti.</p>
               <p>Ne bi se ravno strinjal s tistimi, ki govorijo, da je potrebno podpirati le dobro
               stoječa podjetja, saj vemo, da je takih v Sloveniji malo. Več pa je tistih, ki
               zaposlujejo večino zaposlenega prebivalstva, pa jih je ta kriza oplazila ter bi s
               pomočjo države normalno zaživela. Tu predvsem pogrešam konkretne predloge za
               izboljšane s strani Gospodarske zbornice in pa seveda sindikatov. Nekorektno je
               govoriti samo z vidika interesa enega ali drugega. Sedaj je potrebno razmišljati v
               interesu delavcev, da se delovna mesta obdržijo pa tudi odpirajo nova. Ukrepi morajo
               biti taki, da so učinkoviti tudi na kratek rok. Poglejte, revščina se ne sme reševati
               samo s socialnimi transferi, ampak se mora reševati z odpiranjem novih delovnih mest.
               Mladim je potrebno zagotoviti delo in stanovanja v kraju, kjer živijo. Pogrešam
               razvoj malega gospodarstva v manjših občinah, ki so na nek način stagnirale odkar so
               se ustanovile, pa s strani države tega nihče ni opazil. Mislim, da se je po tej plati
               potrebno zamisliti in opozoriti tistega župana, ki kraljuje in ne naredi nič v smeri
               razvoja malega gospodarstva. Nekako pozabljamo tudi na kmete, ki imajo svoje kmetije
               na vodovarstvenih območjih. Bili so vse skozi zelo uspešni, zaposlovali družinske
               člane, z novo zakonodajo pa jim grozi propad kmetij in izguba delovnih mest;
               prepustiti občinam v milost in nemilost te kmetije je skrajno neodgovorno. Pomagati
               jim je treba takoj in učinkovito, saj govorjenje in obljube do sedaj niso prinesle
               nikakršnih rezultatov. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani! Mislil sem, da sem kaj zamudil tisti mesec, ko me ni bilo tukaj, ampak
               vidim, da je sedaj še čas uvajanja delovnega predsedstva, predvsem ko dobimo na mizo
               razpored, potem pa je čisto nekaj drugega. Govorim predvsem o predstavitvi poslanskih
               skupin, ne toliko o vrstnem redu pri poslancih. Tisto prej je bila eklatantna kršitev
               poslovnika ampak nisem se hotel javiti. <gap n="..."/><stage>/Oglašanje iz klopi./</stage> Da, da, tako pač je,
               za vse mora biti enako, ni tukaj kaj<gap n="...."/></p>
               <p>Ampak ko govorimo o tej točki dnevnega reda, potem je mogoče gledati iz različnih
               zornih kotov, zakaj je bila potrebna uvrstitev te točke na nujno sejo Državnega zbora
               in kakšni so pravzaprav cilji in pričakovanja tako predlagateljev kot tudi javnosti
               in pa vseh tistih, ki sodelujemo pri teh zadevah. Dejstvo je, da so mnogi ukrepi za
               mnoge prepozni in ne bodo nikoli delovali, ker so jih že prizadele razne težave in se
               ne bodo izvlekli tudi z ukrepi, ki jih bo ta parlament sprejel, ali pa vlada, ali
               tudi banke in druge inštitucije, ki lahko kje pomagajo. Seveda je pa po drugi strani
               vendarle spet treba opozoriti, da pa je mnogo ukrepov, ki jih je treba peljati na
               način <q>"hiti počasi"</q> in ne ukrepe sprejemati čez noč, ki bi lahko postavile v dodatne
               težave marsikakšen subjekt ali pa cele panoge. Jaz seveda verjamem v ukrepe, tiste,
               ki delujejo, horizontalne, in delujejo na vse. V trenutku, ko gre za favoriziranje
               enih ali drugih subjektov, je seveda vprašanje, ali so pravični, ali so pravi in ali
               bodo učinkovali. Prepričan sem, da ukrepi morajo delovati tako pri tistih, ki so
               uspešni in jih še ni zadela gospodarska kriza in jih tudi mogoče ne bo, ampak jim je
               treba ravno v temu času, ko kriza grozi z vseh strani dati spodbudo, da bodo
               potegnili hitreje kot pa tisti, ki so kronično v težavah.</p>
               <p>Danes je bilo tukaj govora da ne moremo dajati panogam, podjetjem, ki so že dobila
               pred kratkim pomoči, ampak da bi kako drugače to naredili in bi se mogoče pa le
               uvrstili na sezname za državno pomoč. Jaz verjamem, da je mogoče skozi tisto, kar je
               Vlada že predlagala in kar načrtuje, dati ustrezne okvire preko možnosti, ki jih
               imamo znotraj države in v pogojih Evropske unije. Sam verjamem in danes je bilo
               govora tukaj, da banke nekatere imajo denar, pa ga ne dajo, ne spremljajo
               gospodarstva in tako naprej. Dejstvo je - vsaj tako kot je razumeti - da nekaj teh
               vzrokov je doma, veliko jih je pa tudi zunaj in da na medbančnem, meddržavnem trgu
               najbrž mi z boniteto 2a nismo tisti, ki bi bili v skupini 3a in bi bili prvi na
               vrsti. Tega ne upoštevati in misliti, da lahko nekatere stvari naredimo kar čez noč,
               se mi zdi neupravičeno pričakovanje. Verjamem, da nihče ni pričakoval, da bo v roku
               pol leta prišlo do tega, da bodo neki diagrami, ki so se kazali v tej dvorani pa na
               raznih televizijah in tako naprej, da se bodo tako dramatično spremenili - pa so se!
               So se, pogoji so se spremenili in seveda je treba delovati danes tukaj in za jutri.</p>
               <p>Tako se je ta seja pač zgodila s to točko, ki se je ne da vrniti nazaj in popraviti
               tistega, kar bi lahko prej, ampak verjamem, da v treh tednih tako hitro odreagirati -
               kot je bilo vsaj s tema dvema zakonoma in z razpravami, ki so bile tudi v ustreznih
               odborih v Državnem zboru glede nekaterih ukrepov, ki se niso zgodili in ni nujno, da
               se zgodijo preko zakonov - , je dober znak, seveda pa verjamem, da bo tako javnost
               kot tudi opozicija pravičen in zelo strog sodnik, ko se bodo ti ukrepi pokazali in se
               bo videlo, kot se reče danes tukaj, ali so <q>"prijeli"</q> in kaj je tisto, kar pa mogoče
               res ob opozorilih, ki so bila, se ni zgodilo in bo treba kasneje. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V zvezi z vrstnim redom predstavitve stališč poslanskih skupin naj pojasnim, da mi
               je bilo predstavljeno, da je do spremembe med gradivom, ki smo ga dobili poslanke in
               poslanci na klop, in tem, ki je napisan predsedujočemu, prišlo zato, ker so bile
               spremenjene točke dnevnega reda na seji in se potem s tem ustrezno spremeni tudi
               zaporedje, kako prihaja do predstavitve. Samo za pojasnilo. Vem, na klopeh smo dobili
               poslanke in poslanci drugačen vrstni red, smo pa spremenili tudi vrstni red točk na
               današnji seji in temu ustrezne so tudi spremembe. Zdaj ima besedo gospod Matjaž
               Han.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa. Spoštovani predsednik Vlade, spoštovani ministri, spoštovani
               predsedujoči, kolegice, kolegi!</p>
               <p>Jaz akceptiram današnjo razpravo, čeprav vem, tudi, če bi zdaj počasi zaključili, ne
               bi kaj dobrega storili, ampak bi pomagali Vladi, da bi lahko čim prej nadaljevala s
               svojim delom v drugih sobanah. Pa vendarle, pričakujem razprave, takšne, ki so se
               začele, da bodo šle predvsem v smeri političnih obsojevanj ali pa nabiranja
               političnih pik. In moram reči, da spoštovani gospod France Cukjati, ki je bil
               predhodnik pred menoj, je začel z nekakšnim takšnim tonom, da vlada v tem mesecu dni,
               odkar je na oblasti, ni naredila nič drugega, kot da se je ukvarjala z Ruplom in pa
               gospodom Šinkovcem. Vendarle temu ni tako. Jaz sem spremljal televizijo in časopise,
               kjer sem videl, kako se je predsednik Vlade, ministri, kako so se sestajali s
               socialnimi partnerji, usklajevali stališča in niso kadrovali, kot ste vi predhodno
               rekli. Tukaj imam podatek, da je bil zamenjan en direktor, ki mu je potekel mandat,
               to je bilo na Novi Ljubljanski banki, gospod Veselinovič, drugih zamenjav pa jaz ta
               moment ne vidim. Naredile so se zamenjave tam, kjer so pač mandati potekli, ampak
               pustimo to.</p>
               <p>Dejstvo je, da je globalna finančna kriza stopila skozi vrata tudi v Slovenijo.
               Četudi so nas nekateri poslanci opozicije še nedavno tega skušali prepričevati, da
               krize ni, da Slovenija ni v recesiji, pa vendarle naše gospodarstvo ima in čuti
               negativne učinke. Zadnji podatki UMAR-ja pa niso več niti tako spodbudni, kot so bili
               še pred tednom dni. Vlada pa se je v luči čimprejšnjega spopadanja s trenutnimi in
               prihajajočimi ekonomski tveganji odpovedala tudi stotim dnem miru, ki sicer niso
               nujni, vendar pa mislim, da je ministrski zbor spoznal realno sliko na svojih
               področjih dela. Zato je kritika opozicije, da je Vlada prepočasi delovala, za moje
               pojme neumestna. Na koncu koncev pa tudi predlagani ukrepi, ki jih je Vlada dala v
               proceduro, o tem govorijo. Strinjam pa se, da je to stvar treba jemati resno in s
               polno odgovornostjo. Kdaj je prepočasi in kateri je tisti ukrep, ki bo najhitreje
               <q>"prijel"</q>, je verjetno težko napovedovati, ne samo tej vladi, tudi katerimkoli
               ekonomskim svetovalcem. Seveda je treba najprej pripraviti analize, istočasno je
               treba posneti stanje in na podlagi vsega tega predstaviti tudi ukrepe. In ko je
               Vlada, verjetno, posnela stanje, je z lahkoto ugotovila, da so bili v prejšnjem letu
               sprejeti nekateri zakoni, ki bodo imeli finančni učinek v letošnjem letu, tako da
               imajo verjetno manevrskega prostora za spodbujanje gospodarske rasti manj, kot so na
               začetku pričakovali. Pri tem pa vemo, da se tudi gospodarsko stanje iz tedna v teden
               spreminja, vendar žal v negativno smer. Zato so ukrepi, ki jih je Vlada predstavila
               tudi socialnim partnerjem, in za moje pojme najboljši ukrep, ki ima nek socialni
               vidik, je to, da je namenjen za preprečevanje odpuščanja v podjetjih, saj bo Vlada
               podjetjem, ki se bodo z zaposlenimi dogovorila za skrajšanje delovnega časa, s
               pavšalnim zneskom za 6 mesecev financirala prispevke in del plač. Mislim, da je ta
               ukrep dober, seveda pa se bo tudi delodajalec zavezal, da ne bo odpuščal.</p>
               <p>Drugi ukrep, ki ga je Vlada danes sprejela in smo ga potrdili tudi v Državnem zboru,
               je Zakon o davčnem postopku. Ne nazadnje gre za 50 milijonov evrov, ki bodo pomagali
               likvidnostno gospodarskim družbam, ki so v težavah. Tudi Zakon o dohodnini gre v to
               smer. In tretjič, Vlada bo z dokapitalizacijo SID banke in Slovenskega podjetniškega
               sklada lažje kreditirala podjetja. Če bodo ti ukrepi <q>"prijeli"</q>, potem bomo verjetno
               naslednji val ukrepov lažje preživeli. Seveda se bo morala Vlada ukvarjati tudi z
               domačimi bankami, predvsem v tej smeri, da bodo te banke sprostile denar, ker vemo,
               da denarja v obtoku ni in s tem ima naše gospodarstvo tudi likvidnostne težave.
               Konservativnost v tem času verjetno ne bo najbolj prava. Seveda, brez skupne akcije,
               brez socialnega dialoga, ki pa ga je Vlada že uspešno opravila, brez dobrega
               menedžerstva in brez sodelovanja med opozicijo in pozicijo ne bo šlo. In verjamem, da
               bo Slovenija v naslednjem letu kljub vsem težavam prišla čim manj ranjena. Vladi
               želim srečno pot! Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Rado Likar.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala lepa, gospod podpredsednik. Spoštovane poslanke in spoštovani poslanci! Ne
               morem se strinjati z ugotovitvijo nekaterih, da je ta točka danes mini interpelacija
               nove vlade. Namen sklica te izredne seje s strani opozicije je bil predvsem v tem, da
               bi se aktualna vlada opredelila do vloženih davčnih zakonov, ki jih je v
               parlamentarno proceduro vložila že vlada gospoda Janeza Janše in še do nekaterih
               drugih predlaganih ukrepov. Pomembno pri tem je, da se leto izteka in naša želja je,
               da bi ti ukrepi veljali še za leto 2008, kajti sicer bi izgubili svoj pozitivni
               učinek in ne bi dosegli svojega namena - to je ublažitev negativnih posledic svetovne
               gospodarske krize. Danes je bilo to delno uresničeno s sprejetjem novele Zakona o
               dohodnini, kot pa rečeno, velja le za določen del, se pravi za s.p.-je, za
               gospodarske družbe pa ne. Po dopolnjenih napovedih UMAR-ja je za letošnje leto
               predvidena gospodarska rast še vedno pozitivna in podjetja so zato ustvarila kar
               nekaj dobička. Namesto da bi ga vplačevala v državni proračun, bi ga verjetno raje
               usmerjala v nove investicije in morebitna prestrukturiranja, kar bi lahko dosegli med
               drugim tudi s spremembo Zakona o davku na dohodek pravnih oseb. Se pravi, z
               zniževanjem davčnih stopenj. Star slovenski pregovor pravi, da je smiselno varčevati
               takrat, ko še kaj imaš, potem je itak brez veze. In v tem vidim bistvo: s sprejetimi
               ukrepi bi pomagali podjetjem, predvsem malim in srednjim, da bi z olajšavami in
               nižjimi davčnimi stopnjami ohranili dobro kondicijo tudi v času krize. Kot je bilo že
               večkrat rečeno, bi spremembe imele poleg finančnih učinkov, tudi jasno sporočilo
               gospodarskim subjektom, kakšne dajatve in kakšne pogoje gospodarjenja bodo imeli v
               naslednjih letih, kar pa je podlaga za njihove poslovne odločitve. Pozdravljam tudi
               ukrepe Vlade za blažitev posledic finančne krize. Med drugim pa, ko sem gledal sedaj
               vladna gradiva, je v predlogu zakona o subvencioniranju skrajšanega delovnega časa v
               oceni posledic predvideno 21,6 milijonov evrov, kar se mi pa zdi, glede na pomembnost
               tega ukrepa, nizka cifra. Toliko. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Gospod predsednik Vlade, ministri, kolegi poslanci!
               Nekoliko zabavno je bilo dobiti to vabilo na današnjo sejo Državnega zbora in precej
               zanimiva je dikcija tega vabila. Se mi zdi, da je nek presedan pravzaprav. Danes
               razpravljamo o predlogu sklepov v zvezi s prepočasnim ukrepanjem Vlade in tako dalje
               in tako dalje. V samem besedilu je že cel program te seje. Gre za ugotavljanje
               neučinkovitosti Vlade le 30 dni po imenovanju te vlade; torej ne po 100 dneh, po 30
               dneh se že pojavlja to, kar je predhodnik je imenoval mala interpelacija vlade.</p>
               <p>No, zanimivo! Po eni strani so ukrepi prepočasni, po drugi pa smo slišali od gospoda
               Cukjatija, da se je Vlada ukvarjala predvsem s kadrovskimi vprašanji, z
               nerelevantnimi vprašanji in tako dalje. Ampak gospodje kolegi, kadrovsko vprašanje je
               žal, tudi zaradi kadrovanja prejšnje vlade, eden ključnih problemov pristopanja in
               pristopa te vlade do glavnih gospodarskih tematik. Zakaj?</p>
               <p>Poglejte, jaz prihajam iz gospodarsko zelo zanimive regije. To je Primorska.
               Obalno-kraška regija je po vseh kazalcih in v razvoju druga slovenska regija, takoj
               za osrednjeslovensko. Cela Primorska je bila in je še vedno regija z zanimivimi obeti
               v zvezi z gospodarskimi kazalci. Ampak danes tudi v tej regiji vlada zaskrbljenost,
               in to velika. Te dni slišimo, da v Luki Koper, v velikanu našega pomorskega
               transporta, številke nakazujejo morda resno krizo. V Intereuropi, drugem velikanu
               našega infrastrukturnega dela gospodarstva, slišimo, da so stvari zaskrbljujoče. Hit
               v Gorici propada. Torej, stebri primorskega gospodarstva v naslednjih letih, mogoče
               že v tem mandatu, se bodo ugrezali v lastno krizo. In zakaj? No, poglejmo, kaj se je
               dogajalo v prejšnjem mandatu. Jaz ne bi bil tako radodaren, gospod predsednik Vlade,
               do prejšnje vlade. Prejšnja vlada je dosegla, je uspela doseči inflacijo, ki je bila
               rekordna v Evropski uniji, ne le zaradi objektivnih problemov, ampak tudi, ker nismo
               znali v tistih štirih letih določenih stvari preprečiti. Še danes se spominjam leta
               2005, ko so linčali gospoda Gasparija, ker je pred imenovanjem za guvernerja ob
               simulacijah dokazoval, da bi lahko prišli do situacije, ko bo inflacija takšna, kot
               je bila. Pa je bil narodni izdajalec takrat. To se je dogajalo v prejšnji vladi. In v
               prejšnji vladi se je dogajalo predvsem nesramno kadrovanje na politični osnovi. Luka
               Koper, Intereuropa, Hit so zgodbe, ki so vsem zelo dobro znane. In danes imamo
               rezultate. Kadrovanje, ki je izrazito politično, saj so predsedniki uprav člani
               stranke SDS, saj so glavni nadzorniki pretežno člani SDS ali lokalnih podružnic ali
               zaveznic, dejansko danes dokazujejo, da s tistimi podjetji niso znali upravljati.
               Torej, gospod Cukjati, jaz se sprašujem, ali ni tudi vprašanje o tem, ali bomo
               nadaljevali s takim nekompetentnim, nestrokovnim kadrovanjem, tudi del
               infrastrukture, reform, ki jih pričakujemo, oziroma intervencij, ki jih pričakujemo.
               Poglejte, v Luki Koper se te dni dogajajo zelo resne stvari; v naslednjih dneh se bo
               o tem govorilo. Predvčerajšnjim so poskušali prodati delnice Intereurope, no, potem
               so umaknili ta predlog. Ampak želja je bila, da bi prodali delež Intereurope, ga
               privatizirali, omogočili Intereuropi, da se hitreje privatizira, da jo odkupijo tuja
               podjetja, verjetno, ali da jo prevzame s sovražnim prevzemom kako drugo podjetje.
               Medtem ko v sami Luki Koper nimajo več likvidnosti in zaradi tega so želeli prodati
               delnice. Niso likvidni, so se zadolžili za plače. Pa 100 milijonov so zapravili za
               investicije v zadnjem letu, ki so še kako vprašljive. So vprašljive, morda celo z
               vidika protikorupcijske komisije. Mi smo s pobudo, nekateri poslanci z Obale,
               zahtevali učinkovito revizijo. Nikogar ne bom obtoževal, ampak želimo revizijo,
               želimo transparentnost poslovanja. In ko bo ta revizija opravljena, bo morda jasno,
               zakaj prihajamo prepozno. Res, jaz se strinjam, morda ta vlada deluje prepočasi. Bi
               morala prej poskrbeti za to, da vzpostavi neko normalno stanje za normalno
               poslovanje. V Izoli se je zgodil drugi fenomen. Fenomen Mehana. Nekoč vrhunsko
               podjetje, danes je v likvidaciji. Januarja bo ostalo 150 delavcev na cesti. Zakaj?
               Ker niso znali delati? Ne! Ker je nekdo poslal proizvodnjo na Kitajsko. In zakaj je
               poslal proizvodnjo na Kitajsko? Ker se je kvaliteta slabšala in potem so izgubili
               naročila, ker je imel te možnosti, ker vsa naša zakonodaja omogoča raznoraznim
               špekulantom, da to počnejo. In ker morda nekdo je želel spremeniti namembnost tistih
               zemljišč, kjer se nahaja tisto podjetje in tako naprej. Jutri bomo imeli delavce
               Droge na cesti. Vidite, kolegi poslanci! To so grehi, ki prihajajo od daleč.
               Prihajajo ne le iz obdobja vaše vlade, ampak tudi iz prejšnjih časov, nedvomno.
               Torej, tukaj krivda ni unilateralna.</p>
               <p>In za konec še v premislek to. Smo v fazi recesije, prihajamo v eno zelo zapleteno
               stanje. Veliko je bilo govora o zunanjih političnih temah zadnje čase in veliko
               polemik okoli tega. Ampak jaz mislim, da v trenutku, ko mi potrebujemo možnosti za
               investicije, nova tržišča, nove priložnosti v okolju, kjer se lahko uveljavimo kot
               gospodarski subjekt, je ena odgovorna pametna politika tista, ki te možnosti odpira.
               Tako pričakujem in sem tudi siguren, da bo naša vlada to upoštevala, danes je prišla
               z dvema potrebnima zakonoma. Vem, da je Vlada pokvarila občutek opoziciji, ki si je
               očitno želela izkoristiti ta dan za dokazovanje, da je bilo vse lepo in prav in da
               zdaj Vlada dela prepočasi. Ne! Vlada je nekaj dokazala, nekaj zelo konkretnega. Tisti
               dvoboj glede vrstnega reda je bil zelo zgovoren. Želeli ste se prej o tem pogovarjati
               in šele potem o ukrepih Vlade. No, ta poskus je spodletel. Dejstvo je, da je Vlada
               dokazala nekaj konkretnega in da bo treba delati naprej tudi v smislu vzpostavljanja
               nekega normalnega stanja za sanacijo tistih podjetij, ki lahko propadejo in z njimi
               lahko propadejo cele regije, kot je Primorska.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Cukjati replika.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala.</p>
               <p>No, gospod prejšnji kolega Juri me ni dobro razumel. Jaz nisem problematiziral
               kadrovskih zamenjav, kadrovskih čistk. Te se bodo nadaljevale, kot vemo, tudi v
               naslednjem letu. Tega vam nihče ne more preprečiti. Jaz sem samo govoril, lahko bi te
               kadrovske zamenjave počakale vsaj še kakšen mesec, pa bi se Vlada ukvarjala s temi
               elementarnimi slovenskimi problemi in ne da smo šele danes, pet minut pred 12, zadnji
               možni dan, da se zakon sprejema, smo ga danes imeli v parlamentu. Jutri bi bilo že
               prepozno, ukrepi ne bi veljali za leto 2008. In zaradi pomanjkanja časa tudi ni bil
               dosežen socialni sporazum, kajti, v petih minutah, v enem popoldnevu socialnega
               sporazuma o pomembnih vprašanjih ni mogoče doseči. To sem problematiziral; to, kar je
               naslov teme <q>"Prepočasno delovanje"</q>; Vlada je delovala, vendar po našem mnenju
               prepočasi. Če vi menite, da je takšno ravnanje normalno v kriznih situacijah, potem
               je to vaš problem.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Matjaž Zanoškar.</p>
               <p>Prosim.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, spoštovani gospod podpredsednik. Spoštovani predsednik Vlade. Ministri,
               kolegice in kolegi.</p>
               <p>Mene osebno ne moti uvrstitev današnje točke na dnevni red, ker je pripomogla k
               temu, da smo dobili še nekoliko več informacij o tem, kako Vlada zastavlja korake v
               izogib vsem negativnim vpliv krize, ki je pred nami. Potrjuje me tudi v tem, da smo v
               tem prostoru pravzaprav vsi enotni, vsi z nekim velikim čutom odgovornosti gledamo na
               to, da bomo prihodnje leto in v prihodnjem obdobju zastavili takšne poteze in takšne
               vsebine, ki bodo pomagale rešiti krizo, ki je pred nami. Sicer pa je s krizo tako,
               kar pade z neba, je treba vzeti. Vzeli jo bomo in upam, da s čim manjšimi bolečinami
               in pretresi skozi njo tudi izšli. Tudi če je tako negativna stvar, ima nekaj dobrega,
               nikoli ni tako slabo, da ne bi moglo biti še slabše. Vendar pa, ko govorimo o krizi
               in času, ki je pred nami, potem se mi zdi, da je zelo umno zastavila Vlada te ukrepe,
               ki smo jih danes že sprejemali. Prepričan sem, da jih bomo na naslednjih sejah dobili
               še sveženj v sprejem in da se bo tako vrstilo skozi vse leto. Pomembno je tudi to na
               drugi strani, da Vlada po moje dobro gleda tudi na ukrepe vseh držav Evropske unije,
               kajti tudi tisti ukrepi, ki jih sprejema kanclerka Merklova in se nanašajo na
               avtomobilsko industrijo, so posredno vezani tudi na našo avtomobilsko industrijo, ki
               se odvija v Sloveniji. Tako je verjetno zelo umno malo počakati pri nekaterih
               stvareh, pa potem zaokrožiti vsebino, da je lahko kompletna in taka, ki bo dala
               rezultate.</p>
               <p>Zdi se mi pomembno to, da bo Vlada gledala, da če je kriza breme, ki ga mora
               prenesti slovenska država, da bo to breme kolikor se da enakopravno razdeljeno na vse
               segmente naše države. Torej, tu ne gre izpustiti nikogar. Če bomo zategovali pas,
               potem ga bomo vsi. Vendar je treba z nekim občutkom in neko subtilnostjo zategovati
               pasove pri tistih najbolj ranljivih skupinah populacije, ki imajo že sedaj zategnjen
               pas do konca, pa so tu verjetno tisti, ki so na robu sociale, pa ne nazadnje, tu so
               tudi upokojenci, ker govorim kot poslanec DeSUS-a. Tako da s to pazljivostjo in ne
               nazadnje tudi s pazljivostjo, ki je bila danes že omenjena, gre za regije, ki so
               nekoliko manj razvite. In najbrž bodo na tiste regije poteze in ukrepi Vlade vplivali
               verjetno drugače kot na razvite regije. Tudi verjetno pri tem bi bilo treba imeti
               določen občutek in pri preigravanju ukrepov prirediti, podrediti oziroma jih
               spremljati, da ne bi tem nerazvitim, manj razvitim regijam, med katere vsekakor spada
               tudi Koroška, povzročali še dodatnih težav. Pri enakomernem razporejanju ne morem
               mimo tega, da so tu finančne institucije, tu so banke, ki se včasih ali zelo pogosto
               precej mačehovsko obnašajo do vsega tega, predvsem pa do gospodarstva in do
               lansiranja denarja za njegov razvoj.</p>
               <p>Pravzaprav vsi sklopi, finančni sklop, ekonomski sklop, sklop, ki se nanaša na
               delovna mesta, socialne transferje, se mi zdijo pomembni. Silno pomembno pa se mi zdi
               tudi vlaganje v investicije in tehnološki razvoj. Pa tudi, če je kriza taka ali
               drugačna, se mi zdi, da je to vendarle pot, po kateri je treba iskati izhod iz te
               krize. Tu pa mogoče malo kritika tudi nekaterim ministrstvom<gap n="..."/> Poglejte, noben čas
               ni pravi za krizo, pa če je že morala priti, potem je prišla pravzaprav v kar ugodnem
               času: vlada je mlada, vlada je ambiciozna, krizo sprejema kot izziv, ne nazadnje pa
               je tu še finančna perspektiva Evropske unije in so še neka sredstva in skozi celotno
               pridigo to se mi zdi, da bo prehod skozi krizo lažji, kot pa, če bi nas kriza
               prizadela prej ali pa pozneje.</p>
               <p>No, ta kritika za nekatera ministrstva naj bo pa v tej smeri, z vidika lokalnih
               skupnosti, ki se tudi veliko prijavljamo na razpise, pridobivamo evropski denar za
               razvoj, za vlaganje v tehnološke parke, mrežne inkubatorje in vso to tehnologijo
               oziroma tehnološki razvoj. Imamo pogostokrat velike težave pri razpisih, pri zelo
               birokratskem obnašanju nekaterih služb na ministrstvih, imamo težave, ker na koncu
               koncev bi morali te službe vedno gledati v takšnem smislu, da če je nek denar
               namenjen za razvoj in za neko spodbudo slovenskega gospodarstva in pa slovenskega
               razvoja, potem bi morali gledati na to, kako bodo nekateri projekti, ki jih mi
               prijavljamo, <q>"speljali čim hitreje skozi"</q> in čim hitreje odobrili sredstva, da se bo
               stvar na terenu vozila. Ne pa gledali, kje so pa tiste zanke, kje so tiste
               birokratske prepreke, na katerih lahko zvijejo naše prijave in jih negativno
               zavračajo in tako naprej<gap n="..."/> Malo večji posluh, malo večja pomoč in malo večje
               sodelovanje bi moralo biti. Pa verjetno niso to samo lokalne skupnosti, verjetno je
               še kdo iz gospodarstva.</p>
               <p>Tako nimam nič proti tej točki, ki je bila danes. Veliko smo slišali, tudi
               konkretnih stvari s strani Vlade. Verjetno bo tudi javnost dobila svoje mnenje
               pozitivno, Vlada je pripravljena, se je pripravila in ji želim veliko uspeha tudi v
               prihodnje. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, spoštovani podpredsednik, spoštovani zbor.</p>
               <p>V Slovenski nacionalni stranki podpiramo kakršne koli ukrepe, ki bodo prispevali,
               zagotovili varnost in zaščito slovenskega gospodarstva in s tem posredno Slovenk in
               Slovencev. Sam osebno bi se pa dotaknil nečesa drugega, kjer imam pomisleke, določene
               zadržke oziroma me je strah, da ne bo vse tako gladko teklo. To je predvsem glede
               kriterijev samih, potem izvajanja ukrepov dinamike in pa tudi transparentnosti
               izvajanja ukrepov.</p>
               <p>Saj veste, Slovenci smo nekje dokaj dovzetni za politični klientalizem, še zmeraj se
               radi delimo na črne, rdeče, leve, desne in tako dalje in pri izvajanju teh ukrepov,
               da ne bi slučajno prihajalo tudi do tega, ta direktor uprave je naš, ta je njihov, v
               temu nadzornemu svetu tega podjetja so naši, tam so njihovi. Pri tem podjetju imamo
               <q>"določene dolgove iz predvolilnih časov"</q> in tako dalje. To so zadeve, ki jih Vlada
               mora imeti pred očmi, in upam, da bo poskrbela za transparentnost, za notranji nadzor
               in da bo javnost tudi seznanjena z odločitvami.</p>
               <p>Kar se tiče samih kriterijev. Je že lepo, da Vlada zahteva, se pravi, gospodarski
               subjekti, ki ne bodo odpuščali iz poslovnih razlogov, ki ne bodo delili si nagrad,
               honorarjev, nadzorniki in tako dalje - takšni, recimo, bodo lahko dobili kaj iz te
               malhe subvencij, kreditov in tako dalje. Jaz bi to razširil še za nazaj. Se pravi,
               podjetja in nadzorniki, ki so si že delili, ker si jih je mnogo že razdelilo
               neupravičeno nagrad, honorarjev in odpustilo še pa še delavcev, da taki niso niti
               upravičeni do tega.</p>
               <p>In pa med samimi kriteriji ne morem, da ne bi omenil tudi socialni moment in pa še
               kakšne druge kriterije, ki jih določena podjetja, gospodarski subjekti vsekakor imajo
               in bi jih bilo treba upoštevati. Pri tem mislim predvsem, recimo, v moji regiji na
               gospodarski subjekt Muro. Skorajda ni regije, kjer, recimo, en gospodarski subjekt
               toliko prispeva k razvoju ene regije oziroma toliko zagotavlja socialno stabilnost in
               mir v določeni regiji, koliko je to pri nas. Kolikor sploh še lahko govorimo o kakšni
               socialni stabilnost in miru. Da ne bi pozabili, recimo, da pri tem podjetju v ne tako
               daljni preteklosti se je polnila državna malha z devizami, ki so takrat bile
               izrednega pomena za slovensko gospodarstvo. To so vse trenutki, ki jih sedaj tudi
               treba upoštevanju pri upoštevanju kriterijev za dodeljevanje pomoči. Poleg tega se to
               podjetje nahaja pred vrati organizacijskega prestrukturiranja in je kot tako še
               posebej ranljivo in potrebuje pomoč in tako naprej, da ne bom preveč na dolgo o eni
               firmi.</p>
               <p>Vse premalo je bilo govora tudi o kmetijskih subjektih. Zavedajmo se, da je dobro,
               uspešno kmetijsko podjetje, lahko rečemo, obrat voditi danes še zahtevnejše kot pa
               kakšen s.p. Se pravi, ne govorimo skoraj ničesar o tem, kako bi spodbujali oziroma
               zaščitili kmetijske obrate, da ne bodo še naprej prodajali. V moji regiji propadajo
               nezadržno in zato prosim lepo, da tudi Vlada upošteva to, da bi, recimo, ukrepi
               zajeli tudi kmetijske obrate, in to sicer tiste, pri katerih je za pričakovati
               perspektivo, kajti njihovi pogoji so izredno težki. Če tako pogledamo, recimo, voditi
               kmetijski obrat je zahtevnejše, kot pa kakšen s.p., ki dela tam, kot smo že danes
               slikovito rekli, plastične kahlice ali kaj podobnega. Poleg tega imajo kmetijski
               obrati ogromno omejitev, nezadržno rastejo cene osnovnih sredstev, škropil,
               mineralnih gnojil in tako dalje. Na drugi strani imajo zvezane roke pri prodaji, pri
               cenah. Kontingenti iz uvoza hrane so popolnoma brez kontrole; se pravi, še pa še
               omejitev imajo pri svojem poslovanju. Mislim, da to ne moremo nikakor izpustiti
               izpred oči. Zaupamo Vladi, da bo tudi kmetijske obrate upoštevala pri dodeljevanju
               subvencij in pa kakršne koli druge pomoči. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Bogovič. Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep dober večer, spoštovani gospod podpredsednik, spoštovani ministri, kolegice,
               kolegi.</p>
               <p>Mislim, da je prav, da danes govorimo o finančno gospodarski krizi, o njej govori
               ves svet, in mislim, da je bil tudi osnovni namen predlagateljev, da složno opozicija
               in pozicija ugotovimo, kaj je najbolje, se o tem dogovorimo in - tako kot smo že v
               težkih časih v Sloveniji - tudi iz te krize izidemo močnejši, kot smo v preteklosti.
               Zato nam naj ne bo škoda časa in naj tudi ne iščemo preveč politike v tej zadevi.</p>
               <p>Finančna kriza je kriza svetovnih dimenzij, ki, kot smo ugotovili, je bila
               povzročena in so glavni razlogi zunaj naše države, zagotovo pa nas ne obide, lahko pa
               smo enotni, da je nastala zaradi na nek način premajhne regulacije države na eni
               strani, po drugi strani številnih, predvsem finančnih produktih, ki so zamajali
               svetovno ekonomijo. Mogoče so tudi nekatere države s prevelikim trošenjem del razloga
               za tako velike težave, kot jih imamo. In iz tega mislim, da vsi skupaj lahko
               potegnemo nek nauk, ki najprej govori o tem, kar smo danes že slišali tudi s strani
               ministra Gasparija, da danes delujejo normalno predvsem državne banke, paradržavne
               finančne institucije. Mislim, da si imamo v Sloveniji tudi temu zahvaliti, da imamo
               te institucije finančne v veliki meri tudi v državni lasti, da nismo mi v kakšni
               globlji krizi, kot danes dejansko smo.</p>
               <p>Podobno je bilo danes ugotovljeno, da je tudi gospodarska substanca tista osnova, ki
               v najtežjih trenutkih, na katero lahko računaš. Tam so bile že omenjene prodaje
               Sij-a, Iskraemeco, v preteklosti je bil prodan Lek, tretjina Ljubljanske banke, bili
               so poizkusi, kako bi savske elektrarne gradili drugi, Avstrijci. Poskus prodaje
               Litostroja<gap n="..."/> Upam, da smo v tej krizi zdaj ugotovili, da je še kako pomembno, da je
               ta gospodarska in finančna substanca osnova države tudi v veliki meri v naši lasti,
               kajti v težkih trenutkih, tako kakor danes imamo podatke, nekatere tuje banke, ki
               imajo sedeže pri nas, ne delajo drugega, kot zbirajo denar in ga zelo malo porabljajo
               v Sloveniji, ga pa z visokimi obrestmi <q>"pipnejo"</q> iz žepov Slovencev in se ta denar za
               blažitev te krize uporablja nekje drugje.</p>
               <p>Podpiram to, kar je tudi Vlada naredila, da je šla v to reševanje krize tudi s
               širokim socialnim dialogom. Ta kriza bo prizadela marsikoga. Tistega, ki ima
               vrednostne papirje, ali pa tistega, ki bo izgubil delo pa še marsikoga drugega. Zato
               mislim, da je to nujno, da poteka na takšen način, da se izognemo tudi kakšnih
               nepotrebnim težavam znotraj naše države - vidimo, da jih imajo že v kakšnih nemirih
               že nekje po svetu. Mislim, da je to zelo resen signal, ki prihaja od drugod, in je
               tudi prostor za tiste, ki si mogoče takšnih nemirov želijo. Zato to podpiram.</p>
               <p>Podpiram to, kar je bilo danes rečeno, da se kmetijstvo vključi v ta socialni dialog
               in mislim, da nam je vsaj v zadnjih letih že tudi jasno, da je oskrba s hrano
               nacionalni interes. V tem delu tudi podpiram te ukrepe, ki naj ima na eni strani, ne
               vem, finančne učinke, hitra izplačila subvencij s strani agencije, po drugi strani pa
               tudi proaktivno v kakšnih sodobnih ukrepih, kot so gradnje namakalnih sistemov,
               investicije v kmetijstvo, gospodarstvo, tudi v gozdarstvu je potrebna biomasa in
               podobne zadeve. Tudi v prestrukturirani živilski industriji je mogoče del tega
               proaktivnega razvojnega dela tega programa.</p>
               <p>Ko smo v Slovenski ljudski stranki razmišljali in želim dati tudi svoj prispevek v
               tem delu, in pozdravljamo te socialne ukrepe, ki so zagotovo nujni, smo mnenja, da je
               treba tu še dokaj hitro - dopuščamo tudi čas za ta razmislek doreči te pogumnejše
               ukrepe, te razvojne ukrepe, ki jih bomo zagotovo rabili. Kajti poleg financiranja
               gospodarstva je glavni problem to zmanjšano povpraševanje tako doma, predvsem pa v
               izvozu.</p>
               <p>Sami želimo še enkrat opozorit na to olajšavo za investicije. Dajemo sugestijo, če
               bi mogoče celo razmislili o kakšni degresivni lestvici, kar pomeni, da bi bila v
               prvem letu čim prej največja olajšava, da res takojšnje investiranje zaženemo pa
               razvojni ciklus pa mogoče v dveh, treh letih znižamo to stopnjo, da bi na nek način
               tudi z investicijskimi olajšavami tudi v večjih gospodarskih družbah, ki - hočemo ali
               nočemo - so poleg manjšega dinamičnega dela pa tudi steber slovenskega gospodarstva.</p>
               <p>Zelo pomembno se nam zdi izpostaviti tudi to, da je ta kriza prisotna po celotni
               državi in zato bi bilo zelo v redu, da tudi z regionalno razpršenimi investicijami,
               ki so hitro izvedljive, tudi to porabo v državi ustvarimo. Tu mislimo, da so občine
               zelo primerno okolje. Mi nimamo druge ravni lokalne samouprave - pokrajin, zato je
               najbrž preko občinskih investicij možno marsikaj urediti. Slovenija je marsikaj
               dolžna še postoriti na področju okoljske politike, na področju izgradnje
               kanalizacijskih sistemov, urejanje vodotokov, hudournikov. Tu mislimo, da lahko
               občine odigrajo pomembne vloge in hkrati pa tudi koristijo ta prepotrebna evropska
               sredstva, ki lahko ustvarijo tudi to porabo v našem prostoru.</p>
               <p>Podobno mislimo, da je treba po skrbnem premisleku te dolgoročne investicije in
               porabo tega denarja usmeriti tudi v ukrepe energetsko učinkovite rabe energije, ki
               jih na eni strani bomo hitreje lahko izpolnili - kriterije ostre, ki smo jih sprejeli
               -, po drugi strani pa tudi ublažili pritisk na porabo električne energije in predvsem
               na naše okolje.</p>
               <p>Eno izmed pomembnih področjih ocenjujemo, da je tudi stanovanjska politika. To, kar
               je bilo nekaj zadnjih let neka maksima v našem prostoru, da bo gradnja za trg rešila
               vse stanovanjske probleme, ne drži in zato mislim, da je tu treba s koordinirano
               politiko tako na področju državnega stanovanjskega sklada kakor tudi občin pospešiti
               ali odkupe stanovanj ali pa stanovanjsko gradnjo in na ta način zagotavljati po eni
               strani razvojni zagon, delo našim ljudem, po drugi strani pa tudi reševanje socialnih
               stanovanj.</p>
               <p>Pri reševanju težke situacije želim Vladi in vsem nam veliko modrosti, poguma,
               dobrih odločitev. Prepričan sem, da bo v Državnem zboru še potrebna kakšna seja in da
               si takrat le vzamemo čas za to pomembno nalogo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim, izvolite, želite? <stage>/Oglašanje v ozadju./</stage> Izvolite, gospod
               Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Veliko je bilo povedanega, tudi o razmeroma omejenem okviru finančnih
               sredstev, ki so na voljo tako sedaj kot v prihajajočem obdobju za ta spopad s
               posledicami - tistimi, ki so že vidne, in tistimi, ki še niso vidne, torej te
               gospodarske krize. Mislim, da večina teh ocen temelji na dveh predpostavkah, za
               kateri pa ni nujno, da držita v celoti.</p>
               <p>Prva predpostavka je nemoteno nadaljevanje s sistemom reforme plač v javnem
               sektorju. Po nekaj letnih, če ne celo nekaj desetletnih pogajanjih s sindikati
               javnega sektorja je prišlo do dogovora in tudi do postopnega uveljavljanja te
               reforme. Soočeni smo bili z razmeroma presenetljivim paradoksom. Namreč, nihče, kot
               so poslanci sedanje koalicije in prejšnje opozicije govorili, ni zadovoljen s to
               reformo, po drugi strani nas bo pa stala nekaj sto milijonov evrov, 500, 600
               milijonov evrov in podobne ocene slišimo. Še niti sam ne vem čisto točno, koliko,
               kajti ocene Ministrstva za finance so se spreminjale glede na potrebe, ali so jih
               iskali vladni ali pa opozicijski krogi. In mislim, da bi veljalo razmisliti: v takih
               časih, ki so se spremenili, se pravi, pogajanja so potekala in se zaključila v času,
               ko nihče ni predvideval tako globoke razsežnosti in posledic te krize. Namreč,
               pogajanja so se končala in tudi zaključila pred več kot pol leta in takrat ni nihče
               predvideval, da bi lahko bilo to ne nazadnje tudi slabo ali celo težko za prihajajoče
               leto 2009. In sprašujem oziroma predlagam tudi možnost, da se odpre diskusija s
               sindikati javnega sektorja o drugačni dinamiki izvajanja reforme plač v javnem
               sektorju. Da se skozi poglabljanje in vsakodnevne informacije, kako se zaostruje ta
               kriza, zlasti v realnem sektorju, na nek način usede tudi za mizo tudi s tistimi, ki
               jo očitno naj ne bi bili deležni v skoraj nobenem obsegu. Zakaj torej ne sesti
               ponovno za mizo in odpreti to vprašanje? In tu je moje vprašanje Vladi. Ali je to
               storila v obdobju, ko je prevzela tudi to odgovornost?</p>
               <p>Jaz sem prepričan, da je bila reforma plačnega sistema v javnem sektorju potrebna in
               uspešno zaključena. Da je bila dinamika izvajanja sprememb plač v javnem sektorju
               določena na podlagi nekih predpostavk, ki so veljale takrat, ko se je to določilo. To
               je pred letom dni, dvema letoma in podobno, te so se pa sedaj v drugi polovici tega
               leta zadeve drastično spremenile. In verjemite mi, skoraj ne vidim razloga, da bi
               imeli z nekim predlogom sprememb težave z opozicijo, če bi bile le-te usklajene s
               socialnimi partnerji. Jaz ne govorim o anuliranju doseženih dogovorov, ne govorim o
               bistvenih spremembah doseženih dogovorov, govorim o nekoliko spremenjeni dinamiki
               uveljavitve doseženih dogovorov. Torej, morebiti v nekem zamiku polletnem, letnem,
               jaz ne vem, to je stvar pogajanj, čemur bi pridodali oziroma vključili tudi te
               potrebne dodatke, ki sledijo iz zadnjih odločb Ustavnega sodišča in podobno. Mislim,
               da bi bilo to vredno poskusiti. In vesel bom vašega odgovora, ali je bilo na to temo
               že kaj storjenega.</p>
               <p>To je prva napačna predpostavka, da bo ta paket toliko stal. Nekaj sem jih ogovoril
               tudi že prej pri zakonu o dohodnini, ko je nekdo rekel, da bo to pomenilo 50
               milijonov evrov v gospodarstvu. To je likvidnostna razbremenitev, ne pa razbremenitev
               kot taka, kajti razbremenitev se bo poznala zgolj zaradi razlike v obresti. Druga
               predpostavka, kjer pa mislim prav tako, da je napačna in ki je vodila po moji oceni
               tudi to vlado, da se ni pozitivno opredelila do predlagane spremembe zakona o davku
               od dohodkov pravnih oseb pa je ta, da se je računalo finančne posledice na nekem
               davčnem letu 2006, za katerega so znani podatki in se je to ekstrapoliralo na leto
               2008. Jaz sem prepričan, da je obseg teh davkov in davčne posledice teh predlaganih
               zaradi bistveno spremenjenih zadev v prihajajočem obdobju bistveno manj. In da je
               torej ta ocena tako visokih finančnih posledic pri uvedbi davkov od dohodkov oziroma
               davčnih olajšav pri davku od dohodkov pravnih oseb tudi pretirano in da je tudi
               dohodninska ocena pretirana, da bo to 50 milijonov evrov. Mislim, da bo tega bistveno
               manj - bomo videli. Navajen pa sem že. In to je bila kritika vsem finančnim ministrom
               do zdaj. Kritika ali pa, kako bi rekel - nekateri konservativni - načrtovalci,
               pohvala je to, da so bile zmeraj napovedi finančne bistveno bolj konservativne, kot
               so se pa potem dejansko izkazale v realnem svetu. Ko smo razno razne davčne zakone
               sprejemali, je bilo bistveno več črnega naslikanega, kaj to pomeni, kot se je pa
               dejansko to odrazilo v praksi. In zato, spoštovani premier, mislim, da so številke, s
               katerimi vas strašijo, morebiti tudi malo pretrdo napovedane in temeljijo na nekih
               številkah, ki niso povsem merodajne za prihodnje leto.</p>
               <p>Pa še nekaj bi povedal. Mislim, da so ukrepi, ki davčno razbremenjujejo
               gospodarstvo, poleg tega, da so v kriznih časih najprimernejši, tudi ukrepi, ki
               dolgoročno prinesejo spet vrnitev denarja v blagajno. Namreč, če verjamemo - in jaz
               osebno verjamem, verjamem pa, da marsikdo tu tega ne vidi tako -, da neka davčna
               olajšava le pripomore k neki investicijski in razvojni aktivnosti, ki prinese
               posledično tudi kakšno desetinko ali dve k gospodarski rasti, potem vemo, da od tega
               pride tudi kakšen davek nazaj tako iz naslova vseh davkov praktično tako dohodninskih
               od zaposlenih, kot prispevkov, kot ne nazadnje DDV-ja, ker se s tem razvojem kaj
               kupi, pa je treba kaj plačati, in ne nazadnje tudi od davka od dohodka pravnih oseb.
               Torej, srednjeročno takšne razbremenitve pripeljejo neke stvari nazaj. In vsi
               finančniki doslej res, žal, gledajo zelo statično na to, skozi eno proračunsko leto:
               ja, če uvedemo davčne olajšave, bomo imeli v letu 2009 takšen izpad - konec, pika. In
               se ne glede, kaj bo to prineslo čez dve leti, tri leta, štiri leta, ali bo to kaj
               vrnilo nazaj in koliko bo vrnilo nazaj. In ko razmišljamo in ko analiziramo te
               ukrepe, bi veljalo imeti v mislih tudi to. Zakaj to govorim? Zaradi tega, ker če bodo
               posledice, pa si tega nihče ne želi, po 1. januarju te gospodarske krize močne tudi
               na socialnem področju - upam, da boste razumeli, če bomo kdaj rekli, da smo mi kaj
               predlagali, pa da ni bilo sprejeto.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod predsednik Vlade.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Najprej glede drugega opozorila. Vlada bo pripravila rebalans proračuna in če hočemo
               imeti vzdržne javne finance, moramo poskrbeti, da bo proračun predlagan tako, da bodo
               na odhodkovni strani izračuni pokrili pričakovanja na prihodkovni strani. Da bi to
               dosegli, se bomo poslužili obljubljenih fiskalnih pravil, ki smo jih predstavili ob
               inavguraciji nove vlade. Torej, Vlada bo pri pripravi rebalansa proračuna imela jasne
               programske prioritete, ki bodo šle v smer sanacije gospodarske in finančne krize in
               takrat bo Državni zbor lahko ocenil, ali smo tudi s socialnimi partnerji, s katerimi
               vodimo poglobljen dialog, našli dovolj razumevanja za to, da bomo lahko tudi z
               znižanjem davčnih bremen imeli uravnotežen proračun in programsko naravnan proračun v
               okviru stremljenj, o katerih danes vsi govorimo.</p>
               <p>Glede prvega, kar ste omenjali, mag. Vizjak, pa naslednje. Na zadnji seji Vlade smo
               začeli pogovor o vzdržnosti plačne reforme v javnem sektorju. Že na naslednji seji
               Vlade bomo sprejeli odločitev, po kateri bodo funkcionarji in direktorji v javnem
               sektorju deležni, recimo, nižjih dohodkov, kot jih predvideva ta reforma. To bomo
               lahko sprejeli s sklepom. Druga stvar, večja, pomembnejša pa zadeva dialog s
               socialnimi partnerji. Z ministrico Krebsovo sva dogovorjena, da bova ta teden
               pripravila načrt pogajanj s sindikati v javnem sektorju, da bi v razumno kratkem času
               prišli do dogovora o, recimo temu, upočasnjeni dinamiki implementacije nove plačnega
               sistema, ki bo finančno vzdržno. Mi imamo namreč situacijo v kateri bi v prihodnjem
               letu rast plač v javnem sektorju skoraj za enkrat prehitevala rast plač v realnem
               sektorju. Zdrav razum pove, da je to nemogoče in da bi to lahko naletelo, razen
               razumevanja sindikatov v javnem sektorju, na verjetno kritiko vseh drugih sindikatov,
               zlasti tistih v realnem sektorju. Torej, mi se zavedamo, da je potrebno dinamiko
               implementacije upočasniti. Za to potrebujemo soglasje socialnih partnerjev. Da bi
               dosegli naklonjenost sindikatov v javnem sektorju, bo potrebno nekaj pogovorov in
               veliko potrpežljivosti. Domišljam pa si, tudi na osnovi mojega prvega razgovora z
               njimi, da tako kot vsi drugi sindikati razumejo situacijo, v kateri Slovenija je, in
               da bo prišlo do nekega dogovora, ki bo razumen in bo, kljub temu da so bili šest let
               zapostavljeni pri indeksaciji njihovih plač in so omogočili, na nek način, prispevali
               k temu, da je Slovenija izpolnila pogoje za vstop v evro območje, da so potem pod
               ministrom Virantom dosegli dogovor, ki sedaj predvideva takšno rast, kot jo, ki pa je
               nevzdržna spričo razmer, ki smo jim priča, da bodo pokazali skupaj z Vlado dovolj
               razumevanja za sklenitev nekega novega dogovora o počasnejši implementaciji plačnega
               sistema, ki bo omogočal javnofinančno vzdržnost.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Prav ta vaš odgovor, za katerega se zahvaljujem, me je spodbudil k eni drugi misli
               oziroma predlogu. Jaz si sicer težko predstavljam, da boste posegli v plače v javnem
               sektorju in na vodstvenih položajih brez posega v dogovorjene, s socialnimi partnerji
               usklajene rešitve. Ampak, kakorkoli. Vendar pa bi se navezal na tiste ukrepe, ki so v
               vaši pristojnosti, pa se mi zdi, da ste šli na rob. Zgornji rob. In to je pri plačah
               ministrov. Kolikor vem, ste razporedili vse ministre v najvišji plačni razred. Za te
               ministre, ki danes tu sedijo, so plače, po moji oceni, prenizke, kajti soočajo se z,
               kako bi rekel, ne nazadnje unikatnimi in tudi zelo zahtevnimi dilemami in problemi.
               Vendar verjetno bi pa kateri le sodil po teži problemov in tudi obsegov reševanja
               le-teh v kakšno drugo skupino. V prejšnjem mandatu smo to imeli. Vas sprašujem: Ali
               ne bi veljalo tudi tukaj malo pogledati in začeti s tem pristopom, ki smo ga
               slišali?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod predsednik Vlade. Izvolite.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Ministrski zbor je plačan enako, kot je bil prejšnji, v enakem plačnem razredu, 64.
               Za svoje kolege lahko rečem, da delajo po svojih najboljših močeh in zelo predano.
               Vendar pa, če bo potreben tak demonstracijski stvaren, skorajda zanemarljiv za javne
               finance, bomo posegli tudi po tem in znižali razred plačnega razreda ministrskega
               zbora. Morate pa vedeti eno stvar - pa ne zdaj zato, da vas bi razjezil, da bomo prej
               ali slej prišli tudi do nekaterih stvari, ki zadevajo poslance in poslanke v Državnem
               zboru. Jaz bom predlagal med drugim tudi prepolovitev dobe, ki jo dobi poslanec po
               izteku mandata. Tudi tukaj ne bo šlo za stvaren učinek, ki bi bistveno razbremenil
               javne finance. Šlo bo za demonstracijski učinek, da torej politična in gospodarska
               elita delite usodo s tistimi, ki jih stiska najbolj prizadeva. Ministrski zbor bo
               naredil svoje, pričakujem, ko bo prišlo do predloga za demonstracijski učinek, ki bo
               zadeval status poslancev, da boste enako naklonjeni in podprli tak predlog.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani predsednik Vlade, ministri,
               kolegice in kolegi!</p>
               <p>Ko sem prebral naslov sklica današnje seje in potem tudi utemeljitev in razloge za
               današnjo sejo, se vsekakor nisem mogel izogniti občutku, da je namen ali pa takrat
               predlagateljev za to sejo bil ta, da bi pač pokazal, da če bi bila na oblasti še
               vedno vlada gospoda Janše, bi bilo, seveda, ukrepanje bistveno hitrejše. Kajti iz
               besedila in razlogov jasno sledi, da se je v času vlade Janeza Janše ukrepalo tako,
               da sta se cedila med in mleko. Mi, ki smo ves čas spremljali to delo tudi v Državnem
               zboru v prejšnjem mandatu, vemo, da temu ni tako, zato tudi sam naslov ne preseneča.
               Kajti že sam naslov govori o tem, da je sodba že izrečena. To pa pomeni, da vlada
               gospoda Pahorja ukrepa prepočasi. Danes je bilo tukaj s strani ministrov, s strani
               strateškega gospodarskega sveta jasno razloženo, kateri so ukrepi, ki jih predlaga
               Vlada Republike Slovenije. In jaz sem tisti, ki sem spremljal napovedi o tem, da se
               zelo napihuje finančni balon, ne samo v slovenskih razmerah, ampak v svetovnih
               razmerah, in da bo enkrat ta balon počil. To se je zgodilo. Žal, takrat marsikdo tega
               ni slišal in ga je doletelo nepripravljenega. Obstaja občutek, da sedaj poskušamo
               zelo hitro polniti balon na drugi strani. Kako je treba zelo hitro, včasih tudi
               nepremišljeno urejati stvari, zato da bomo lahko sprejeli tudi ukrepe, ki ne bodo
               dali prave rešitve. Sam sem zadovoljen s predstavljenimi ukrepi, ki so jih
               predstavili tako predsednik Vlade kot ministri. In moram reči, da se v teh kratkih
               tednih Vlada jasno zaveda omejitev, ki so postavljene pred njo. Na te omejitve smo v
               preteklem obdobju tudi prejšnjo vlado zelo jasno opozarjali. Zelo jasno smo
               opozarjali, da je treba določene ukrepe izvajati zelo premišljeno in z bistveno
               daljšim rokom veljavnosti, brez težjih posledic, ko bomo soočeni z uveljavitvijo teh
               ukrepov. Danes so jih kolegi tu že nekaj našteli. Niso našteli vseh, ampak tako, kot
               danes tu govorimo, da je težko predvideti vse finančne posledice, vse posledice, ki
               jih bomo imeli na realnem sektorju, tako smo svarili tudi, da danes ni mogoče
               sprejeti, v tem trenutku, vseh ukrepov, za katere bi nekdo ocenil, da jih je treba.
               Dokončno drži, da je Obrtno-podjetniška zbornica, Gospodarska zbornica predstavila
               širšo paleto ukrepov, ki bi si jih želeli. Ampak na drugi strani imamo tudi omejitve
               in ukrepe, ki jih predlagajo sindikati. In tu je neka nova dimenzija, ki jo prinaša
               ta vlada, torej posvet tistih, ki ukrepajo in predlagajo ukrepe, in posvet s tistimi,
               ki bodo morali posledice in ukrepe tudi izvajati, torej socialni dialog. In ta
               dimenzija socialnega dialoga vsekakor zahteva čas, kajti sprejete ukrepe imamo lahko
               zelo hitro v nepredvidenih posledicah. In če se samo spomnimo, kako podcenjujoč odnos
               do socialnega dialoga, do tistih, ki so opozarjali, da neke rešitve, ki jih je
               prejšnja vlada predlagala, niso prave, se lahko spomnimo vrste izjav tako predsednika
               Vlade kot ministrov v teh dogovorih in pogovorih. Svarila, ki jih danes tu slišimo,
               so zelo jasna: omejitve, ki so povzročene na financiranju zadolževanja, niso majhne.
               In sam sem vedno z odobravanjem spremljal konservativnost politik prejšnjih vlad,
               tako do zadolževanja kot do prodaje državnega premoženja. In danes, ko je bivši
               predsednik Vlade govoril, da imamo še zelo velik razpon, do 60%, do kriterija Pakta
               stabilnosti, gre pravzaprav zahvala takim politikom, kajti če ne, danes ne bi imeli
               tega manevrskega prostora. Sam sem za to, da se bomo zadolževali zelo modro,
               pretehtano in da bodo ukrepi, ki jih bomo sprejemali, imeli tudi realne povratne
               učinke. Zato tudi Vladi polagam na srce, da nad vsemi ukrepi, ki jih bomo v Državnem
               zboru potrdili in ki jih bo Vlada izvajala, izvaja zelo skrben sistem nadzora in da
               bo imela jasno izdelane kriterije, na kakšen način izvajati meritve učinkov sprejetih
               ukrepov.</p>
               <p>Prihajam iz regije, ki ima visoko stopnjo brezposelnosti in tukaj ogromno
               pričakujemo od učinkovite aktivne politike zaposlovanja, torej enega izmed zelo
               pomembnih ukrepov, ki bodo pomagali pri blažitvi socialne stiske ljudi, ki so ali
               zaposleni za določen čas v panogah, ki jim grozi odpuščanje, ali pa so že danes brez
               dela. Zato se pridružujem tudi vsem tistim, ki so danes govorili, da morajo biti
               ukrepi tudi selektivni glede na regije, ki se bodo ukvarjali recimo s specifičnimi
               problemi glede na historiat dogodkov.</p>
               <p>Jaz lahko ob tem zaključku rečem samo to, dobro je, da je danes do te seje prišlo,
               da je Vlada imela priložnost jasno odgovoriti, kaj počne, pripravila je ukrepe za
               blažitev posledic finančne krize, ki so bili danes tukaj predstavljeni, in so
               zapisani tudi v dokumentu. Jaz si samo želim, da boste v nadaljevanju učinkoviti pri
               predlaganju naslednjih ukrepov, za katere sem prepričan, da jih bo tudi potrebno
               sprejeti in da bodo imeli ustrezen učinek. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Anton Colarič, prosim.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod podpredsednik. Gospod predsednik Vlade, gospodje ministri,
               kolegice, kolegi!</p>
               <p>Ko se je pred nekaj trenutki mag. Vizjak vrinil v vrstni red razpravljavcev, sem
               mislil, da<gap n=".."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Vas lahko opozorim, prosim? Ni se vrinil, ampak sem mu dal besedo, ker ima po
               Poslovniku pravico kadarkoli prositi besedo tako predstavnik predlagateljev kot tudi
               predstavnik Vlade. Hvala.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Se opravičujem. Ampak ne glede na to sem mislil, da bo razpravljal o tem, da ukrepi
               Vlade niso bili nepravočasni, ampak pravočasni in da bo v imenu predlagateljev
               predlagal, da govorimo o tem. Osebno pa moram povedati, da sem bil neprijetno
               presenečen, ko sem dobil sklic te seje oziroma točke o nepravočasnem ukrepanju Vlade
               Republike Slovenije. Namreč, o nepravočasnosti poslušamo že od volitev, nismo se
               pravi čas konstituirali, nepravočasno ali pa prepočasi se je oblikovala Vlada,
               prepočasi se je pripravljala koalicijska pogodba, prepočasni so ukrepi in tako
               naprej. Ta mantra se ponavlja in jaz mislim, da se bo ponavljala do naslednjih
               volitev. Ne verjamem namreč v dobronamernost predlagateljev in podpiram Vlado in
               sklepe, ki smo jih danes sprejeli na Odboru za finance, tako da zaupam Vladi, da bo
               tudi naslednje ukrepe pripravila na podlagi poglobljene analize in ne tako kot so se
               do zdaj ad hoc, kot so se sprejemali v prejšnji vladi, ampak na podlagi finančne
               vzdržnosti. Bodoči ukrepi se naj bi sprejemali na podlagi finančne vzdržnosti in
               upam, da se bomo z njimi srečali v najkrajšem času. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Marjan Bezjak, prosim.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo. Lepo pozdravljen gospod podpredsednik Državnega zbora, gospod
               predsednik Vlade, ministri, poslanke in poslanci.</p>
               <p>Zelo sem vesel, da je danes, ko smo dali predlog za sklic izredne seje Državnega
               zbora, prišlo kar nekaj ukrepov na mizo. Nikakor pa nisem navdušen nad vrstnim redom,
               kajti razpravljamo na koncu, sklepe smo pa sprejemali na začetku. Mislim, da je to
               ravno tako, kot če bi kmet šel kravo krmiti od zadaj in bi mu morala mleko dajati,
               namesto od spredaj, ker vemo, da je to potem pravi način.</p>
               <p>Druga stvar, ki bi jo rad poudaril in je zelo pomembna - olajšave na investicije.
               Ja, olajšave na investicije smo danes prejeli, ampak ne morem razumeti, nekako imamo
               med nami tudi tri visoke goste iz Obrtne zbornice, kako bodo zagovarjali, da s.p.-ji
               dobijo olajšave, d.o.o.-ji ne dobijo olajšav. In iste d.o.o.-je in s.p.-je imajo v
               Obrtni zbornici Slovenije. To bo jutri največji problem, morda se bomo odločili, da
               bomo jutri imeli dopolnilno sejo.</p>
               <p>Druga stvar, ki je zelo pomembna in v veliko čast, se mi zdi, da je bilo namenjenih
               petintrideset milijonov evrov dodatnih investicij v Slovenski podjetniški sklad. To
               je zelo dobro ampak veste, mi moramo v letošnjem letu razširiti dejansko spisek teh
               članov, ki so že na slovenskem podjetniškem skladu, da bodo prišli do sredstev, kajti
               če bomo ta sredstva dajali spet na ponovni razpis, bo šest, sedem mesecev mimo in
               takrat bo lahko, ko govorimo o tej gospodarski recesiji, gospodarska recesija že pri
               nas.</p>
               <p>Potem vprašanje, med ukrepi ni bilo niti besede o kmetijstvu. Mislim, da tudi
               kmetijstvo potrebuje ukrepe.</p>
               <p>Potem tudi ta ukrep recimo o plačilnih rokih. Če bo država imela plačilni rok sedem
               ali pa trideset dni, verjemite, da bo tudi s tem nastala boljša plačilna disciplina v
               Sloveniji kot je sedaj, ko imajo nekatera podjetja celo po sto petdeset dni ali pa
               kako<gap n="..."/></p>
               <p>Kar pa me zaskrbi, tudi ta del, na koncu nismo nič govorili o predlogu zniževanja
               plač menedžerjev, kjer je država petdeset odstotni ali pa večinski lastnik kakor tudi
               nadzornih svetov v teh podjetjih. Mi imamo dvotirne nadzorne svete, mislim uprave
               dvotirne pa še nadzorni svet. Jaz ne vidim razloga. Tudi v teh stvareh bi pričakoval
               neke ukrepe.</p>
               <p>Tako, da na koncu bi zaključil, da ne bom predolg, da mislim, da boste čim preje
               sklicali spet sejo, da bomo lahko dali predloge in da bomo pametne predloge spet
               sprejeli za to gospodarsko recesijo, ki jo govorimo. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod predsednik Vlade, prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Bolj ko se bližamo koncu, bolj ugotavljamo, da približno enako mislimo glede na
               možnosti, ki jih imamo. Tudi kar se tiče odpravnin, nagrad in sejnin bo prišlo do
               sklepa Vlade, ki ne bo razveselil tistih, ki so prejemniki teh finančnih sredstev. V
               luči pač neke solidarnosti pri premagovanju težav s katerimi smo soočeni.</p>
               <p>Dovolite mi, da izkoristim to za en poudarek, ki se mi zdi zelo pomemben. Sedaj pri
               odločanju o pravilih imenovanj in razreševanj članov v skupščine, nadzorne svete in v
               uprave podjetij v večinski državni lasti, prihaja do lomljenja neke stare prakse in
               nastajanje nove. Verjetno ste seznanjeni z nekaterimi ukrepi, ki jih v tej luči
               predlaga Vlada, in bodo dobili dokončno obliko že v sredo. Kar se tiče nadzornih
               svetov in uprav podjetij, so dobili vsi ti zelo jasno navodilo, da bodo v prihodnjem
               letu in tudi sicer v času mandata te vlade veliko bolj avtonomni in ne moj kabinet,
               ne kabineti drugih ministrov ne morejo mimo njihovih pristojnosti posegati v
               odločitve predsednikov skupščin nadzornih svetov in predsednikov uprav ter članov
               uprav. Toda ta njihova veliko večja avtonomija povleče za sabo tudi veliko večjo
               odgovornost teh ljudi. Oni odgovarjajo s svojim osebnim premoženjem. Pa vas vprašam
               vse tukaj, kdo je v zadnjih šestnajstih letih s svojim osebnim premoženjem odgovarjal
               za slabe poslovne poteze podjetij? Nihče do slej. Zdaj pa bo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franci Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo. Spoštovani! Današnja seja je tudi posledica globalne krize. Je pa
               Vlada poleg tega predvsem soočena z ne prav zdravo zapuščino. Kolač je bil namreč
               rezan s prevelikim rezilom. Če omenim zgolj učinek predvolilnih ukrepov, katerih
               posledica je povečana vrzel v državnem proračunu na šesto petdeset milijonov evrov in
               če omenim nadzorne svete, ki jih je omenil gospod Pahor, v državnih podjetjih, ki ste
               jih vi postavljali, samo v petih državnih podjetjih so si nadzorniki za leto 2007
               izplačali, torej v enem letu, izplačali milijon in dvesto tisoč evrov sejnin.</p>
               <p>To so dejstva in sedaj po nekaj tednih kažete na novo vlado. Še pred časom so bila
               vaša stališča povsem drugačna. Na primer, gospod Vizjak, zgodilo se ne bo najhujše;
               gospod Grims, krize ni, gre le za izgovor Vlade in sedaj že po nekaj tednih sta
               postala glavna krizologa. Vlada pač deluje v zelo omejeni situaciji in temu primerni
               so tudi ukrepi.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Vizjak, izvolite.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Najprej odgovor, verjetno si bo kakšen <q>"frišen"</q> poslanec moral malo Poslovnik
               prebrati preden bo tukaj javno govoril neumnosti, ampak to ni pravzaprav cilj tega
               mojega izvajanja, gospod Colarič.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Vizjak ali je to replika ali govorite kot predlagatelj?</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Ne, to je razprava. Kot predlagatelj. Poglejte, res je, ne želimo si, verjetno nihče
               v tej dvorani, da bi se zgodilo najhujše ali pa da bi se zgodilo hudo, ampak to je
               odvisno od pravočasnega in ustreznega ukrepanja. Lahko prepustimo vozu, da gre svojo
               pot in verjetno ne bomo zadovoljni, kakor nismo sedaj, zato je bil tudi to povod za
               sklic te seje.</p>
               <p>Mi si želimo, da se ublažijo posledice krize, ki je pred durmi in ne le, da je pred
               durmi, je že med vrati. Mi želimo tudi, da se sprejmejo ukrepi, da bodo bolečine v
               prihodnosti manjše in res je, lahko me boste citirali, da se ne bo zgodilo najhujše,
               če boste ukrepali ustrezno, mi smo tu na voljo, mi želimo, mi dajemo roko. Ne
               nazadnje je bilo večkrat tudi s strani predsednika Vlade ponujeno partnerstvo za
               razvoj v teh časih in mi ga sprejemamo, vendar konkretnih aktivnosti, razen enega
               sklica parlamentarnih strank, ni bilo.</p>
               <p>Torej želimo biti tudi partnerji, kajti vemo, da smo na isti barki, ampak prosim ne
               govorite, da se tudi, če ne boste nič ukrepali, ne bo nič zgodilo. To pa ni res, če
               boste pravočasno in ustrezno ukrepali, bodo lahko posledice dejansko manjše in to si
               vsi skupaj želimo. Razhajamo se okoli tega, kaj so primerni ukrepi in kakšna je
               dinamika le-teh, zato je prav, da nas malo pri tem poslušate in da upoštevate tisto,
               kar mislite, da je v redu. Saj boste tako ali tako potem verjetno tudi prevzeli
               odgovornost za situacijo.</p>
               <p>Dotaknil bi se še ene zadeve. Gospod predsednik Vlade je povedal, da bodo poslej
               nadzorniki za odločitve odgovarjali s svojim premoženjem. To je zapisano že zdaj in
               je bilo tudi prej v Zakonu o gospodarskih družbah. Če ste, spoštovani predsednik
               Vlade, izvedel ali veste za kakršnokoli malomarnost ali celo kakšno dejanje, ki je
               katerega nadzornika privedlo do te osebne odgovornosti, pa niste sprožil postopkov,
               ste približno tudi sami odgovorni za to. To se ne bo zgodilo poslej. To se dogaja že
               zdaj in se je tudi v preteklosti. Vendar je res, da smo pač tukaj dve veji oblasti,
               da ene tretje ni tukaj danes, sodne, ki je verjetno merodajna za tisto, da določi,
               kdo je osebno odgovoren in kdo ni odgovoren. Vsakdo izmed nas je pa dolžen to
               naznaniti, to sporočiti, dokazati. In vas sprašujem, če se to do zdaj ni zgodilo, v
               kakšni meri se bo poslej to zgodilo? Kjer je element osebne odgovornosti in se
               posledično tudi poseže po osebnem premoženju. To bi bilo zelo dobro narediti.</p>
               <p>Vendar mi dovolite, to moramo tako malo vleči ven, eno vaše razmišljanje na
               vprašanje oziroma na predlog, ki je bil dan danes tu za govornico v imenu poslanske
               skupine, to so državne razvojne obveznice. Jaz mislim, da je dejansko denarja za
               razvojne naložbe s primernim jamstvom, s primernim zavarovanjem, v tej državi kar
               nekaj tudi v žepih posameznikov, da ne govorim v določenih skladih, ki morajo
               investirati dolgoročno v stabilne naložbe. Tega je nekaj in danes bi veljalo
               razmisliti o tej opciji in ponuditi po nekih razmeroma ugodnih pogojih, tudi tako
               rešitev. Hkrati je to denar, ki bi ga lahko namenili za razvoj. To je lahko denar, ki
               bi ga dali bankam, da bi seveda servisirale gospodarstvo, ki bi ga dale raznim
               skladom, ki v imenu države podpirajo razvojne naložbe, še posebej razvojne naložbe v
               luči Lizbonske strategije in podnebno-energetskega paketa, in ki bi torej služile
               prebroditi to, česar danes vidimo, da ni. Se pravi enega zdravega razvojnega kapitala
               pod sprejemljivimi pogoji. Tudi, če bi za to država morala delno <q>"priškrtnit"</q> kakšen
               procent k obrestni meri. Do tega, nisem slišal odgovora, se opravičujem, vendar bi
               vas le prosil.</p>
               <p>Pa še nekaj, posegli ste v nek ukrep, ki je gospodarstvu in gospodinjstvom že vzel,
               preden smo sploh kaj dali. To so trošarine. Dvignile so se, s tem se je preprečila
               pocenitev pogonskih goriv in kurilnega olja. Ocenili ste, da ima ta ukrep nek učinek,
               200 milijonov evrov na letnem nivoju. Torej, s tem ukrepom, ko je država nekaj zase
               vzela, je bilo, po moje, z dinamiko vse v redu, če ne celo prehitro. Z ukrepi, ko pa
               je treba kaj dati ljudem in gospodarstvu, smo pa danes tu in se prepiramo o tem ali
               so pravočasni in zadostni, ali ne. Torej, veljalo bi dinamiko ukrepov, ki dajejo in
               vzamejo na nek način uskladiti, časovno gledano, in seveda tudi v nastopih. Jaz nisem
               slišal nobenega danes tu, da bi govoril o tem, kaj bo Vlada predlagala vzeti ljudem
               in koliko. Zanima me, kakšna bo trošarinska politika naslednje leto. Koliko več
               prihodkov kot je danes načrtovano predvidevate iz naslova trošarin? To se pravi,
               kateri dvigi trošarin nas še čakajo. Recimo, večino trošarin imamo na najnižji meji.
               Tudi trošarine, na primer, za električno energijo - 1 evro na mega vatno uro, lahko
               je odveč en dol, tako kot so bile te trošarine na pogonska goriva. Zanima me, kakšna
               bo trošarinska politika, kateri artikli se bodo zaradi tega podražili in se bodo cene
               spremenile. Ker to je dejansko en vir. In ali je pravzaprav ta dvig trošarine
               proticiklični ukrep?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod predsednik Vlade, izvolite.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Na vprašanji trošarin in obveznic bo dogovoril minister Gaspari. Na prvo bi pa želel
               dati pojasnilo, in sicer vsi približno vemo, kako je potekala politika razreševanja,
               imenovanja v skupščine, nadzorne svete in upravne svete podjetij v večinski državni
               lasti. Ne najboljše. Ne da bi tukaj krivil katerokoli vlado posebej, preprosto se je
               to razlagalo kot legitimen plen politike in se je tako tudi obnašalo dokler nismo
               prišli do skrajnih meja. Ko smo ugotovili, da imamo pravzaprav opravka z
               odgovornostjo države, da poskrbi za najboljše menedžerske ekipe, zlasti v času
               gospodarske krize, ko morajo opravljati z zahtevnimi poslovnimi odločitvami. Da bi
               prišli do najboljših ekip, je treba zagotoviti drugačen postopek, kajti naši niso
               vedno tudi najboljši. Treba je priti do najboljših, ne glede na to ali so vaši, ali
               so naši in zaradi tega gremo v pomembne spremembe v postopku, ki bodo na koncu, mag.
               Vizjak, pripeljali do bistveno večje avtonomije nadzornikov in upraviteljev z
               državnim premoženjem. Ta večja avtonomija bo za seboj povlekla, kot ste prav sami
               ugotovili, tudi že uzakonjeno premoženjsko oziroma odškodninsko odgovornost. V
               zadnjih 15 letih se nikoli ni zgodilo, da bi kdo odgovarjal za slabe poslovne
               posledice. Jaz ne verjamem, da dejansko nihče od nadzornikov ali predsednikov uprav
               tudi ni bil soodgovoren za to, vendar nikoli ni prišlo do posega po instrumentih
               pravne države. In tu Vlada nima pravice, da posega v to, za to so poklicane druge
               institucije. V mojem inavguralnem govoru ste slišali, da si Vlada prizadeva, da bi
               bile te institucije, ki so dolžne bdeti nad delom teh organov, politično
               nedotaknjene, in so tudi ostale take. Mi bomo zagotovili vse, materialne in druge
               pogoje, da bodo institucije pravne države, ki so dolžne bdeti nad delom tistih, ki
               jih država imenuje na položaje, delale v imenu in za koristi Republike Slovenije,
               dobro opravljale svoje delo, ali pa bodo sankcionirane. Ali sem jaz deležen kakšnih
               utemeljenih sumov za kogarkoli - ne. Če bi bil, bi bil dolžan, kot ste sami
               ugotovili, ta sum tudi prijaviti. Govorice, ki jih slišim okrog, so zame premalo. Kot
               politika me tu večina kolegov dobro pozna 20 let in ve, da govorice zame nikoli niso
               bile dovolj za to, da bi koga obtožil. Tega tudi nikoli ne nameravam storiti. So pa
               za to poklicane institucije, ki morajo ukrepati. Tisto, kar je pa bistveno sporočilo
               vladne politike v naslednjih štirih letih, je bistveno večja avtonomija nadzornikov
               in upraviteljev z državnim premoženjem, bistveno večja odgovornost za njihovo
               ravnanje, tudi odškodninska, ki pa je ne bodo ugotavljali politika, Vlada ali Državni
               zbor, ampak za to poklicane institucije pravne države, ki jim bomo zavarovali,
               kolikor je v naši pristojnosti, njihovo neodvisnost. Zdaj pa minister Gaspari.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zdaj pa gospod minister Gaspari.</p>
            </sp>
            <sp who="SDZ5:GaspariMitja">

               <speaker>MAG. MITJA GASPARI:</speaker>

               <p>Na tri vprašanja bi odgovoril oziroma na tri teze, ki so se pojavile. Prva je glede
               investicijskih olajšav, druga glede državnih obveznic in tretja glede trošarin. Glede
               investicijskih olajšav, jaz mislim, da pozabljamo eno osnovno pravilo, ki velja na
               tem področju, to je, če pride do strukturnega premika na prihodkovni strani, se mora
               zgoditi primeren strukturni premik oziroma odhodki. Torej, mi bi takoj podprli ukrep
               dokončnega znižanja davčne obremenitve, recimo, na davku od dobička oziroma tudi
               ustrezni investicijski olajšavi, če bi bil ta predlog spremljan z ukrepom, recimo, na
               področju pokojninske ali drugih reform. Tega vzporednega predloga ni bilo, kar bi
               pomenilo, da bo prišlo strukturnega znižanja prihodkov. To ni ciklično znižanje, to
               je strukturno znižanje. Znižanje za vekomaj. Ni ciklično, ki se obrača glede na to, v
               kakšnem ciklu je gospodarstvo. Tega ne spremlja nikakršen ukrep, vsaj ne v vašem
               predlogu na področju odhodkov. Če se bomo lahko dogovorili tudi z opozicijo o teh
               ukrepih, ki jih v zadnjih štirih letih na tem področju ni bilo, potem mislim, da je
               verjetnost sprejetja takega ukrepa glede olajšav bistveno bolj verjetna, predvsem pa
               vzdržna. To je bistvo. Mislim, da smo odgovorni vsi skupaj, predvsem Vlada, da
               sprejema ukrepe, ki bodo omogočali vzdržnost na fiskalnem področju. To med drugim od
               nas zahteva mimogrede tudi Evropska unija in pa faktor rasti in stabilnosti.</p>
               <p>Še ena stvar. Če se spomnite, vi ste pred enim letom in pol sprejeli, po mojem
               mnenju, dobre ukrepe na področju davčne reforme. Takrat ste rekli, da boste zniževali
               splošno stopnjo z odpravljanjem selektivnih olajšav in to je na nek način splošno
               sprejeto pravilo, ki vodi k dobremu rezultatu. Po letu se vračamo nazaj, najprej k
               olajšavi za investicije, kjer se vračamo ali bi se radi vrnili k 40% olajšavi. Zakaj
               smo jo pred tem odpravljali, da bi jo zdaj vračali? Če je logika, da splošna, nižja
               stopnja obdavčitve pomeni najboljšo olajšavo, ko govorimo o olajšavah. Samo toliko bi
               rekel, glede na to in tukaj ni problema, smo zdaj v slabšem položaju, kriznem ali ne.
               To ni vprašanje krize ali ne krize, to je na nek način vprašanje načelne odločitve,
               kakšen davčni sistem bi radi imeli, zato to govorim.</p>
               <p>Državne obveznice. Tukaj sem jaz na začetku nekaj rekel, pa ni naletelo na velik
               odmev. Mi nimamo problemov s tem, ali želimo imeti primanjkljaja ena in pol, dva ali
               celo tri odstotke. To je naša suverena odločitev. Problem je, da se suvereno ne
               odločamo o tem, ali ga bomo sfinancirali. To je glavni problem majhne odprte države
               ekonomije kot je Slovenija. Mi na mednarodnem trgu ta trenutek nismo mogli priti do
               sredstev. Jaz ne vem, če se tega dovolj dobro vsi zavedamo. Nam se lahko zgodi, ko
               zapadejo obveznosti državnega proračuna in tisti, ki ste bili v Vladi veste, kdaj
               približno zapadejo. Prve zapadejo aprila glavnice in nekaj obresti. Če takrat ni
               ustreznega vira financiranja, bo država pobrala svoje prihranke iz bank. In če jih bo
               pobrala iz bank, ne bo za kreditiranje podjetij. To je osnovni problem ta trenutek.
               In, če pogledate prvi kvartal naslednjega leta, boste ugotovili, da je 300 milijard
               povpraševanja v Evropi po dodatnih posojilnih skladih in to tistih, ki imajo trojni
               A, ker se morajo vsi refinancirati. Vsi imajo neke obveznosti, ki zapadejo.
               Mimogrede, našim bankam zapade v letu in pol 12 milijard obveznosti, ki jih v
               normalnih razmerah nihče ni videl kot problem, ker se je to normalno na trgu
               refinanciralo in seveda so te operacije tekle normalno. Zdaj, pa niso normalne
               razmere. To je glavni problem. In zato ne moremo svobodno govoriti, kateri
               stimulativni ukrepi bi bil najboljši in koliko bi jih lahko enega na drugega
               zgradili, da bi čim bolj pomagali, ker enostavno ni finančne možnosti na vidiku, ki
               bi to zlahka omogočila. Zato je zadolževanje doma, države, državne blagajne oziroma
               zakladnice kontraproduktivno. Iz levega žepa dajemo v desni žep. Iz bank jemljemo z
               državnimi obveznicami za financiranje proračuna, s tem zmanjšujemo gospodarstvu.
               Edina pametna, racionalna rešitev za državo v tem trenutku je, da poskuša najti
               sredstva v tujini. Edina. Potem bomo lahko zagotovili te ukrepe, o katerih se danes
               pogovarjamo, in morda še kakšnega.</p>
               <p>Trošarine so anticiklični ukrep. To kar počnejo zadnjih pet, šest let vse vlade, ki
               so se s tem ukvarjale. V času rasti cen naftnih derivatov znižujejo trošarine, da bi
               bil zmanjšan vpliv na maloprodajne cene, in obratno, kadar se cene znižujejo. In mi v
               tem trenutku delamo samo to, kar je logično v takšnem trenutku ob zniževanju cen. Ta
               trenutek zadržujemo maloprodajno ceno, je celo ne povišujemo, zadržujemo jo na
               vrednosti, ki je bistveno nižja, kot je bila normalna šest mesecev nazaj, ko je bila
               nekaj čez evro. Danes je 85 centov. Ta rezerva 25 centov, vam povem, bo morda zlata
               vredna v naslednjih mesecih. Morda. Morda pa ne bo dovolj. Zatorej, bodimo skrbni s
               tem virom financiranja, ki nam je lahko v situaciji, ko so drugi viri še bolj tanki,
               zelo pomemben vir. In jaz se z vami strinjam, niso samo trošarine na naftne derivate,
               so še nekatere druge trošarine, ampak neproporcionalno bolj so pomembne te, ko gre za
               dejanski vir financiranja, kot pa druge, kot so alkohol, cigareti in podobno.</p>
               <p>Škoda da tukaj ni ministra za finance, ker bi on lažje povedal, kako se bo lotil
               rebalansa proračuna za leto 2009, za katerega veste, da s tem končam, da so
               predpostavke tako drugačne, da sploh ne gre več za isti proračun v principu, ampak
               gre za popolnoma drugačne osnovne predpostavke, kjer je družbeni proizvod ena
               tretjina predvidenega v letu 2007 za 2009, ko je inflacija približno tretjina
               inflacije leta 2009 in ko bodo morale biti vse nominalne rasti v tem proračunu tudi
               približno za tretjino tiste, ki je ta trenutek še v originalnem proračunu predvidena.
               Ker pa so določeni izdatki fiksni, veste katere mislim, narediti to, verjetno, ni
               zelo enostavno, ampak bo treba kar veliko spretnosti in socialnega dialoga.</p>
               <p>Na koncu pa samo še en kratek komentar glede upravljanja o katerem je že govoril
               predsednik. Jaz se bojim, da bo misija OECD-ja, ki prihaja v Slovenijo v januarju,
               ugotovila na področju tako imenovanega <q>"corporate governance"</q> oziroma korporacijskega
               upravljanja, zelo slabe značilnosti slovenskega javnega sektorja na tem področju,
               glede na dobra priporočila in prakse, ki jih sicer OECD razvija in priporoča državam
               članicam. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Vizjak. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Najprej glede obveznic, razvojnih obveznic. Kaj nam pomaga, če imajo
               banke denar, ki pa danes ni tam, kjer bi moral biti, to se pravi v gospodarstvu, pri
               servisiranju razvojnih projektov. Zato predlagamo, da se vsaj del le-tega nameni tudi
               za bolj razvojne namene.</p>
               <p>Jaz se z vami strinjam, da to v celoti ni substitut in da bi lahko celo privedlo do
               več težav, kot rešitev. Vendar, če se denarja ne dobi na mednarodnem trgu, potem
               velja poseči tudi po teh inštrumentih. Kajti Vlada ima drugačen motiv, drugačen motiv
               pri servisiranju razvojnih projektov, kot ga imajo banke. Banke pri tem želijo
               zaslužiti, in čim več zaslužit, tem bolje, in seveda posledično so tudi pogoji, ki
               jih ponujajo, nekoliko drugačni, kot bi bili, če bi to storila namesto njih država,
               ki lahko dela tudi z nič ali minus, če želi s temi ukrepi nekaj preobrniti oziroma
               narediti neke vrste razvojni preskok. Zato govorim, da bi bilo upravljanje in
               servisiranje gospodarstva skozi posredovanja države lahko učinkovitejše, hitrejše in
               verjetno ne bi bili deležni takega krča pri servisiranju gospodarskih subjektov, kot
               smo ga deležni danes. To je ena stvar.</p>
               <p>Druga stvar. Poglejte nekaj paradoksov: tu govorimo, da bomo imenovali, da boste
               imenovali v nadzorne svete državnih inštitucij eksperte, ki bodo samostojni,
               neodvisni na navodila in tako naprej. <gap n="..."/><stage>/Oglašanje iz klopi./</stage><gap n="..."/> Ja. To je tudi pri
               SID banki, ki ji dajemo jasna navodila. <q>"Servisirajte malo gospodarstvo, delajte to,
               delajte ono."</q> Takoj paradoksalno nasprotno. Pa še nekaj. Sprašujem vas ali boste na
               Vladi sprejemali navodila za glasovanje na skupščinah pomembnih gospodarskih
               subjektov? Lastnik, spoštovani, mora tudi soodločati in ne nazadnje ocenjevati
               odgovornost nadzornikov. Mora se, ker skrbi za svojo naložbo, vpletati v te zadeve.
               To je elementarna naloga lastnika. Seveda ne sme zahajati v pristojnosti drugih
               organov, mora pa skrbeti za to naložbo in posledično tudi v okviru pristojnosti, ki
               jih ima kot lastnik, kot skupščina ali kot solastnik, posredovati, tako posredno kot
               neposredno preko paradržavnih skladov.</p>
               <p>Res je, spoštovani minister Gaspari, Vlada je posegla pred dvema letoma po zelo
               selektivnem pristopu pri olajšavah, ni jih povsem anulirala, temveč jih je uvedla,
               recimo, davčne olajšave za raziskave in razvoj. Šla je pa takrat po poti zniževanja
               splošne davčne stopnje oziroma generalnega zniževanja davčnih bremen. To smo tudi
               sedaj predlagali. Tudi sedaj v tem predlogu zakona o davku od dohodka pravnih oseb je
               predlagana za 2 odstotni točki nižja splošna davčna stopnja in ukrep, ki mislimo, da
               je prilagojen razmeram prihajajoče oziroma obstoječe krize, to je ponoven ukrep
               davčnih olajšav za investicije v opremo, zaradi tega, ker so se drastično spremenile
               razmere pri investiranju v opremo v gospodarstvu. Pred dvema letoma je bilo tega
               kolikor hočete, številni eksperti so nas opozarjali, da je ta pretirana investicijska
               aktivnost gospodarstva celo vzrok za inflacijo, da je to pregrevanje gospodarstva in
               podobno. Tokrat, spoštovani, res nima smisla še dodatno stimulirati te investicije.
               Še kako pa je potrebno, po naši oceni, to v primeru, kadar je napovedana negativna
               rast oziroma upad investicij v opremo in stroje gospodarstva, kot je po zadnjih
               napovedih Umarja, minus 2% glede na leto 2008. Torej, to pa je, po moje, nek nov
               moment, ki terja tudi ustrezno reakcijo, in mi smo jo predlagali, torej je tudi tu,
               kako bi rekel, neka logika. Morebiti je res, morebiti ste finančniki bolj vajeni
               gledati to statično, ne vem, <q>"Davčni sistem je takšen, konec, pika in zdaj se ga ne
               bomo dotikali nekaj časa."</q> Morebiti je to za neke stabilne ekonomije najboljša
               rešitev. Vendar mi smo tranzicijska ekonomija, žal, še zmeraj. Prilagajamo se,
               prestrukturiramo se že 15 let oziroma 20 let, pa se še bomo nekaj časa. Nekaterih
               gospodarskih subjektov v Sloveniji, recimo, sploh nekaterih državnih podjetij neka
               taka resna prisila po prestrukturiranju še ni zadela. Zato menim, da je prav, da se
               tudi davčni sistem prilagaja glede na okolje, glede na neke turbulentne čase, ki
               prihajajo, in zaradi tega smo seveda to tudi predlagali.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod predsednik Vlade.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Ta dialog zdaj nekoliko spominja na britanski parlament, kar mogoče niti ni slaba
               referenca spričo njegove tradicije. Mag. Vizjak nastopa zdaj kot <q>"shadow minister"</q>,
               ki postavlja Vladi vprašanja, in mi smo dolžni odgovarjati in to niti ni slaba
               iztočnica za delo v tem parlamentu.</p>
               <p>Rad bi pojasnil naslednjo stvar, mag. Vizjak. Jaz sem kot predsednik Vlade
               predsednik skupščine Soda. Jaz se svojih obveznosti popolnoma zavedam. Uprava Soda bo
               dolžna ravnati tako, da bo gospodarila kot vesten gospodar. Če bo ravnala drugače,
               sem jaz prvi, ki bom dolžan dati pojasnila tudi temu visokemu zboru, zakaj tako ni
               ravnala. Vsakdo bo posegel v avtonomijo, ki bo sicer velika, samo in zgolj v okviru
               njegovih ali pa njenih pristojnosti, tudi jaz osebno. Avtonomija upravnega odbora bo
               velika toda tudi njegova odgovornost, vsaj to bom jaz terjal kot predsednik skupščine
               Soda recimo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Gvido Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Spoštovani gospod podpredsednik, spoštovane kolegice in kolegi, spoštovani gospod
               predsednik Vlade, spoštovani ministri.</p>
               <p>Danes se sicer tukaj pogovarjamo in kakor sem do zdaj videl, nismo ravno kaj
               povedali. V bistvu se pogovarjamo o tem, kar že tako ali tako vsi vemo, je pa prav,
               da se pogovarjamo in da poskusimo priti tudi do čim boljših rešitev.</p>
               <p>Za krizo, ki smo ji priča v Sloveniji, nismo krivi. Smo pa odgovorni, da naredimo
               pogoje, da bomo na čim lažji način oziroma čim manj boleče prebrodili to krizo. Danes
               je bilo v razpravi že rečeno, če se bomo odločali za pomoč, bodimo previdni, kako se
               bo ta pomoč razdelila in da se naj bi v tem primeru pomagalo tistim, ki bodo tako ali
               tako to krizo najmanj čutili. Zdaj jaz bi tukaj v temu primeru rekel, da se s tem
               ravno ne strinjam, ker bodo vendarle za vso to krizo največ plačali preprosti ljudje,
               mali ljudje in tukaj se ne moremo iti tega <q>"tajkuni sem, tajkuni tja"</q>, kajti podjetja
               morajo delati, nekje je potrebno to krizo tudi prebroditi.</p>
               <p>Rad bi opozoril tudi na to, lahko, če pogledamo osemnajst let nazaj, tukaj po teh
               prostorih se je sprehajal en gospod Saks, ki je prodajal šok terapije in takrat smo
               bili v Sloveniji modri. Gospod Peterle, gospod Drnovšek, vsi naši, bi rekel
               konservativni ekonomisti, niso temu nasedli in so šli na mehko politiko in izkazalo
               se je da je bilo to dobro. In zaradi tega bi tudi danes opozoril, glede na to, da
               nekateri govorijo <q>"pomagali bomo samo dobrim podjetjem"</q>, meni se zdi to malo preveč
               učbeniško, ne nasedajmo temu, kajti bodimo previdni in peljimo to politiko na ta
               način, da se pomaga vsem oziroma tistemu sloju, ki bo v tem primeru tudi, še enkrat
               ponavljam, plačal največjo ceno. Za socialno državo je treba poskrbeti in nanjo je
               treba paziti.</p>
               <p>Danes smo se tudi pogovarjali o neenakopravnem položaju s.p.-jev proti drugim
               podjetjem. Rad bi opozoril še na en neenakopraven položaj. Kot mi je znano, podjetja,
               ki izkazujejo letno preko 208.000 evrov letnega prometa, plačujejo DDV po
               realiziranih računih. Jaz bi to zadevo bistveno zmanjšal in v ta sistem spustil čim
               širši krog gospodarskih subjektov, da bi tukaj dosegli to enakopravnost. V javnosti
               sem tudi slišal, da je treba varčevati. Nekateri podjetniki pravijo: <q>"Ja, bomo
               zmanjšali stroške potovanj v tujino"</q>. Napačno. Zdaj, ko je kriza, zdaj je treba iti
               na teren, zdaj je treba iskati rešitve in zdaj je treba delati. Tik pred dopustom v
               mesecu juniju sem poklical svojega kolega, vljudnostno, ukvarja se s proizvodnjo
               oziroma dodelavo avtodelov: <q>"Živijo, kako si?"</q>. In pravi: <q>"Poslušaj, sem v Nemčiji"</q>,
               <q>"U"</q>, sem rekel, <q>"Fino"</q>. On je pa meni rekel: <q>"Ne, ne, ni fino, če sem jaz v Nemčiji
               in če sem na terenu ni fino, najbolj je fino, ko sem jaz doma, pa doma lahko delam,
               ko sem pa na terenu, se pa približuje kriza"</q>. No, takrat sem že čutil, da se nekaj
               dogaja in poglejte v zelo kratkem času smo na tem. In danes, ko jaz tukaj sedim, moj
               kolega, mi se pripravljamo na novoletno božične praznike, potuje po Evropi, naredil
               bo cca 5000 kilometrov v tem krogu in bo obiskal vse svoje poslovne partnerje s
               ciljem, da bo njegov upad proizvodnje čim manjši in da mu ne bo treba drastično
               zmanjšati delovne sile oziroma zaposlenih. Prihajam iz Litije, Šmartno pri Litiji.
               Poglejte, treba je težiti k temu, da se razbremeni plačilo prispevkov, da se to
               zmanjša. Če povem, samo v Litiji in Šmartnem je cca 600 podjetnikov. Ti ljudje
               zaposlujejo dva do tri sodelavce, s tem kreirajo od 1.500 do 1.800 delovnih mest, kar
               je daleč največje podjetje v Litiji. In temu podjetju je treba pomagati zdaj v teh
               časih, da ne odpustijo delavcev, kajti vsak pameten podjetnik gleda na svoje
               sodelavce kot kapital ne kot strošek. In ko moraš delavca odpustiti, ga zelo težko
               spet nazaj aktiviraš v tisti obliki, kot je že sedaj. In bodite prepričani, da so
               podjetniki nekaj časa tudi pripravljeni vlagati, pa tudi če zmanjšajo izgubo, če v
               kasnejšem času vidijo, da bodo zadevo lahko spet izpeljali in da zadržijo kader.
               Tako, da v tem primeru podpiram takšen način razmišljanja.</p>
               <p>Naj se pa dotaknem še nekaj stvari, ker vendar je kriza čas, da se nekatere stvari,
               ki niso dobre, tudi uredi, in bi na primer na nekaj problemov opozoril v našem malem
               gospodarstvu.</p>
               <p>Na primer, bolniški izostanki. To je lahko zelo, zelo težka zadeva za samozaposlene,
               za kmete, za tiste, ki imajo zaposlene, ker se lahko v tistem času firma potopi na
               tak način, kot se to danes subvencionira.</p>
               <p>Plačilna disciplina. O tem smo že govorili. Lahko rečem, da pri podjetnikih, ki jih
               poznam, niti ni toliko problem 60- ali pa 90-dnevni rok plačila, temveč to, da bo na
               dogovorjen dan tudi plačano. Tu bi bilo treba priti do rešitve.</p>
               <p>O DDV sem že povedal.</p>
               <p>Fleksibilna delovna zakonodaja. Predlagam, da se ukine začasno zaposlovanje, vse
               zaposlitve naj bodo za redno. Medtem ko naj bo v krizi to tudi bolj fleksibilno za
               eventualno odpuščanje, pa seveda z zelo preprostim prestopom v sistem socialne
               pomoči, da se ti ljudje ne počutijo ogrožene. In mislim, da bi oba pridobila. Ko dobi
               mlad človek redno zaposlitev, lahko dobi kredit, lahko razmišlja in načrtuje svojo
               pot, medtem ko mu pri začasnem delovnem razmerju ta pot ni odprta. To bi pa ravno
               tako tudi dobro učinkovalo, če hočemo, v tem primeru vsaj na stanovanjsko gradnjo,
               kajti mlade družine potrebujejo stanovanja, potrebujejo kredite in če bi mogoče lahko
               celo prišli do sistema tridesetletnega kreditiranja, bi s tem tudi lahko nekaj
               prispevali k ublažitvi krize in gospodarske rasti. Toliko bi jaz imel za povedati.
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo gospod podpredsednik. Spoštovana gospoda ministra! Zahteva za sklic
               izredne seje Državnega zbora Republike Slovenije je poslovniško korektna zadeva. Moti
               pri tem edino to, da je še 21. novembra predsednik največje opozicijske stranke
               zatrjeval, da se je Slovenija izognila krizi, da predsednik Vlade pretirava, ko še
               govori o ukrepih, ki jih bo treba sprejeti za premagovanje slabih gospodarskih
               napovedi in se potem slikovito izrazil, da ni pametno sprejemati ukrepov za boj proti
               bolezni, ki je še ni. Če še nimate angine, ne jemljite antibiotikov. In ko človek
               bere natančno to zahtevo, vidi, da je pravzaprav v eni tretjini govora o svetovnih
               razmerah, jedrni del zahteve je napisan tako, da utrjuje velike dosežke Janševe
               vlade, končuje pa se s karakterizacijo postopkov ali ravnanj vlade Boruta Pahorja, za
               katero je uporabljen izraz nerazumljivo.</p>
               <p>Saj bi lahko človek to pač razumel tako, da na isto stvar lahko gledamo iz različnih
               zornih kotov. Tako, kot denimo tisto, ko je zdaj odsotni poslanski kolega Vizjak
               najprej govoril, da se v Palomo ne sme vtikati, po volitvah je pa vendarle drugače o
               Palomi govoril. In še kakšno stvar bi se dalo najti. Dalo bi se recimo tudi govoriti
               o kakšnem takem ukrepu, kot je sprememba štipendijske politike, ki za eno tretjino
               zmanjša število upravičencev za štipendije. Mogoče je pa to tisto, o čemer govorijo
               sestavljavci zahteve za sklic, da naj Vlada varčuje. Mogoče bi se tu lahko kaj
               privrčevala po njihovem. Ampak kot rečeno, mogoče je na iste stvari gledati iz
               različnega zornega kota. Moti pri tej zadevi to, da je samohvala Janševe vlade
               vendarle tudi po nekaterih preverljivih podatkih drugače ocenjena. Govorim o tistem,
               da je Vlada trdila, da ima presežek, Računsko sodišče je ugotovilo nekaj čisto
               drugega. Kje je resnica, bo verjetno tudi odvisno od tega, na katerem koncu dvorane
               kdo od nas sedi. Ampak dejstvo je, da je zahteva opremljena z nekaj medijskimi
               prispevki in prispevkov ekonomsko ogledalo, za katerega pa vemo, da tisto, kar je v
               njem pisalo v jesenskih ugotovitvah, že ni več držalo v decembru, ko je Umar nekatere
               napovedi popravil. In s tega vidika podpiram ukrepe Vlade, zaradi tega, ker se
               zavedam da so ukrepi, ki jih sprejema, vsaj v treh točkah nujno potrebni in
               specifični. Razmere v gospodarstvu terjajo pravočasno ukrepanje, začasno ukrepanje in
               ciljno ukrepanje. Gre torej za tiste stvari, ki v tem prvem svežnju zagotovo niso
               strukturne narave ali strateške naravnanosti, kot je kdo tu v tej dvorani že govoril,
               ampak gre za ukrepe, ki naj bi, tako, kot se zadnje čase rado govori, hitro prijeli.
               In prav zaradi tega, ker je del teh ukrepov usmerjen v zagotavljanje ali vsaj v
               odpravljanje negativnih posledic, ki jih bo prinesla brezposelnost, ker je precej
               sredstev namenjenih aktivni politiki zaposlovanja, pa tudi raziskavam in razvoju, se
               mi zdi, da so v tem delu dobro naravnani.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Iztok Podkrižnik. Prosim.</p>
            </sp>
            <sp who="SDZ5:PodkrižnikIztok">

               <speaker>IZTOK PODKRIŽNIK:</speaker>

               <p>Hvala lepa, gospod podpredsednik. Spoštovana ministra. Kolegice in kolegi.</p>
               <p>Prebroditev in globina finančne in gospodarske krize je in bo odvisna od ukrepov, ki
               se bodo v prihodnosti pokazali kot dobri ali slabi, predvsem pa, ali so bili
               pravočasni in pravi. Mislim, da je nujno treba ukrepati in se po potrebi prilagoditi
               potrebam časa. Kot prvo je treba prioritetno sprostiti kreditne linije, še posebej za
               nemoteno poslovanje podjetij, ki imajo naročila za obratna sredstva, zagotoviti
               medbančno kreditiranje, najemanje dolgoročnih finančnih virov, ker slovenske banke
               nimajo najugodnejše strukture na strani primarnih bančnih virov, saj je glavnina vseh
               virov kratkoročnih.</p>
               <p>Kot je že omenil minister Gaspari, Slovenija ima boniteto dvojni A in zato menim, da
               ne bi smel biti problem za pridobitev virov v prihodnje. Pomembno je izobraževanje,
               ki naj bo v prihodnje usklajeno s potrebami trga, cilji in strategijo, ki jo imamo
               zapisano. Mislim, da je za slovensko gospodarstvo to ključnega pomena, da v prihodnje
               ohranimo pozitivno gospodarsko rast. Tako bomo lahko investirali naprej v šolski in
               znanstveni sistem, ki ga moramo postaviti na višjo raven, kajti samo ljudje z znanjem
               bodo v prihodnje to, kar nam bo pomagalo v katerikoli krizi to prebroditi in to
               znanje se nam bo samo kopičilo in tega nam ne bo mogel nihče vzeti. Torej se v
               prihodnje izobraževati za poklice, ki imajo prihodnost. Podjetja bodo reševala krizo,
               seveda, če bodo ukrepi pravi in se bodo prijeli, to velja predvsem za finančni
               sektor, ki bo prisiljen poslovati na drugačnih osnovah in z drugačno regulacijo.
               Le-to bo zagotovilo, da ne bo prihajalo do večjih odpuščanj in zmanjšanj števila
               zaposlenih, ampak bomo krizo izkoristili kot priložnost in s tem ohranili
               gospodarstvo, kolikor se ga le da, in ga še okrepili. Verjetno pa bo v kakšni
               industriji prišlo tudi do sprememb. Tu mislim predvsem na avtomobilsko industrijo,
               energetiko v prihodnje. Je pa to čas, ko se moramo lotiti zniževanja stroškov v
               gospodarstvu kakor tudi v negospodarstvu ter racionalizirati notranje procese, kar se
               nam bo v prihodnje obrestovalo.</p>
               <p>Slovensko gospodarstvo bo lahko uspešno le, če bo konkurenčno, pri čemer pa mora
               pogoje za konkurenčnost zagotoviti tudi sama država. Da ne bo davčnih olajšav za
               investicije večjih podjetij v opremo. Mislim, da to ni dobro za razvoj, s tem bomo na
               dolgi rok upočasnili razvoj, ki je ključnega pomena za višjo dodano vrednost in so
               negativni signal večjemu delu gospodarstva kot tudi nerazvojno naravnani. Mislim pa,
               da večina podjetij ne rabi državnih pomoči, rabijo le normalni bančni servis.
               Podjetja, ki poslujejo že več let z izgubo bi morala že zdavnaj ugasniti in ti ljudje
               tako dobiti nove priložnosti za programe, ki imajo prihodnost in so perspektivni
               vendar za to je potrebno drugačno, boljše pa predvsem pozitivno naravnano okolje do
               podjetništva najsibo to v malih, srednjih ali v velikih podjetjih.</p>
               <p>Ostajam optimističen, realno, kljub krizi, da bomo skupaj uspeli v letu 2009
               normalno poslovati na vseh področjih in s korajžnimi potezami dosegati zastavljene
               cilje še naprej. To je lahko naš skupni uspeh.</p>
               <p>Zdaj pa, ko je ravno gospod predsednik Pahor prisoten bi rad povedal, da sem že več
               kot dvajset let lastnik podjetja, tako kot je prej omenil in da nimamo v parlamentu
               lastnikov podjetij in tudi odgovoren sem do vseh teh zaposlenih. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Cvetka Zalokar Oražem, prosim.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Predsednik Vlade je danes ob uvodu v točko, s katero se
               ukvarjamo že kar nekaj ur, izrekel besede, da ukrepi, ki jih predlaga Vlada, niso
               vprašanje poguma, ampak vprašanje denarja, vprašanje finančnih možnosti. Ali, če bi
               povedali z drugimi besedami, politika ni nikoli vprašanje optimalnega, ampak možnega.
               Pri tem je treba vendarle kritično ugotoviti, da pravzaprav ves dan, vsaj od
               nekaterih zelo aktivnih poslancev opozicije, poslušamo kritiko, da obseg ukrepov ni
               zadosten, ni dovolj velik, ni pravilen in bi, skratka, bil lahko bistveno boljši. Pri
               tem mi nekako duša po vsem tem obdobju, ki smo ga preživeli skupaj v preteklem
               mandatu, ne da miru, da ne bi vendarle povedali resnice, ki mora biti danes izrečena.
               Slovenija je v času prejšnje vlade, ko smo živeli v obdobju konjunkture, ali če
               povemo drugače, v obdobju debelih krav, Slovenija v tem obdobju, žal, ni privarčevala
               in ni prihranila dovolj sredstev za leta suhih krav, ki so pred nami. Jasno je in
               nima smisla, da bi si premetavali te očitke, da prejšnja vlada morda ni slutila, ni
               vedela, kako huda kriza se bliža, saj drugače najbrž ne bi tik pred koncem mandata
               uzakonila številnih predvolilno obarvanih ukrepov, s katerimi smo za leto 2009
               naredili ali ste naredili vrzel v državnem proračunu v višini okoli 650 milijonov
               evrov. Seveda so opozorila bila, kajti ti ukrepi so bili, to, kar danes govorite,
               neselektivni. Bili so neselektivni in prejeli so jih vsi. Brezplačni vrtci se
               dotikajo vseh otrok in če naštevamo še naprej, bili so popolnoma neselektivni. In
               seveda, bila so številna znana in dokumentirana opozorila, ki smo jih dajali v
               takratnem obdobju, tako v parlamentu kot v ekonomski znanosti, tisti nepriljubljeni
               konservativni ekonomisti so vseskozi opozarjali, da je treba v letih debelih krav
               prihraniti sredstva za težja obdobja. In ne nazadnje danes sedi med nami človek, za
               katerega mislim, da je prvi opozoril na to, da se nekaj v Sloveniji dogaja in da
               nastajajo težave. To je gospod Gaspari. In ker je prvi opozoril na te probleme, ni
               bil izvoljen na eno od pomembnih funkcij. Prav je, da danes tudi to opozorimo in to
               imamo tudi v mislih, ko poslušamo tudi precej modrih vizij že ves dan.</p>
               <p>Nikakor, tudi danes smo že govorili o tem, ne bo moč mimo tako imenovane Virantove
               plačne reforme v javnem sektorju. Tudi ta je bila uveljavljena tik pred koncem
               mandata. In tisto, kar je žalostno, je to, da so prišle številke na plano v vsem
               krutem dejstvu in vsej višini pravzaprav šele zdaj. Kakšna je bila ta reforma, ko so
               nam vseskozi govorili manjše številke, potem so se pa iz tedna v teden povečevale,
               postajale večje in večje in niso bile takšne, kakor je bilo dogovorjeno. Presegale so
               vse dogovore in danes mislim, da mnoge v tej državi zaradi tega močno boli glava. In
               seveda, bilo je danes tudi eno protislovje izraženo, po moji oceni zelo veliko.
               Potencial, ki ga ima ta vlada na voljo, je velik približno 800 milijonov evrov.
               Potencial, ki ga lahko nameni za reševanje v tej krizni situaciji kot država. In jaz
               mislim, da je prav, da so ukrepi premišljeni, da so počasni, da se še kako razmisli,
               kako, kam in na kakšen način se ta sredstva plasira. Motilo me je, ko je bilo danes
               rečeno, da niso dovolj hitri, po drugi strani pa se mi zdi, da je prav, da so
               počasni. V Sloveniji se je že večkrat pokazalo, da nekoliko konzervativnosti, da nam
               nekoliko, bom rekla, premisleka in počasnosti ni škodovalo. Doslej še nikoli. In
               mislim, da nas zgodovina to lahko tudi nauči.</p>
               <p>In, ker je danes toliko besed o pomoči malim in srednje velikim podjetjem - bom
               povedala en podatek, ki se meni osebno zdi grozljiv. Resnica pa je takšna. V letu
               2007, ko je bila na oblasti prejšnja vlada, je bilo za ta podjetja razpisanih v
               okviru Ministrstva za visoko šolstvo, znanost in tehnologijo enormno veliko sredstev.
               Ali veste koliko? 1 milijon evrov. To so bila sredstva, ki jih je prejšnja koalicija
               namenila za spodbude in za znanost, raziskovalno delo, v celem letu. Na ta razpis se
               je, zanimivo, prijavilo kar 180 podjetij. Razpoložljiva sredstva pa so potem lahko
               razdelili 13-im podjetjem. To je resnica, kaj je bilo mogoče narejeno, tudi v tistih
               letih, ko je bilo sredstev bistveno več.</p>
               <p>Zdaj pa dovolite še nekoliko morda filozofskega diskurza. Albert Einstein je rekel,
               da problemov, ki jih imamo, ne moremo rešiti na isti stopnji razmišljanja, na kateri
               smo bili, ko smo jih ustvarili. In problemi, ki so nastajali, so nastajali med
               finančniki, nastajali so v bankah, nastajali so v ekonomiji. Danes lahko ugotavljamo,
               da, žal, v svetu v teh krogih nimajo pravih, nimajo enotnih, nimajo celovitih
               odgovorov in države iščejo, blodijo vsaka s svojimi ukrepi in mislim, da lahko to
               dnevno spremljamo. Zato se mi zdi, da je pred vsemi nami, pred svetom, globalnim
               svetom, en zelo velik izziv. Preizkušnja v smislu drugačnega razmišljanja in jaz
               upam, da bomo takšno novo paradigmo počasi znali ustvariti tudi v Sloveniji in to
               paradigmo, ki ne bo temeljila le na ekonomskem pohlepu, na rakovo rastočem in
               nekontroliranem dobičku, ki, ko se razmišlja zgolj o tem, je usmerjeno vse v dobiček,
               v bruto družbeni proizvod, v gospodarsko rast in vse naprej. Potrebno bo iskati nove
               in alternativne poti, ki ne bodo pozabile na naravo, na odnos do okolja, na omejene
               naravne vire, na trajnostni razvoj in kjer bo tudi bistveno več prostora za človeka,
               solidarnost in tudi humanost in ki bo seveda iskala odgovore tudi v izkušnjah iz
               preteklosti, o čemer sem že govorila in v modrosti naših prednikov. Tudi v njihovi
               preprostosti. Potrebno je vključiti tudi druge znanosti, druge vede in druga vedenja
               in zato sem vesela, da je del napovedanih ukrepov, ki bodo šli zlasti v smeri
               povečanja sredstev za znanost, tehnologijo, raziskave. Prepričana sem, da tudi za
               kmetijstvo in ne samo tisto intenzivno, pač pa zlasti temelječo na ekologiji in
               zavesti o samooskrbi. Upam pa, da tudi del sredstev v humanistiko. Kajti mislim, da
               tudi tam lahko najdemo kakšne odgovore za krizo, v kateri, mislim, da se je globalno
               znašel svet. In kot sem že rekla, rešitev ni samo v gospodarski rasti, dobičkih,
               BDP-ju. Veste, da smo celo leto poslušali to <q>"famo"</q> v tem parlamentu, ko se je
               neprestano govorilo samo o tem, zdaj pa vidimo, kako se je pravzaprav stvar v
               trenutku razblinila in kako smo v trenutku v zelo veliki krizi. <gap n="..."/><stage>/Oglašanje iz
               klopi./</stage><gap n="..."/> Prosim? Ne, nimam, žal. Ampak jaz moram reči, da ne vidim, da je pač
               gospodarska rast tisto merilo, ki lahko edino kaže na kakovost življenja, na stanje
               okolja in na človekov razvoj. Tisti, ki tako razmišljate, pač razmišljate v stari
               paradigmi. Potrebno bo razmišljati drugače in če dovolite, vam bom citirala gospoda
               Roberta Kennedyja, kako je razmišljal o bruto družbenem proizvodu, ki je bil taka
               <q>"fama"</q> tu v tem parlamentu: <q>"Bruto družbeni proizvod ne zajema zdravja naših otrok,
               kakovosti njihovega izobraževanja in veselja do njihove igre. Ne vključuje lepote
               naše poezije ali trdnosti naših zakonskih zvez, inteligence naših javnih debat in
               moralnosti naših javnih uslužbencev. Ne meri niti naše duhovitosti, niti ljubezni do
               domovine. Meri vse na kratko, razen stvari, zaradi katerih je vredno živeti."</q> Jaz
               upam, da bo tudi v temu parlamentu prevladala drugačna zavesta, drugačna paradigma,
               vidim pa da nekatera takšna drugačna razmišljanja močno iritirajo. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Jurša.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa gospod podpredsednik. Gospod predsednik Vlade, gospodje ministri, kolegice
               in kolegi.</p>
               <p>Razmišljal sem, da ne bi nič povedal, ampak vseeno sem se odločil, bom zelo kratek.
               Namreč, to kar danes počnemo, pa ne verjetno samo danes tudi v preteklosti, ni dobro.
               Smo pred zelo pomembnimi nalogami in jaz mislim, da bi tukaj in zdaj morali nekako
               skupaj razmišljati, kako bomo ta voz v naši državi popeljali naprej. Namreč recesija
               in ukrepi so tu, mi pa obtožujemo eden drugega, kaj je kdo napravil v preteklosti in
               kaj bo napravil v sedanjosti. To ni dobro, jaz mislim, da bi morali na nek način tu
               biti enotni in poskusiti potegniti zadevo naprej.</p>
               <p>Nekaj bi rad omenil v zvezi z ukrepi za znižanje stroškov dela. Ukrep je zapisan in
               mislim, da je lahko tudi zelo učinkovit. moram pa reči, da pa javnost in nekateri
               podjetniki razmišljajo tudi drugače. Mogoče bo ta ukrep v mnogih primerih tudi
               negativno izkoriščen, predvsem zaradi tega, ker bodo podjetniki kot takšni želeli
               tudi ta ukrep izkoristiti in dobiti iz sredstev državnega proračuna tista
               nadomestila, ki bi jih dejansko, na nek način, lahko pokrivali tudi s svojim uspešnim
               delom. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janez Ribič. Ga ni. Besedo ima gospa dr. Andreja Črnak
               Meglič, prosim.</p>
            </sp>
            <sp who="SDZ5:ČrnakMegličAndreja">

               <speaker>DR. ANDREJA ČRNAK MEGLIČ:</speaker>

               <p>Dober večer. Lepo pozdravljeni vsi skupaj!</p>
               <p>Današnja točka dnevnega reda k sreči bolj kot o samem naslovu govori o temi, ki je
               pred nami in ki predstavlja pravzaprav izziv. To se pravi pogovor o krizi in o tem,
               kako naj se rešuje. Moram reči, da me je veselilo, ker je Vlada zelo celostno
               predstavila ukrepe, kako si sama zamišlja izhod iz krize. In moram reči, da
               predstavlja najmanj tri, po mojem mnenju, izredno spodbudne novitete, ki bi si jih
               veljalo zapomniti in pravzaprav na njih graditi tudi poslej.</p>
               <p>Najprej način sprejemanja ukrepov. Ukrepi se sprejemajo v dialogu in v sled tega
               predstavljajo nujno nek kompromis. Jasno pa je, da vsako dogovarjanje terja določen
               čas in prav je, da si ga za to tudi vzamemo.</p>
               <p>Drugič. Predstavlja ravnovesje med interesi različnih partnerjev, tako med
               delodajalci, ki so bili vsaj v začetni fazi izredno propulzivni, pa tudi med
               delojemalci, ki so bili vse prevečkrat pojmovani samo kot nek <q>"nusprodukt"</q> tega, na
               čemur naj bi gradili naš bodoči razvoj. Več ali manj so bili nekako potisnjeni v
               ozadje, oziroma dostikrat popolnoma izigrani v socialnem dialogu. To je nova
               kvaliteta, na kateri velja graditi tudi poslej.</p>
               <p>Tretjič. Gre za celosten paket ukrepov, ki gradi na preventivnih, kurativnih ukrepih
               in na tistem, kar je pomembno, na vlaganju v razvoj. Toda, če dovolite, to so izredno
               pomembni ukrepi, ker pravzaprav lahko odprejo neko novo razvojno perspektivo, pa tudi
               nek razvojni zasuk. Vendar se mi zdi, da se pri teh ukrepih vse prevečkrat razmišlja
               samo o gospodarstvu, premalo pa tudi o potencialu, ki ga prinaša socialno
               podjetništvo. Namreč, Slovenija sodi me tiste države, ki tega potenciala preprosto še
               ni spoznala. Gre za možnost odpiranja več sto ali tudi tisoč novih delovnih mest na
               storitvenih področjih, brez katerih si razvoja sodobne družbe več ne moremo
               predstavljati. Zato bi veljalo tedaj, ko boste razmišljali o stimulacijah tega
               razvoja, razmišljati tudi, kako usmeriti večja sredstva v razvoj tega socialnega
               podjetništva in spoznati, kaj vse lahko pravzaprav povrne družbi in prinese za
               kvaliteto življenja, pa tudi za novo zaposlovanje.</p>
               <p>Vsekakor bom podprla sklepe, ki jih je pripravil odbor, ker se mi zdijo dobri in
               zavedam se, da se bomo v tem dinamičnem času in novih izzivih, ki stojijo pred nami,
               še večkrat pogovarjali o krizi in o tem kako jo reševati. Prepričana sem, da bo Vlada
               prihajala še z novimi ukrepi, ki so bolj aktivne narave. Danes ne bi govorila o
               aktivni politiki zaposlovanja, katere potencial je bil v preteklem obdobju odločno
               premalo izkoriščen. Če se boste spomnili, Umar je opozoril, da je bilo v letu 2007
               prepolovljeno vlaganje v aktivno politiko zaposlovanja in da je bil grozljivo zamujen
               čas, ki bi bil lahko usmerjen v strukturno preobrazbo na področju brezposelnosti. Pa
               vendar o temu danes ne bom govorila. Skratka, pričakujem, da bo ta dinamični dialog
               potekal med nami in pa tudi v sodelovanju s socialnimi partnerji in da bo to na nek
               način pritegnilo k sodelovanju vse razvojne potenciale te družbe. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Vsem lep pozdrav! Mnogo je razlogov glede na razprave, ki so danes tukaj s strani
               koalicije, da bi vse državljanke in državljane res moralo zelo skrbeti. kajti, ena od
               njihovih poslank je samokritično rekla: <q>"Z istim načinom razmišljanja je nemogoče
               reševati probleme."</q> Še več. Sam dodajam, da je veliko teh razprav bilo zgolj dokaz,
               da sta sprenevedanje in zasmehovanje sogovornikov, žal, odraz pač neznanja in
               pomanjkanja argumentov, ki so očitno še vedno prisotni v sedaj vladajoči koaliciji,
               tako kot so bili prej v opoziciji. Naj to pokažem s primerom, na katerega ste se sami
               celo sejo sklicevali. Na nek način je bila uvod v to razpravo tista, na vašo zahtevo
               sklicana spomladanska seja o inflaciji v Sloveniji. Kaj ste vi takrat v resnici
               govorili, samo nekaj citatov: <q>"S poceni sporočili, da so cene goriv, hrane glavni
               vzroki za inflacijo, preprosto ni mogoče pojasnjevati inflacije. Slovensko
               gospodarstvo je širše prežeto z inflacijskimi neskladji."</q> Tu vas je demantirala
               zgodovina, ampak o tem na koncu. Dodali ste, da gre za strukturni primanjkljaj, in se
               posebej spotaknili ob financiranje izgradnje gospodarske infrastrukture s tujimi
               posojili oziroma z garancijami, ki jih je dajala država. In terjali ste radikalne
               protiinflacijske ukrepe. Bil je tudi glas proti. Nekdo je dejal: <q>"Prihaja obdobje
               vsaj stagnacije, morda celo večjih težav svetovnega gospodarstva, in takrat posamezen
               ukrep učinkuje drugače."</q> In naprej je ta opozoril: <q>"Edina nevarnost, ki dejansko
               preti, je stagflacija, se pravi, da bi res dejansko silovito padla inflacija: "</q>Ampak
               hkrati bi še bolj hitro padla gospodarska rast, morda se celo obrnila v negativno.<q>"
               To, gospe in gospodje, sem pa jaz povedal in se zavzel za to, da se pač ohrani
               gospodarska rast. In opozoril, da je ravnanje Vlade, takratne vlade Janeza Janše,
               izrazito proticiklično. To so danes potrdili tudi gospodje ministri, ko so povedali,
               da je najbolj proticikličen ukrep, ki je možen, pri trošarinah, da se maksimalno
               zmanjšajo, ko se nafta draži. Točno to je storila vlada Janeza Janše in jih je zbila
               na minimum, ki je dopusten po evropskih normah, in da se pač eventualno dvignejo
               takrat, ko se nafta poceni, kar je storila vlada gospoda Pahorja; mimogrede, na ta
               način potegnila iz žepa davkoplačevalcev 270 milijonov evrov, po lastnih ocenah,
               ampak je zato ne obsojam. Če bo to uporabljeno za nov gospodarski zagon, bo to lahko
               tudi pozitiven ukrep. Ampak še več, gospe in gospodje, da bi vam osvežil spomin. Vi
               ste trdili, da bo inflacija še dolgo obstala. To je bilo osrednje sporočilo, s
               katerim ste zastraševali slovensko javnost. Veste, nekdo drug je pa rekel tole, vam
               citiram, kaj sem takrat dejal: "</q>Tvegam eno napoved: v zelo kratkem času, v nekaj
               mesecih bomo priče tudi začetku upadanja te inflacije." Kar sem utemeljil s
               spremembami v svetu, s tem, da je bila ta inflacija delno vezana tudi na - poleg
               seveda na podražitve hrane, ki so povezane s podražitvami energentov pa s tajkunskim
               navijanjem maloprodajnih cen, ker so dvignili maržo - tudi s tistimi zelo dobro
               postavljenimi sidri ob prevzemanju evra.</p>
               <p>In gospe in gospodje, ta zapuščina te vlade je bila najboljša izmed tistih, ki jih
               je prevzela katerakoli vlada v Sloveniji ni krize, še delno je ni, lahko pa se
               pojavi, če se ne ukrepa dovolj odločno in dovolj hitro in ne pripenjajte si tujega
               perja. Med prvimi ukrepi ste navedli, da boste ukinili davek na izplačane plače, to
               smo že mi ukinili leta 2006. Trije od štirih zakonov, ki so bili sprejeti, pa še
               enega ste potem malo pokvarili, so bili na predlog še naše vlade, samo eden je v
               resnici vaš. In lepo vas prosim, naj gre denar v razvoj.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Potrč.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. Jaz sem želel veliko bolj prijazno govoriti, preden sem poslušal gospoda
               Grimsa, ampak bom kljub temu prijazen. Jaz mislim, da je današnja razprava le
               pokazala, da je skupna želja Državnega zbora, posebej pa Vlade, da pripravi ukrepe,
               ki bodo domišljeni, ki bodo materialno in finančno pokriti, ki bodo sprejemati po
               postopku, ki bo zagotavljal razumevanje teh ukrepov in s tem tudi večjo sposobnost in
               pripravljenost, da se uresničujejo. Pokazal je tudi, da je bilo morda na začetku tega
               novega mandata utemeljeno govoriti o tem, da nova vlada ne ve in zamuja. Danes, dragi
               gospodje, se je potrdilo, da je ravnala pravočasno, da je ravnala premišljeno, da ima
               celovit koncept ne samo ukrepov, izmed katerih smo danes dva že sprejeli, ampak tudi
               koncept ukrepov, ki jih bo postopoma predlagala v naslednjih mesecih. Jaz bi želel,
               da bi navidezna pripravljenost, ki se je pri večini vaših razpravljavcev, svetle
               izjeme ali temne izjeme so vedno dopustne, pokazala, da bi bila tudi res uresničena,
               ko se bomo skupaj v Državnem zboru pogovarjali o nadaljnjem ukrepanju, ker le na ta
               način bomo zagotovili, da bodo sprejete dobre rešitve, da ne bomo drug drugemu
               nagajali in da bo Vlada lahko uresničila obljubo, ki jo je predsednik Vlade dal -
               pripravljenost za sodelovanje. Sodelovanje je namreč možno, če za to obstoja iskrena
               pripravljenost, ne pa želja po nagajanju. Jaz mislim, da je večinsko današnja seja
               pokazala, da želimo oblikovati najboljše rešitve in da je pokazala tudi to, da je
               bilo ob tej želji veliko idej, vendar nobena od teh tako nova, da je ne bi že imela v
               svojem pretresu tudi Vlada, da ne bi ocenjevala različne modalitete plusov in
               minusov, ki jih vsak od ukrepov prinese in imela na kakšni točki tudi drugačno oceno.
               Odgovornost te vlade obstoja in možnost in pravica drugačne ocene tudi. In, če je
               ocenila, da je najboljši ukrep spodbujanje oziroma določeno nadomestilo podjetjem
               zato, da bi ohranili delovna mesta, boljši kot pa davčne oprostitve, potem bo to
               odgovornost za tako odločitev treba sprejeti in pomagati, da jo skupaj uresničimo.</p>
               <p>Torej, kakorkoli, sem se bal, da bo tudi ta seja v večji meri, ne izjemoma,
               usmerjena v medsebojno obtoževanje in dokazovanje, kdo je boljši, moram reči, da je
               dala za mene kljub vsemu dovolj pozitiven rezultat in da lahko od te točke dalje
               gradimo skupne rešitve. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Urh. <stage>(Ga ni.)</stage> Besedo ima gospa Renata Brunskole.
               Prosim.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Dober večer želim vsem skupaj. Spoštovani gospod predsednik Državnega zbora, gospod
               predsednik Vlade, gospodje ministri in vsi tukaj prisotni kolegice in kolegi!</p>
               <p>Res je bilo veliko povedanega in vendar čas, ki ga sedaj živimo in čas, ki prihaja,
               sta res nezavidljiva. Verjamem pa, da bomo lahko v Sloveniji s predlaganimi ukrepi
               Vlade Republike Slovenije še pravočasno obrnili smernice v pravo smer, še posebej so
               pomembne pravočasne davčne spodbude, tako na področju gospodarstva, obrti in
               podjetništva, pa tudi kot je bilo danes poudarjeno, spodbujanja kmetijstva in
               dopolnilnih dejavnosti na kmetijah. Pomembno je takojšnje ukrepanje, tudi v tej
               smeri, da bomo v Sloveniji izgrajevali cestno in ostalo prometno in komunalno
               infrastrukturo, saj bomo na ta način omogočili oziroma tudi zaustavili zmanjševanje
               števila delovnih mest. Spodbuditi bo potrebno tudi tiste, ki za ohranitev delovnih
               mest ne bodo skrajševali tedenskega delovnega časa na 36 ur tedensko, bi pa kljub
               vsemu potrebovali dodatna finančna sredstva za razvoj in obstoj njihove dejavnosti s
               koriščenjem evropskih sredstev za evropske projekte in namene. Takšne potrebe so tudi
               na območju od koder prihajam, tako Dolenjske, Bele Krajine, kot tudi Posavja in
               razvojni ukrepi so potrebni. Zatorej pozdravljam ukrepe te vlade, predsednika in
               ministrov, ki so pristojni za to, seveda pa se pridružujem tudi mnenju kolega
               poslanca, gospoda Toneta Anderliča, ki je prej povedal, da je smiselno razmisliti
               tudi o tem, da če hitimo, da kdaj hitimo tudi počasi. Vendar, ker prihajajo prazniki,
               želim vsem tudi vesele in lepe praznike. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Mirko Brulc. Prosim.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Lepo pozdravljeni.</p>
               <p>Jaz bi res vprašal, zakaj ste začeli kravo krmiti od zadaj?! To ni bila naša ideja
               in mislim, da nocoj to ni bilo potrebno. Vlada je dobra, strokovna, kompetentna, zelo
               delovna in tudi garaška. Minister Gaspari je danes nekajkrat, prav po osnovnošolsko
               razložil situacijo tako, da jo je lahko vsak razumel. Zato ne sprejemam nekaterih
               očitkov, da so potrebne hitre odločitve in tako dalje. Potrebne so trezne odločitve,
               potrebno je postopno reševanje problemov, potrebno je preprečiti možnost, da bi se
               kdorkoli s temi ukrepi okoristil in se izogniti napakam, kot so bile v preteklosti.
               Ne nazadnje je to drugi steber na elektroenergetskem področju. Vemo, zakaj je bil
               ustanovljen. Prejšnji minister bo natančno vedel, kam teče denar iz enega od stebrov.
               Dalje, da ne bi prihajalo do pranja denarja, kot je bilo to v Kliničnem centru, kjer
               je svetovalec zaslužil bajne zneske in tako dalje. So pa pred nami naloge s katerimi
               lahko ublažimo to situacijo, ki je prisotna. Danes je bilo že omenjeno: problem
               javnih naročil, hitra cesta Razdrto-Podnanos, enajstič je bila vložena pritožba in
               zavlačevanje te investicije. Danes, ko imamo tudi evropska sredstva in tako dalje, je
               potrebno seveda to zakonodajo, vezano na javna naročila, spremeniti. Spremeniti je
               potrebno postopke, prostorsko zakonodajo za to, da sprožimo te investicije in da ne
               zavlačujemo zadeve, ki so vezane na monopol, ki ga ima Sklad kmetijskih zemljišč in
               še bi lahko našteval. Mi imamo ideje kako naprej, imamo programe, imamo napovedana
               evropska sredstva, recimo, na Goriškem. Ogromna sredstva, vsebinsko zelo pomembna
               investicija ne za neko ozko področje v Sloveniji, ampak za celotno državo. Mislim, da
               je pred nami veliko dela in jaz sem prepričan, da bomo zmogli z energijo in
               managementom, ki ima znanje in vizijo prebroditi to krizo, ki je pred nami.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Breda Pečan. Se odpoveduje.</p>
               <p>Gospod Bogdan Čepič.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala lepa za besedo, spoštovani predsednik. Spoštovani predsednik Vlade.
               Ministri.</p>
               <p>Na Odboru za finance je bilo predlagano, da se ta točka umakne. Namreč,
               predlagatelj, ki je želel razpravljati, zakaj ni ukrepov, je ugotovil, da so ukrepi,
               so bili dani na odbor in je seveda bilo potemtakem sama razprava o tem osnovnem
               predlogu, da so ukrepi prepozni, nepotrebna. Res pa je, da sedaj ni tekla razprava o
               ukrepih, nisem slišal, da bi bili ukrepi slabi, mogoče ne dovolj polni ali pa jih ni
               dovolj, vendar so ukrepi. In predlagatelj je želel tudi spremeniti vrstni red
               sprejemanja, zaradi tega, da bi to, kar je naloga Državnega zbora, spremembe dveh
               zakonov, zavlekli v noč in jih tudi verjetno ne bi sprejeli ter na ta način
               pravzaprav onemogočili, da bi nekatere stvari potekale še v letošnjem letu oziroma v
               naslednjem letu. Sama razprava je pa pravzaprav - in za nas, ki smo na novo v tem
               parlamentu, zelo dobrodošlo - kritika prejšnji vladi, ki je mnogo stvari napravila
               slabo, ki je mnoge stvari napravila napačno, in smo na ta način dobili pregled tega.
               Prepričan sem, da pa ta razprava ni le o ukrepih, je tudi o dogajanjih, ki so se že
               pojavljala. Mi smo imeli dvakrat na Odboru za finance ukrepe Vlade, kjer je Vlada
               želela razpravljati o ukrepih, pa nekateri niso želeli. Danes smo lahko o tem tudi
               razpravljali. Želel bi, da<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Tomaž Tom Mencinger. <stage>(Ga ni.)</stage> Gospod Matevž Frangež,
               prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Mislim, da več ko govorimo o krizi, globlja je, in bolj ko govorimo o recesiji, bliže
               je. Zato bom dal pozitiven zgled in se odpovedal nadaljnji razpravi. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Kampuš.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Tudi jaz bom naredil enako. Samo apel iz Pomurja. Gospodarstvo je v solidni
               kondiciji, imam pa apel, da bi država morala takoj narediti red v bankah. Spoštovani
               gospod minister, pozivam vas, da poskušate preveriti to, kar delajo bančniki v
               Pomurju. Izkoriščajo situacijo, povečujejo obrestne mere prav pri tistih, ki so
               dejansko najbolj potrebni kreditov, načeloma jih izsiljujejo. Dobil sem celo podatke,
               da poskušajo priti na 20% obresti za nekatere kratkoročne kredite. Prosim, da se to
               preveri. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Se opravičujem gospod Pukšič. Besedo ima gospod Franc Pukšič, nepovezan
               poslanec. Prosim.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Dobro, da sem vsaj besedo dobil, če že mesec dni delovnih teles v
               Državnem zboru ne morem dobiti, kar se mi zdi nekorektno, ker je to moja poslanska
               dolžnost in pravica. Tudi to, da razpravljam pri tej točki je moja poslanska dolžnost
               in pravice.</p>
               <p>Spoštovane kolegice in kolegi, gospod predsednik Vlade, gospodje ministri! Verjetno
               je tisti zaplet na začetku, katero točko prej obravnavati, katero kasneje, bil
               povzročen pravzaprav zaradi tega, ker smo ob razpravi mogoče nekateri preveč
               pričakovali, da bi lahko še kakšne dodatne ukrepe vendarle uresničili in jih sprejeli
               po vsej verjetnosti na zadnji seji Državnega zbora v tem letu, kar je seveda tudi
               gospodarsko gledano za podjetnike in gospodarstva zadnja možnost.</p>
               <p>Pravzaprav skrb nekaterih, predvsem iz štajerskega dela in seveda opozicije, je tudi
               zaradi tega, ker imamo izredno slabe izkušnje s tako imenovano tranzicijo tam iz
               devetdesetih let in seveda še dalje naprej. Jaz sem sicer vesel nekaterih napovedi
               predsednika Vlade, ko pravi, da bo odgovornost uprav in vsega ostalega v javnih
               podjetjih bistveno večja kot je to bilo do sedaj. Zato, glede na to, da so vsaj v
               tistih podjetjih, ki so v večinski lasti države in ker so plače tistih, ki smo v
               Vladi, sodstvu, parlamentu in tako dalje, javne, gospod predsednik Vlade, če potem
               resnično želite narediti prvi korak v tej smeri transparentnosti in nečimrnega
               plačevanja raznih nagrad in tako dalje, potem objavite osebne dohodke oziroma naj se
               objavijo osebni dohodki direktorjev tako v Telekomu, Mobitelu, <gap n="..."/><stage>/Nerazumljivo./</stage><gap n="..."/>
               in tako dalje in seveda tudi vse njihove pogodbe. Ne vem, zakaj so to neke tajne
               pogodbe in tako dalje. Ni nobene potrebe. Govorim seveda o podjetjih, katerih
               večinski lastnik je država.</p>
               <p>Vsekakor se pa da še vendarle nekaj narediti tudi verjetno, po mojem, brez
               sprejemanja ali spreminjanja zakonodaje. Jaz sem danes sicer na nekaj že opozoril,
               ampak minister za finance, davčna uprava bi lahko, če bi, po mojem, želeli, hoteli
               zelo v kratkem času uredila tako, da bi tudi preknjižila tisto, kar ima neko podjetje
               v dobro in kar ima v minusu tako, da bi se to skompenziralo, ne pa da mora podjetje
               nabavljati sveži kapital zato, da pokrije neke obveznosti, ki so nastale v tem
               mesecu. Poračun recimo iz preveč plačanega DDV-ja pa dobiš šele po dveh mesecih. To
               se bi dalo verjetno zelo hitro narediti. Ali pa recimo, gospod minister, kolikor so
               me obvestili pravijo, da poplačilo DDV-ja po plačani realizaciji, žal, v veliki meri
               ne prihaja v poštev, tega podjetja ne koristijo iz dveh razlogov. Eden je ta, da je
               pretirana administracija drugi pa, da menda niti ni pravilnika, ki bi to urejal.
               Seveda večji problem je tudi ta, ker to boniteto lahko koristijo samo tista podjetja,
               ki imajo čez leto večjo realizacijo kot je dvesto osem tisoč evrov in s to spremembo
               tu; verjamem, da je potrebna sprememba zakonodaje; bi seveda pomagali tako
               samostojnim podjetnikom in malim podjetnikom, srednjem podjetjem, na ta način zdaj pa
               samo velikim. No in eden od večjih problemov, ki je še vedno prisoten, so tako
               imenovani poštni nabiralniki, pa sedaj ne mislim tistih velikih ampak tistih poštnih
               nabiralnikov, kjer se kasneje ugotovi, namreč tu je ogromno nepobranih dajatev,
               davkov, kjer so bili ustanovitelji neki mladi, ki so tako ali tako obupali v
               življenju in se kasneje izkaže, da so to razni narkomani in tako dalje, vse to pa
               odide, bom rekel, seveda, celo čez meje. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Jaz bom tudi kratek zato, ker vidim, če bi bili opozicija in pozicija
               zakonski par, ne bi šlo daleč. Kajti, več ko se pogovarjamo, manj se imamo radi.</p>
               <p>Gospoda Vizjaka bi pa vprašal, kakšno kavo pije. Zato, ker mislim, da bi tudi jaz
               nekaj te potreboval.</p>
               <p>Bi pa namesto razprave dal samo en kratek predlog Vladi, da odpre in podpre
               razpravo, ki je že v strokovnih krogih zelo dinamična, v tem, da se nadalje spremeni
               mandat Evropske centralne banke v to, da poleg zagotavljanja stabilnosti močneje
               zagotavlja tudi oziroma podpira gospodarsko rast. Vidimo, kaj je znala narediti
               ameriška Federal Reserve s tem, da je znižala obrestno mero na 0,25 do 0% za
               kratkoročne obrestne mere. Seveda si v Evropi ne moremo v tem trenutku kaj takšnega
               domisliti, vendar bi bilo verjetno pozitivno, da bi tudi Evropska centralna banka
               bolj strmela, ne samo k zagotavljanju stabilnosti in umirjene inflacije, ampak tudi
               večjemu spodbujanju gospodarske rasti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Kot veste, je Poslanska skupina SDS že porabila svoj čas, zato vas
               prosim, da ne naslavljate vprašanj na njih, ker vam ne morejo odgovarjati.</p>
               <p>Besedo ima gospod Dušan Kumer. Prosim.</p>
               <p>Besedo ima gospod Dejan Levanič.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala za besedo. Zelo kratko. Vem, da smo s časom zelo pozni, ampak je treba malce
               potrpeti. Današnja seja Državnega zbora je pomembna predvsem iz vidika izmenjave
               mnenj med nami, kako se lahko najbolj učinkovito odzovemo na finančno krizo. Vsi
               očitki, da se Vlada odziva prepočasi, niso ravno na mestu, ker nam mora biti jasno,
               da je Vlada na svojem položaju le mesec dni. In v tem mesecu ji je uspelo izpeljati
               na temo finančne krize tudi obsežen socialni dialog, kar pomeni, da je Vlada v tako
               majhnem časovnem razmaku opravila posvete tudi s socialnimi partnerji, ki imajo
               veliko besede pri ukrepih nadalje. Še posebej v tem času je tak način dela potrebno
               pozdraviti. Vsem nam namreč mora biti v interesu, da pridemo do nekih končnih
               rešitev, ki bodo Slovenijo peljale ven iz krize. Kaj je cilj? Cilj vseh nas mora biti
               ohranitev delovnih mest. Za ta cilj namenja vlada okoli 700 milijonov evrov. In v tem
               dokumentu je zbranih veliko konkretnih ukrepov, ki bodo to v prihodnje tudi
               omogočali. Eden izmed teh je zagotoviti nadomestilo delodajalcem, ki se odločijo za
               zmanjšanje delovnega časa. Vse to, dragi kolegi in kolegice, z jasnim pogojem -
               podjetja, ki bodo subvencijo dobila, bodo morala zagotoviti pogoj, da ne bodo
               odpuščala zaposlenih, prav tako pa ne pride v poštev izplačevanje nagrad. Če
               pogledamo malo dalje. V dokumentu najdemo kup ukrepov s področij aktivne politike
               zaposlovanja, reaktivizacij, skladov dela, izobraževanju zaposlenih in nezaposlenih,
               razpisov za odpravljanje dolgotrajne brezposelnosti, zagotavljanje zaposlitev za
               določen čas in za krajši delovni čas, predvsem pri pogojih. Veliko torej, vse v smeri
               ohranjanja delovnih mest.</p>
               <p>Spoštovani kolegi! Strukturno brezposelnost, ki je danes velik problem, lahko
               rešujemo le ob ugodnih gospodarskih pogojih. Te ugodne gospodarske pogoje smo imeli.
               Nismo pa jih, žal, izkoristili. 2,2%, kolikor znaša strukturna brezposelnost, enaka
               je danes, kot je bila v obdobju gospodarske rasti. Ampak kljub zamujenim priložnostim
               ob relativno dobrih pogojih, je treba priložnosti iskati tudi v krizi.</p>
               <p>Čisto mimogrede, naslov današnje točke dnevnega reda, ki ste jo predlagali kolegi iz
               Slovenske demokratske stranke, je prepočasno ukrepanje Vlade v času finančne krize.
               Naj vas spomnim, da je predsednik Slovenske demokratske stranke, gospod Janez Janša,
               še pred mesecem dni govoril, da Slovenija ni v recesiji. In citiram: <q>"Za razliko od
               številnih drugih evropskih držav ji zadnji kazalci tega ne napovedujejo. Slovenija se
               je izognila finančni krizi. Ni pametno sprejemati ukrepov za boj proti bolezni, ki je
               še ni; če nimate angine, ne jemljite antibiotikov."</q> Danes pa nekako obtožujete Vlado,
               da dela prepočasi. Na tej točki mi je seveda žal, da ravnate dvolično, ko na eni
               strani govorite, da ni razloga za paniko, na drugi strani pa ocenjujete odziv Vlade
               na krizo kot prepočasen. In to očitate Vladi, ki, kot sem že dejal, vlada mesec dni.
               V tem slabem mesecu ji je uspelo izpeljati socialni dialog, sprejeti štiri pomembne
               zakone na to temo in pripraviti obsežen dokument konkretnih ukrepov. Tudi gospoda
               Grimsa smo danes slišali jasno povedati, da po njegovem mnenju krize ni. Ampak, zakaj
               ste potem sklicali izredno sejo in problematizirali odziv Vlade na krizo, če pa je po
               vašem mnenju sploh ni? Očitno za marsikoga ni problem, da se soočamo z upadom naročil
               za 30%, izgubo več kot 300 delovnih mest v Careri Ormož, ki se napoveduje v novem
               letu, 54 delovnih mest v Beti Moda in tako naprej, da ne naštevam ravno vseh. Zato je
               treba Vlado podpreti, da deluje tudi preventivno. Pripravi tudi drugi niz ukrepov in
               nadalje, če bo situacija tako zahtevala. Se pa strinjam, da bo mnogo lažje, če bo
               volja politike iskrena, da skupaj rešimo nastalo situacijo. Do sedaj dobronamernosti
               s strani opozicije, žal, ni bilo zaznati. In glede na to, da so pred nami težki časi,
               predlagam, da preidemo končno že od besed k dejanjem. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak kot predlagatelj.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Ja, prepočasno ukrepanje Vlade. Spoštovani gospodje v parlamentu, realno in
               neobremenjeno povejte, kateri ukrep Vlade ta trenutek deluje, je že uveljavljen.
               Kateri? Samo eden: dvig trošarin. Samo ta. Samo ta, ki obremenjuje gospodarstvo in
               gospodinjstva na letni ravni za preko 200 milijonov evrov. Samo ta danes deluje. In
               to mi očitamo. Deluje tisti, ki je kontra temu, kar mi želimo, da se razbremeni
               gospodarstvo. Ta pa obremenjuje gospodarstvo. Samo ta ukrep danes deluje. Sprejetih
               je vrsta drugih, ampak nobeden še ne deluje. Vemo, tudi finančne uredbe, ki so
               posledica zakona, so pravzaprav v pripravi, da bodo delovale. Še ne delujejo. Noben
               drug ukrep ne deluje, samo ta, s katerim je Vlada dodatno obremenila gospodarstvo in
               gospodinjstva. In vi se čudite temu naslovu sklica za izredno sejo.</p>
               <p>Ko govorimo o recesiji. Tehnično recesije v Sloveniji ni in tudi ni napovedana.
               Recesija tehnično pomeni, nisem ekonomist, pa so me podučili, negativno gospodarsko
               rast. Kadar je minus spredaj. To je tehnično gledano. Tega ni, niti ni napovedano.
               Lahko, da se bo zgodila. Moramo to preprečiti. Tudi ekonomisti to govorijo. Ne samo
               mi. Zakaj ne citirate ekonomistov, ki vam odmevno govorijo, da Slovenija sicer še ni
               v recesiji ali ni ali ne bo, vendar tehnično, to je pač nek pojem. Upočasnjena
               gospodarska rast še ni recesija, čeprav jo nekateri tudi tako razlagajo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Andrej Magajna. Prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Lep pozdrav vsem skupaj. Spoštovani! Nekaj besed bi vseeno namenil ukrepom Vlade
               glede subvencioniranja polnega delovnega časa. Zame je to en boljših ukrepov, čeprav
               ne bo zajel vseh podjetij oziroma vseh ne bo rešil. Ima pa tri ključne elemente.
               Pomoč gospodarskim subjektom, drugi, ki je bistven, ohranjanje delovnih mest in tudi
               dohodka delavcev in kot tretje, odpiranje diskusij razmisleka o družbenopolitičnem
               sistemu. Prešel bi na teme, ki jih je pravzaprav že navedla poslanka Cvetka Zalokar
               Oražem in ne bom ponavljal njenih besed.</p>
               <p>Sistem, ki temelji na neomajnem dobičku, na nenehni rasti in ne vem kakšnih
               kategorijah, ne more prinesti ravnotežja v družbi, ne more odpravljati anomalij sam
               po sebi. Ta ukrep ima torej neko posebno kvaliteto. Vključuje klavzulo oziroma pogoj,
               da gospodarski subjekti lahko koristijo ta sredstva za subvencioniranje plač le v
               primeru, če se odpovedo delitvi dobičkov in nagrad. Menimo, da je to tudi doprinos k
               večji družbeni pravičnosti, o kateri pa v liberalnem gospodarstvu zelo neradi
               govorimo. Čeprav vsi vemo iz kje, od kod ta kriza prihaja. Iz države, ki je
               povzdigovala liberalizem kot fetiš.</p>
               <p>Da pa se ne bi spuščal v ideološke razprave, bom zaključil z istim, kot je pred
               dvema dnevoma Marcel Štefančič v satirični oddaji: <q>"Fridmanova nevidna roka
               svobodnega trga je pokazala prst, dvignjen sredinec. Konec je iluzije o
               samoregulativnosti svobodnega trga in kapitalizma kot takega."</q></p>
               <p>Vesel sem torej tudi razmišljanj v tej smeri, ki jih je tudi premier izpostavil
               danes. Odgovornost. Odgovornost vseh. Posebno teh, ki so dovedli do krize in morajo
               tudi z lastnim premoženjem odgovarjati. Ne pa tako, kot danes to poteka v ZDA, ko se
               bankirji in direktorji skladov na pogajanja z Vlado pripeljejo s privatnimi avioni.
               Odgovornost, odgovornost tudi za poslovne odločitve.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Marjan Križman, prosim.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa gospod predsednik. Spoštovani, gospod predsednik Vlade in kolegice
               poslanke in poslanci.</p>
               <p>Jaz bom resnično zelo kratek, zakaj bi govoril o prejšnji vladi, če je ni več. Danes
               je tu pred nami sveženj ukrepov, ki ga je pripravila nova vlada in to zelo hitro, že
               naslednji dan po volitvah, je začela delati in danes je pred nami vse tisto kar smo
               pričakovali, da se bo tudi dogodilo. Seveda bom z veseljem podprl vse te ukrepe, ki
               so pravočasni, ki so dobri in ki tudi temeljijo na nekih pokazateljih, saj je tako
               dobra ministrska ekipa kot jo imamo zdaj, garancija za to, da bodo storjeni tudi
               koraki naprej. In ker ne želim ustvarjati umetniškega vtisa za televizijo, sem bom
               odpovedal naslednjim razpravam.</p>
               <p>In seveda, še enkrat povem, da bom z veseljem glasoval za te ukrepe in jasno
               pričakujemo tudi naslednje korake. Vendar vsaka stvar rabi svoj čas. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. S tem smo izčrpali listo razpravljavcev. Prehajamo na razpravo o
               vloženemu amandmaju k dopolnjenemu predlogu sklepov.</p>
               <p>V razpravo dajem prvi sklep ter amandma Poslanske skupine SDS. Odpiram predlog za
               razpravo. Besedo ima gospod Andrej Vizjak, kot predlagatelj seveda.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Ne, jaz sem se prijavil kot poslanec.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne, samo kot predlagatelj imate lahko besedo, poslanska skupina je čas izčrpala.
               <gap n="..."/><stage>/Medsebojno pogovarjanje./</stage><gap n="..."/></p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Sem poskusil. <stage>/Smeh v dvorani./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Dobro. Ste predlagatelj. Ne, ne nima smisla.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Mea culpa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Lahko poskusite še kdaj drugič.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Z veseljem.</p>
               <p>Poglejte, prvotno smo predlagatelji predlagali tri sklepe. Prvi se je nanašal na
               željo po odzivu na naša dva predloga, drugi sklep je imel še neke dodatne predloge,
               tretji sklep se je pa bolj ali manj nanašal na poročanje. In seveda je Vlada v
               vmesnem času, od tega, ko je bila vložena zahteva za sklic izredne seje do, seveda,
               današnje obravnave te točke na Odboru za finance, predložila parlamentu tudi stališče
               o obeh vloženih zakonih. Tako o Zakonu o dohodnini kot o Zakonu o davku od dohodkov
               pravnih oseb. Zato je prvi sklep neaktualen in zato ga je tudi odbor že eliminiral in
               zato je predlagal drugi sklep. Pravzaprav je predlagal spremembo našega sklepa tako,
               da je cel sklep spremenil v tisto smer, ki se <q>"šika"</q> za koalicijske poslance, da je
               vse v najlepšem redu in da ni nobene potrebe po ničemer več. Tako približno jaz to
               razumem.</p>
               <p>Vendar, mi danes vsi ugotavljamo in pravzaprav je bilo tudi napovedano s strani
               Vlade, da pripravlja še dodatne nove ukrepe in da bodo ti prišli. Zato predlagamo
               amandma, ki pravi, da se je Državni zbor seznanil z ukrepi Vlade za blažitev posledic
               svetovne finančne in gospodarske krize in ocenjuje da gredo ukrepi v pravo smer, da
               pa niso, vendar za izogib in celovito blažitev negativnih posledic te krize, da so
               premalo. Saj ocenjujemo, da so premalo. Mi smo Vlado tudi pozvali, da nemudoma opravi
               dodatne ukrepe in smo jih nekaj navedli, kot so skrajšanje plačilnih rokov države,
               kar je bilo ne nazadnje tudi pozdravljeno s strani premierja, tudi skrajšanje rokov
               za vračilo preplačanega DDV-ja. Mislim, da tudi tu ne bi smelo biti težav, kakor tudi
               ne za dvig meje upoštevanja normiranih odhodkov, kar je ne nazadnje zapisano v
               koalicijski pogodbi. To so predlogi, ki, jaz mislim, da so celo neka usklajena
               rešitev med Vlado in opozicijo. In smo pozvali Vlado, da pripravi ukrepe, tudi za
               znižanje davčnih stopenj in uvedbo investicijskih olajšav, ki bi razbremenile
               slovensko gospodarstvo za leto 2008. To je sklep, ki poenostavljeno pomeni, da
               pozdravljamo nekatere ukrepe, ki gredo v pravo smer. Predlagamo nove, jih celo
               naštevamo in pričakujemo čimprejšnjo predložitev. Jaz verjamem, če sta presoja tega
               amandmaja in iskrena želja, ne bi smelo biti zadržkov tudi za presojo, tudi po mimiki
               premierja je to opaziti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?</p>
               <p>Predsednik Vlade, prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Vodje poslanskih skupin bodo presodili, ali je tak amandma zanje sprejemljiv ali ne.
               Tisto, kar bi mene na prvi pogled vznemirilo pri sklepih je, da se govori o nekaterih
               konkretnih ukrepih. Kot sem povedal: Imamo toliko poguma, kolikor imamo denarja. Če
               želimo biti dobri gospodarji, moramo dvakrat premisliti vsak ukrep. Seveda moramo
               misliti hitro.</p>
               <p>Če bi se dalo to ubesediti tako, da bi bila ta preudarnost zajeta in da ni nujno, da
               Vlada poseže po vsakem od teh napovedanih ukrepov, bi bilo zame osebno to
               sprejemljivo. Poslanke in poslanci bodo presodili po svoji vesti.</p>
               <p>Preden končam vladni del nastopa bi se rad opredelil glede ene stvari, ki ji danes
               nismo namenili neposredno pozornost, posredno pa veliko. To je poleg vloge
               nadzornikov, zlasti vloga managerjev, ki so v pretežno državni lasti. Najprej glede
               neke pripombe, ki jo je dal na koncu gospod Pukšič. Gre za javnost individualnih
               pogodb. Zakon je tak kot je. Jaz osebno nimam nič proti temu, da bi proučili razloge
               za spremembo zakona. Ne nazadnje so to ljudje, ki upravljajo z državnim premoženjem
               in sebi ne znam razložiti, zakaj bi bila pogodba zaupne narave. Mi danes v imenu
               ljudi odločamo, o njihovi usodi in moramo dati naše podatke, kar je prav, na ogled
               javnosti. Ne vem, zakaj pogodbe ljudi, ki upravljajo z državnim premoženjem, zakaj
               pogodbe, ki jih sklenejo med seboj in državo, ne bi bile dostopne javnosti. Ampak to
               je moje osebno mnenje in pristojni ministri se bodo gotovo s tem predlogom še
               srečevali.</p>
               <p>Zdaj pa nekaj o vlogi menedžerjev. Poglejte, v zadnjih letih je bil ustvarjen do
               neke mere in za del menedžerjev upravičen vtis, da se bolj kot s poslovno politiko
               podjetje ukvarjajo z lastninsko konsolidacijo. Ta stigma se je kar precej prijela in
               danes je večina nastopajočih omenjala odgovornost menedžerjev, zlasti v tej negativni
               luči. Na drugi strani smo tudi danes dajali signale tej strukturi, pomembni strukturi
               ljudi, da jim bomo omejili sejnine, da jim bomo omejili nagrade, da bomo posegali v
               njihove plače, celo govorili smo o možnosti, da bi postale javne. Na tretji strani pa
               vemo, da smo v veliki meri usodno odvisni od njihove sposobnosti<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod predsednik, jaz bi vas prosil, da se bolj osredotočite na vprašanje
               amandmaja.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Se opravičujem, potem pa nimam k temu kaj dodati.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Ugotavljam, da nihče ne želi več razpravljati
               oziroma tudi ne more razpravljati, zato zaključujem razpravo in prehajamo na
               odločanje o amandmaju Poslanske skupine SDS k prvemu sklepu. Poslanke in poslance
               prosim, da preverijo delovanje svojih glasovalnih naprav, in sicer mora na desni
               strani vložene kartice goreti oranžna lučka.</p>
               <p>Obrazložitev glasu v imenu poslanske skupine. V svojem imenu. Odpiram listo za
               obrazložitev glasu. Besedo ima gospod Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Amandma bom seveda podprl. K temu me prepričuje to, da vas je večina razpravljala
               tako kot pred 10 meseci, čeprav vas je čas popolnoma postavil na laž. Inflacija je
               postala deflacije in je to že štiri mesece. Ob enakem vlaganju v gospodarsko
               infrastrukturo, kar pomeni<gap n="...."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Grims, opozarjam vas, da ne polemizirate z nasprotnimi mnenji, ampak
               obrazlagate svoje mnenje. Prosim, vas<gap n="...."/></p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/> Saj utemeljujem pa ne črpajte mi mojega časa, prosim. In edino kar dejansko
               grozi je stakflacija, to se pravi nazadovanje. Na to, kar smo pravilno opozarjali
               takrat in kar je danes tudi zdaj prepoznano s strani Vlade. In v teh razmerah, gospe
               in gospodje, mislim, da je nadaljevanje v smeri, ki je tudi v tem amandmaju, edina
               pravilna, naj bo torej vodilo, da naj se vlaga v hitrejši gospodarski razvoj in naj
               se ne troši denarja za nerazumne stvari, kot je recimo v Beogradu obljubljeno
               izplačilo odškodnin tako imenovanim izbrisanim, kjer gre lahko potencialno celo za
               milijardne zneske v evrih, bistveno večje kot ves denar o katerem smo danes govorili,
               da ga bomo s temi ukrepi prihranili slovenskemu gospodarstvu. In celo, če bi sodišča
               nič ne priznala od tega, si predstavljajte, kaj bi to pomenilo že za sicer zatlačena
               sodišča, kjer bo potrebno storiti še marsikaj. Kajti eden od temeljev zdravega
               gospodarskega razvoja je vendarle tudi delujoča pravna država. To se pravi finančna
               disciplina in v končni fazi možnost, da vsi v državi to tudi zaščitijo s sodnim
               varstvom, tako kot jim pravico daje Ustava.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ne vidim več interesa. Torej glasujemo. Navzočih je 71 poslank in
               poslancev, za je glasovalo 28, proti 43.</p>
               <p><stage>(Za je glasovalo 28.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o predlogu sklepov v celoti. Obrazložitev glasu v imenu
               poslanskih skupin. Odpiram razpravo oziroma listo za obrazložitev glasu. Besedo ima
               gospod Andrej Vizjak v imenu Poslanske skupine SDS.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Odločamo o sklepu, ki pravi, da se je parlament seznanil z ukrepi Vlade
               za blažitev posledic finančne krize in ocenjuje, da gre za konsistenten sveženj
               ukrepov, s katerim bo RS omejevala naraščajoče število brezposelnih oseb,
               zagotavljala ustreznost likvidnih podjetij, torej ohranjala konkurenčnost na
               mednarodnih trgih. Takega sklepa jaz nikoli ne bi mogel podpreti, ker je izredno,
               kako bi rekel, neambiciozen, konservativen. To se pravi, gasili bomo požare in
               nobenega razvoja nikjer. Kajti, nekaj bomo samo ohranjali pa še ščitili oziroma
               omajevali naraščanje števila brezposelnih. Nikjer tiste besede, da bomo krizo
               uporabili kot izziv, kot priložnost, da bomo propulzivnim podjetjem pomagali
               izkoristiti njihove razvojne potenciale, še dodatne in tako naprej. Kako tak sklep
               kot Vlada lahko pozdravite, kaj šele predlagate in ste z njim zadovoljni? Jaz nikakor
               nisem zadovoljen.</p>
               <p>Še enkrat, spoštovani premier, kateri ukrep Vlade ta trenutek deluje? Samo eden.
               Samo eden ta trenutek že deluje in to so trošarine. To je tisti ukrep, s katerim ste
               dodatno obremenili gospodarstvo in gospodinjstva.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Predsednik Vlade ne more odgovarjati pri obrazložitvi glasu, zato prosim, da samo
               obrazložite glas poslanske skupine.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Če vi ne razumete, vsi drugi razumejo, da nikakor ne moremo podpreti tega amandmaja
               oziroma tega sklepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>To razumemo.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>No, to sem petkrat tudi povedal in mi skačete tu v besedo in me motite pri
               obrazložitvi glasu v imenu poslanske skupine. In še enkrat, to je edini ukrep, ki ta
               trenutek deluje in to pravite, da je konsistenten sveženj ukrepov. Zame, za Poslansko
               skupino SDS to seveda ni konsistenten sveženj ukrepov. Tu je sicer nekaj ukrepov
               napovedanih, ki jih ocenjujemo, da so ukrepi v pravo smer, vendar še zdaleč niso
               zadostni, so premalo in ne samo to, da mi ocenjujemo to, pavšalno predlagamo tudi
               konkretne ukrepe, ki bi lahko nadgradili to. Smo jih v amandmaju citirali pa jih
               niste želeli, ker je vest poslancev očitno drugačna. In morebitni bi jasno stališče
               premierja pomagala pri tem, da bi bila vest poslancev drugačna.</p>
               <p>Torej, tega v Poslanski skupini seveda ne moremo podpreti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Je želja po obrazložitvi glasu? V lastnem imenu? Odpiram prijavo za
               obrazložitev glasu v lastnem imenu. Besedo ima gospod Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Pridružil se bom mnenju gospoda Vizjaka z eno pomembno opombo, kajti
               v tem trenutku se absolutno strinjam s tem kar je rekel, bo pa z novim letom še v
               veljavi nekaj dodatnega, in sicer bo v celoti dokončana ukinitev davka na izplačane
               plače. Torej tisto kar je protiinflacijskega in hkrati razvojnega sprejela že pred
               dvema letoma koalicija na predlog Vlade pod vodstvom Janeza Janše. In lepo prosim,
               kadar predstavljate vaše ukrepe, dajte to iz tega seznama, kitenja s tujim perjem je
               bilo že pri nekaterih drugih vprašanjih, mislim, da več kot preveč. Lepo je, da
               priznamo eden drugemu, kaj kdo stori. Tudi mi vas bomo podprli in vas z veseljem
               priznali pri vsemu, kar boste vi pozitivnega predlagali. Le več poguma in več
               hitrosti pri tem bi si najbrž vsi državljanke in državljani res zaslužili. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Anderlič. Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Tudi jaz ne bom podprl predlogov sklepov zato, ker želim podpreti predlagatelje seje,
               da so se lotili seje tako rekoč na silo, ad hoc, mislili so, da bo to kaj rešilo ali
               prispevalo k temu, da bi mogoče kakšne stvari, ki so bile narejene z nekaterimi
               ukrepi, predvsem predvolilnimi in v milijonih evrih je bilo danes govora, ki so na
               čakanju, da jih bo potrebno izplačati iz naslova bonitet, ki so bile podeljene v
               zadnjem obdobju predvsem v pomladanskem času. In resnično nič ne potrebuje Vlada teh
               sklepov, in ne bodo koristili v nobeno smer. Vlada ve kaj mora delati. Konec koncev
               je tudi slišala danes razprave in pametna vlada bo iz teh razprav potegnila kaj, če
               je kaj za potegniti, če pa ne smo pa tako ali tako ostali pri tistih šestih urah
               diskusij in zabave v tem parlamentu. Tako, da jaz se strinjam s tem, da če niste
               zadovoljni vi s temi sklepi, zakaj bi jih jaz podpiral, ker te seje oziroma te točke
               nisem želel imeti na dnevnem redu, niti nisem mislil, da je smiselna. Smiselno je
               tisto, kar je bilo v 1. in 2. točki, torej ukrepi, predlogi in jaz verjamem, da bo
               nauk iz te točke vsaj ta, da takrat, ko bo Vlada ali posamezni minister prišel v
               Državni zbor s predlogi ukrepov, ki jih misli Vlada sprejeti ali jih ponuditi v
               sprejem parlamentu, da boste takrat prišli s konkretnimi predlogi. Državni zbor ni za
               to, da sprejme neke sklepe, ki bodo sami sebi namen, ampak da sprejema ukrepe, in
               takrat, ko bo nova prilika, pričakujem, da se bo to zgodilo in takrat bom tudi
               konkretno rešitev podprl, če bo dobra.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 71 poslank in poslancev, za je glasovalo 43,
               proti 27.</p>
               <p><stage>(Za je glasovalo 43.)</stage> <stage>(Proti 27.)</stage></p>
               <p>Ugotavljam, da so sklepi sprejeti. S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA - MANDATNO-VOLILNE ZADEVE.</title> Zbor bo
               pod to točko obravnaval Predlog sklepa o razrešitvi in izvolitvi člana komisije po
               Zakonu o preprečevanju korupcije. Predlog je v obravnavo zboru predložila Poslanska
               skupina Zares. Prehajamo na odločanje o Predlogu sklepa o razrešitvi in izvolitvi
               člana komisije po Zakonu o preprečevanju korupcije. Glasujemo. Navzočih je 69 poslank
               in poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel. S tem zaključujem tudi to točko
               dnevnega reda.</p>
               <p>Zaključujem tudi 4. izredno sejo Državnega zbora. Poslanke in poslance naprošam, da
               iz dvorane odnesete vsa gradiva, zaradi priprave dvorane na jutrišnjo slavnostno
               sejo. Lepo vas pozdravljam in tistim, ki vas jutri ne bomo videli, želim tudi vesele
               božične praznike in srečno novo leto. Sicer pa v čim večjem številu na slavnostno
               sejo. Hvala lepa.</p>
               <stage type="time">(Seja je bila končana 22. decembra 2008 ob 22.50.)</stage>
            </sp>
         </div>
      </body>
   </text>
</TEI>