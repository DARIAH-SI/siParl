<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-19-2010-07-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|A4331945FD4F8CE5C12577AC0032F272</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=A4331945FD4F8CE5C12577AC0032F272</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-19-2010-07-14.DZ" n="19">
               <name>Redna</name>
               <date when="2010-07-14"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-19-2010-07-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 19. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je začela ob 9.uri.</stage>


            <sp xml:id="SDZ5-Redna-19-2010-07-14.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 19. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
               poslanske in poslanci: Renata Brunskole, Bogdan Barovič, Vili Rezman, dr. Peter
               Verlič, mag. Branko Grims, Janez Janša in Samo Bevk od 12. ure dalje.</p>
               <p>Vse prisotne lepo pozdravljam!</p>
               <p>Prehajamo na <title>19. TOČKO DNEVNEGA REDA – PRVA OBRAVNAVA PREDLOGA ZAKONA O MALEM
                  DELU, REDNI POSTOPEK.</title>
               </p>
               <p>Predlog zakona je v obravnavo zboru predložila Vlada.</p>
               <p>V zvezi s tem predlogom zakona je skupina 12 poslank in poslancev, s prvopodpisanim
               Bojanom Kontičem, zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade dr. Ivanu
               Svetliku, ministru za delo, družino in socialne zadeve.</p>
            </sp>
            <sp xml:id="SDZ5-Redna-19-2010-07-14.sp2">

               <speaker>DR. IVAN SVETLIK:</speaker>

               <p>Spoštovani gospod predsednik, poslanke in poslanci!</p>
               <p>Pred vami je Predlog zakona o malem delu, ki ureja občasno in priložnostno delo
               upokojencev, študentov, dijakov, brezposelnih in neaktivnih oseb. To pomeni, da bodo
               vsi opravljali to delo kot dopolnilno svoji osnovni dejavnosti oziroma statusu, ki ga
               z malim delom ohranijo oziroma ne izgubijo.</p>
               <p>Z uvedbo malega dela želimo povečati prožnost trga dela, hkrati pa zagotoviti vsem,
               ki opravljajo občasna in priložnostna dela, ustrezno varnost. Delodajalci že dlje
               časa opozarjajo, da je hitro reagiranje na potrebe na trgu dela pogoj za ohranitev
               konkurenčnosti podjetij, zato se vedno bolj poslužujejo takih oblik. Vse več ljudi že
               sedaj opravlja delo, ki ima občasen ali priložnosten značaj, zato je treba postaviti
               jasen okvir za opravljanje teh del, določiti standarde in zagotoviti tudi tem
               delavcem primerljive pravice iz dela in socialnih zavarovanj.</p>
               <p>Predlog zakona o malem delu na novo ureja tudi občasno in priložnostno delo
               študentov in dijakov. Na tem področju že več let opažamo potrebo po korenitih
               spremembah, na problematiko študentskega dela pa nas je že večkrat, tudi letos,
               opozorila Evropska komisija, ki kot posebej pereč problem Slovenije izpostavlja ravno
               obstoječi sistem študentskega dela, ki nima časovnih omejitev in ni vključeno v
               sistem socialnega zavarovanja ter študentom tudi ne zagotavlja nobenih pravic. Pri
               pripravi zakona o malem delu smo izhajali iz cilja, da naj bi malo delo tudi v naprej
               omogočalo fleksibilen prvi stik študentov in dijakov s trgom dela. Osnovna ideja tega
               dela je, da dopolnjuje študij, omogoča pridobivanje praktičnih izkušenj in
               pridobivanje sredstev za financiranje interesnih dejavnosti študenta.</p>
               <p>Malo delo je v predlogu zakona opredeljeno kot plačano začasno, občasno delo ali
               trajnejše časovno omejeno delo v obsegu največ 60 ur na mesec. Izjema velja za
               študente in dijake, ki jim je zaradi študijskih obveznosti omogočeno, da malo delo
               opravljajo tudi več ur na mesec, vendar v koledarskem letu ne smejo preseči obsega
               720 ur. Z omejevanjem števila ur malega dela se določi jasna razmejitev med
               institutom malega dela in delovni razmerjem, kar je pomembno z vidika zaščite
               delovnega razmerja, ki je primarna oblika zaposlovanja in delavcu nudi največ pravic.
               Časovna razmejitev je tudi skladna s standardom OECD, ki malo delo opredeljuje kot
               tisto, ki traja do 14 ur na teden. Omejitve pa so postavljene tudi delodajalcem, ki
               tako svoje dejavnosti ne morejo graditi le na malem delu, ampak morajo svojo
               dejavnost utemeljevati tudi na tem, da ponudijo redna delovna razmerja oziroma
               zaposlitve. Iz malega dela se bodo plačevali prispevki za pokojninsko in invalidsko
               zavarovanje ter za zdravstveno zavarovanje v skupni višini 15,5 %, delodajalec pa je
               zavezan za plačilo dajatve iz malega dela v višini 14 %, kar je enako, kot znaša
               trenutna koncesijska dajatev iz dela dijakov in študentov. Sredstva iz dajatve se v
               največjem odstotku namenjajo za financiranje štipendij ter gradnjo in vzdrževanje
               študentskih domov. Del sredstev iz dajatve bo namenjen za rizični sklad, delovanje
               organizacij študentov, izvajanje projektov, namenjenih študentom, upokojencem in
               brezposelnim. Vsi prejemniki sredstev iz dajatve bodo morali pri porabi teh sredstev
               upoštevati vse javnofinančne predpise, vključno s predpisi o javnem naročanju, kar
               pomeni tudi učinkovitejšo in gospodarnejšo porabo teh sredstev.</p>
               <p>Posredovanje malega dela se bo izvajalo kot nepridobitna dejavnost, pri posredovanju
               malega dela se ohranja institut napotnice, ki zdaj velja za študentsko delo, vendar z
               vgrajenimi varovalkami, ki bodo zagotovile redno plačevanje delodajalcev za
               opravljeno malo delo oziroma učinkovitejšo izterjavo neplačanih obveznosti. V primeru
               neplačila s strani delodajalca uvajamo posebno varstvo za osebo, ki bo malo delo
               opravila, in sicer tako, da se zagotovi plačilo dela iz skupnega rizičnega sklada.
               Pomembno je tudi, da predlog zakona o malem delu vzpostavlja učinkovit način
               spremljanja in nadzora na tem področju, prav tako pa določa bistveno višje sankcije
               tako za delodajalce kakor tudi za posameznike, ki bodo kršili določila zakona.</p>
               <p>Za učinkovito izvajanje, spremljanje in nadzor malega dela je ključna tudi
               vzpostavitev centralno informatizirane evidence o malem delu, ki jo bo vodil Zavod
               Republike Slovenije za zaposlovanje, in v kateri bodo tekoče razvidni podatki o
               opravljenem delu za posamezno osebo in delodajalca, neposredni vpogled v evidenco pa
               je mogoč tudi nadzornim organom.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-14.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod minister.</p>
               <p>Prehajamo na predstavitev stališč poslanskih skupin.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp4">

               <speaker>SILVEN MAJHENIČ:</speaker>

               <p>Spoštovani gospod predsednik, spoštovani minister!</p>
               <p>Predlog zakona o malem delu temelji na fleksibilnosti trga dela, ki ga ima zdaj
               študentsko delo, hkrati pa bo zagotavljal osnovne pravice iz socialnega zavarovanja.
               Določal bo tudi pravice in postopke za izvajanje možnosti opravljanja občasnega in
               začasnega dela upokojencem. Z zakonom se bo znatno zmanjšalo tudi delo na črno, kar
               je tudi eden od ciljev predlaganega zakona, ki pa bo omogočal tudi trajnejše časovno
               omejeno delo študentov, dijakov, upokojenih, brezposelnih in drugih neaktivnih oseb
               za največ 60 ur mesečno. Za študente in dijake bo omogočena izjema, da opravljajo
               tudi več ur na mesec, vendar v posameznem koledarskem letu ne več kot 720 ur.</p>
               <p>Poraja se vprašanje o razliki med malim delom in delom za skrajšani delovni čas.
               Razlika se zazna le v tistem delu, ko zakon govori o pravicah, ki izhajajo iz
               delovnega razmerja. To pa je predstavljeno v samem predlogu zakona, kjer se govori,
               da malo delo ne bremeni stroškov dela iz delovnega razmerja, kot so odpravnine,
               prevoz na delo, letni dopust in podobno. Predlagane urne omejitve malega dela so
               opredeljene tudi v tistem delu, ki govori o delodajalcih z različnim številom
               zaposlenih, mala in mikro podjetja. Seveda se tu poraja dilema o možnosti razbijanja
               velikih delovnih mest na mala delovna mesta in posojanja napotnic pod drugim imenom,
               še posebej takrat, ko bo posameznik dosegel limit ur, samo da bo lahko nadaljeval
               delo. Pri delodajalcu, ki zaposluje do 10 delavcev, bo lahko po predlogu delalo 6
               malih delavcev, takih gospodarskih družb pa je v Sloveniji kar 92.4 %. Po podatkih,
               ki jih posredujejo mediji, se je v državah, kjer malo delo že izvajajo, število
               zaposlenih s polnim delovnim časom zmanjšalo kar znatno, delež malih del pa se je
               povečal kar za trikrat. Glede na podatke o zaslužku, ki govorijo, da je bruto urna
               postavka 4 evre in letni zaslužek največ 6 tisoč evrov, se lahko vprašamo o možnosti
               preživetja z malim delom.</p>
               <p>Bruto plače vseh zaposlenih v Sloveniji na letni ravni znašajo okoli 17 milijard
               evrov, medtem ko vsi redni, izredni, dijaki in študentje z delom preko študentskega
               servisa v letu dni zaslužijo okoli 300 milijonov evrov. Prejemki študentov in dijakov
               so tako za okoli polovico nižji od povračil stroškov za prevoz na delo in okoli
               30-krat nižji od ocene obsega sive ekonomije, kar je le dobra 2 % celotnega
               slovenskega trga. Vsekakor pa so študentje s svojim delom močna konkurenca na trgu
               dela, saj njihovo povprečno plačilo za podjetja predstavlja le okoli 55 % stroška
               povprečno plačanega delavca. Niso pa konkurenčni tistim, ki delajo za minimalno
               plačo. 70 % opravljenih del študentov so manj zahtevna in fizična dela, nekaj je del,
               ki jih opravljajo tudi takšni, kjer se uporablja teoretično znanje, in le 17 % je
               takšnih, ki predstavljajo in zapolnjujejo zelo zahtevna dela, kjer je potrebno
               znanje, ki so si ga pridobili skozi študij in bo koristilo tudi pri kasnejših
               zaposlitvah.</p>
               <p>Namen zakona je, da se vse oblike dela vključijo v mehanizme podpore socialnim
               blagajnam, da imajo vsi pravico iz socialnega zavarovanja ter ustrezno varnost na
               trgu dela. Sindikati imajo seveda pomisleke, saj se po njihovem krepi nelojalna
               konkurenca, izkoristila pa bi se naj tudi stiska socialno ogroženih ljudi. Opozarjajo
               tudi na zlorabo zakona s strani delodajalcev, ki bodo raje zaposlovali preko malega
               dela in ne za določen čas. To je pa tista zgodba, ki sem jo omenil, da države, ki to
               že imajo, se soočajo ravno s povečanjem malega dela.</p>
               <p>Dejstvo je, da zakon na področju malega dela potrebujemo, zato bi bilo prav, da se
               vse udeleženke v postopku vzamejo čas in da se pripravi zakon, ki bo sprejemljiv za
               vse, tako za študente kot za delodajalce. Hvala.</p>
            </sp>
            <sp xml:id="SDZ5-Redna-19-2010-07-14.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanskega kluba Liberalne demokracije Slovenije bo predstavil gospod
               Ljubo Germič.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp6">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani gospod minister s sodelavkami,
               kolegice in kolegi!</p>
               <p>Na začetku predstavitve stališča Poslanskega kluba LDS bi želel poudariti, da je po
               našem mnenju Predlog zakona o malem delu treba razumeti skupaj v paketu predlaganih
               sprememb delovnopravne zakonodaje in ga je za celovito razumevanje treba gledati in
               ocenjevati v okviru te celote. V Poslanskem klubu LDS pozitivno ocenjujemo odločitev
               Ministrstva za delo, družino in socialne zadeve, da vse oblike občasnih in
               priložnostnih zaposlitev enotno uredi v zakonu o malem delu, ki ga bodo pol študentov
               opravljale še brezposelne osebe in upokojenci. Tako bo vsem omogočen enakopraven
               dostop do krajših zaposlitev in povišanja mesečnih prihodkov, s katerimi si bodo
               lahko izboljšali svoj materialni položaj. Skupno obravnavo razumemo kot uveljavitev
               načela solidarnosti med različnimi generacijami in različnimi interesnimi skupinami.
               Cilj novega zakona je tudi zmanjšanje dela na črno in krčenje sive ekonomije, saj gre
               pri malem delo za legitimno, možnost dodatnega zaslužka. Ob tem želimo spomniti, da
               malo delo ni popolna novost, saj je uvedeno že z zakonom o preprečevanju dela in
               zaposlovanja na črno. Pri tem je treba opozoriti, da rešitve v zakonu niso omogočale
               prijave v socialno zavarovanje na podlagi pogodbe o malem delu, kar bo sedaj v zakonu
               o malem delu jasno in natančno urejeno. Malo delo bo po zakonskem predlogu še naprej
               ohranilo svoj fleksibilni značaj in ugodnosti za delodajalca, saj bo njegova
               obremenitev okoli 29,5 %, kar je manj od obremenitve rednega delovnega razmerja.
               Nadalje se bodo kot od vsakega dela plačevali prispevki v zdravstveno in pokojninsko
               blagajno, kar se nam zdi korektna in pravičnarešitev. Pri tem opozarjamo, da se
               prispevki za zdravstveno blagajno vede ali nevede mešajo z zdravstvenim zavarovanjem
               študentov. Študenti so namreč zavarovani preko svojih staršev in ravno denar v
               zdravstveni blagajni omogoča takšno zavarovanje. Prispevki v zdravstveno blagajno iz
               naslova malega dela pa pomenijo zagotavljanje obsega pravic na višji ravni in na ta
               način boljšo zdravstveno varstvo vseh.</p>
               <p>Delodajalec bo po novem plačeval še prispevek za primer poškodb pri delu in poklicne
               bolezni. Na ta način bodo vključeni bolje zavarovani, kot so bili doslej. Študentom
               se bo izvajanje malega dela štelo tudi v pokojninsko dobo, saj navedene rešitve po
               našem prepričanju prinašajo pozitivne izboljšave dosedanje ureditve.</p>
               <p>Nadalje bi opozorili, da študentsko delo predstavlja samo 4 % vseh opravljenih
               delovnih ur, vendar v segmentu zaposlovanja do 30 let predstavlja kar 15 % vseh
               delovno aktivnih mladih. Raziskava iz leta 2010 z naslovom Ekonomski vidiki
               študentskega dela dokazuje, da študentska populacija ni le nelojalna konkurenca
               svojim kolegom diplomantom, ampak so nelojalna konkurenca tudi mladi nekvalificirani
               delovni sili do 30 let. Zaradi ugodnosti za delodajalce študenti podaljšujejo
               absolventski staž ter ohranjajo študentski status s prepisovanji med izobraževalnimi
               zavodi. Plačilo študenta predstavlja le 55 % stroškov povprečno plačanega delavca.</p>
               <p>Zato se nam zdi izredno pomembno, da bodo ob navedenem zakonu predlagane še druge
               ustrezne in potrebne rešitve. Ena takšnih je po mnenju LDS prav gotovo tudi nujna
               ureditev evidence enotnega vpisa, ki bo odpravila navedene anomalije.</p>
               <p>Zaradi študentskih in dijaških protestov in njihovega nestrinjanja s predlogom
               zakona je treba jasno povedati, da študentom z novim zakonom ne bo odvzeta možnost
               dela, je pa res, da se omejuje obseg malega dela študentov in dijakov, ki je omejen
               na 720 ur letno. Že sedaj pa 80 % študentov opravlja manjše število ur, kot pa je
               predvideno v zakonu.</p>
               <p>Opravljanje dela v času študija v Poslanskem klubu LDS ocenjujemo kot pozitivno, saj
               si študentje z delom nabirajo delovne izkušnje in navezujejo stike z bodočimi
               delodajalci. Vendar smo prepričani, da je glavna študentska obveznost opravljanje
               študijskih obveznosti. Zato v LDS vztrajamo, da mora država ustvariti takšne pogoje,
               ki bodo omogočili študij vsem tistim, ki želijo študirati, ne glede na socialni
               status in položaj posameznika. Zato podpiramo uveljavitev zakona o malem delu šele s
               1. januarjem 2012, ko bodo po zagotovilih Ministrstva za delo, družino in socialne
               zadeve že uveljavljene državne štipendije v večji višini in večjem številu.</p>
               <p>Na podlagi teh zagotovil v Poslanskem klubu LDS tudi v prvi obravnavi izrekamo
               podporo navedenemu zakonu. Ob tem pa poudarjamo pozitivne spremembe za dodelitev
               državne štipendije, ki pomeni dvig cenzusa za dodelitev na višino dohodka 600 evrov
               na družinskega člana. Pozitivno ocenjujemo tudi dodatne elemente in kriterije za dvig
               zneska štipendije glede na uspeh študija, deficitarne študijske usmeritve in
               oddaljenost od kraja bivanja. Z njihovim upoštevanjem bo lahko štipendija segla tudi
               čez 400 evrov.</p>
               <p>Precej polemik in nasprotujočih si mnenj je povezanih z višino, predvsem pa
               delitvijo in namembnostjo dajatev iz malega dela, ki skupaj predstavljajo 14 %.
               Podpiramo rešitev, da bodo dajatve iz malega dela v največji meri namenjene za
               štipendije in nove študentske domove, pri čemer bodo tudi upokojenci in brezposelni
               prispevali v ta sklad.</p>
               <p>Ob že omenjenih potrebnih štipendijah bi poudarili potrebo še po naslednjem pogoju
               za izvajanje študijskih obveznosti. To je potreba po zagotovitvi potrebnih bivalnih
               kapacitet za študente, zato podpiramo opredeljeno namembnost teh sredstev. Del
               sredstev bo namenjen oblikovanju po našem mnenju potrebnega rizičnega sklada, ki bo
               vzpostavljen za pokrivanje neplačil delodajalcev, sodne takse ter stroške izterjave.
               Del sredstev bo namenjen tudi interesnemu delu študentov, kar ocenjujemo kot potrebno
               in nujno. Zato v LDS zagovarjamo avtonomnost študentskega delovanja, česar zakon ne
               omejuje, saj se sredstva za delovanje študentskih organizacij ohranjajo, drugačen
               sistem razdeljevanja dela sredstev, za katera bodo po novem lahko kandidirale tudi
               druge mladinske organizacije, pa bo še okrepil raznovrstnost in raznolikost projektov
               študentskih, dijaških in mladinskih organizacij, kar bo prispevalo h krepitvi
               celotnega slovenskega mladinskega sektorja.</p>
               <p>Z omejitvijo števila ur, ki jih bodo lahko opravili vključeni v malo delo, se bo
               zmanjšala tudi možnost zlorab v primeru, ko je potreba na nekem delovnem mestu
               skleniti redno delovno razmerje. Ker je slišati vrsto opozoril, da bodo posledice
               uvedbe zakona ravno nasprotne, v LDS pričakujemo tudi bolj učinkovito delo
               inšpektorata za delo, saj so bile zlorabe napotnic na področju študentskega dela
               odkrite zelo redko, čeprav je bilo v javnosti slišati vrsto opozoril o zlorabah.</p>
               <p>Za preprečevanje zlorab se v zakon uvajajo tudi omejitve števila vključenih v malo
               delo pri posameznem delodajalcu glede na število zaposlenih. Zaradi opozoril
               delodajalcev, da bodo zelo omejeni pri najemanju delovne sile za večje in krajše
               dogodke, v primeru sejmov, prireditev, v poslanskem klubu LDS podpiramo ustreznejšo
               rešitev, kjer je omejitev zapisana kot mesečna omejitev ur opravljenega malega dela
               pri delodajalcu.</p>
               <p>Glede na burne odzive zainteresirane javnosti in nekaterih socialnih partnerjev
               glede na posredovane pripombe in mnenja, smo v LDS veliko pozornost namenili
               izmenjavi pogledov in stališč o vsebini zakona tako s predlagateljem kot
               zainteresiranimi. Opravili smo veliko pogovorov, iskali sprejemljive rešitve in
               odgovore na izpostavljene dileme. Pri tem smo bili opozorjeni s strani predstavnikov
               študentskih servisov, da je za posredovanja dela 2 % dajatev premajhna. Glede na
               argumente Ministrstva za delo, družino in socialne zadeve, ki v dokaz korektnosti
               izračunov ponuja delovanje zavoda za zaposlovanje, ki opravi več storitev za manj
               denarja, bo v nadaljevanju sprejemanja zakona prav gotovo še priložnost za izmenjavo
               dodatnih argumentov. Pri tem se opozorila nanašajo predvsem na plačevanje
               zdravstvenih pregledov ter njihovo število.</p>
               <p>Ob razpravi o zakonu je bila izražena bojazen tudi na podlagi izkušenj drugih držav,
               da bi določen sloj in določeno število delavcev postalo popolnoma odvisno od malega
               dela, ki bi ga opravljali pri več delodajalcih ter bi tako postali zaprti v krog
               malega dela brez možnosti redne zaposlitve in tako ujeti v past revščine. Glede na
               mednarodne primerjave se strinjamo z oceno Ministrstva za delo, družino in socialne
               zadeve, da je naš sistem drugačen, da je meja zaslužka vezana na minimalno plačo. Pri
               tem je treba poudariti, da se bodo brezposelni v malo delo vključevali prostovoljno.
               Njihov osnovni cilj skupaj z zavodom za zaposlovanje pa bo še vedno iskanje redne
               zaposlitve in programi aktivnega zaposlovanja. Pomembno je namreč, da brezposelni
               obdržijo stik z delom, z delodajalci, tako bodo z malim delom delovno aktivni s
               ciljem, da najdejo delodajalca za redno zaposlitev preko malega dela. Sedaj to delo
               iščejo na črno in s serijo sive ekonomije. Ker se nam opozorila študentov, sindikatov
               in drugih zdijo zelo pomembna, podpiramo predlagano rešitev v zakonu, ki predvideva
               ustanovitev strokovne komisije za spremljanje izvajanja malega dela. Le-ta bo
               spremljala izvajanje zakona v praksi in ravno preko njenega dela bo mogoče sproti
               odpravljati morebitne težave in odstopanja od postavljenih ciljev zakona. Ker je
               zakon o malem delu razburkal širok krog zainteresiranih in ker še vedno obstajajo
               zelo odklonilni pogledi do predlagane vsebine zakona, v Poslanskem klubu LDS tudi
               današnjo razpravo razumemo kot priložnost za iskanje najboljših rešitev. Ob tem
               pozitivno ocenjujemo dosedanje izboljšave zakonskega besedila, do druge obravnave pa
               ga bomo lahko še dopolnili. Pri tem si želimo nadaljnje dogovarjanje o vsebini
               iskanja najboljših rešitev v okviru socialnega dialoga.</p>
               <p>V Poslanskem klubu LDS bomo v prvi obravnavi podprli predlog zakona, hkrati pa
               pričakujemo odgovore in rešitve na odprte dileme, s katerimi bi ustrezno lahko
               nadgradili zakonsko besedilo. Hvala lepa.</p>
            </sp>
            <sp xml:id="SDZ5-Redna-19-2010-07-14.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Dejan Levanič.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp8">

               <speaker>DEJAN LEVANIČ:</speaker>

               <p>Spoštovani predsednik, kolegice in kolegi!</p>
               <p>Zakon o malem delu je sestavni del slovenske izhodne strategije za leti 2010–2013 in
               kot tak tudi umeščen v celoto predvidenih sprememb na trgu dela. Ker danes obstajajo
               različne oblike priložnostnega in občasnega dela, ki so opredeljene tudi v več
               zakonih, je tudi njihovo izvajanje zelo različno. Prav tako se bistveno razlikuje
               glede na pravice in varnost tistih, ki ta dela tudi opravljajo. Delodajalci se vedno
               bolj poslužujejo nestandardnih oblik dela in vse več ljudi opravlja delo, ki ima
               občasen in priložnosti značaj, zato je nujno treba postaviti nek jasen okvir za
               opravljanje teh del, določiti standarde in zagotoviti tem delavcem primerljive
               pravice iz dela in socialnih zavarovanj.</p>
               <p>Vključitev nestandardnih oblik dela v socialna zavarovanja pa je pomembna tudi za
               vzdrževanje socialne države. Z uvedbo malega dela želimo tudi zmanjšati obseg dela in
               zaposlovanja na črno, saj se s tem uvaja neka možnost legalnega opravljanja plačanega
               dela, ki ima lahko tudi elemente delovnega razmerja pod ugodnejšimi pogoji za
               delodajalca. Predlog zakona o malem delu med drugim ureja tudi občasno in
               priložnostno delo študentov in dijakov. Z zakonom želimo namreč vzpostaviti sistem,
               ki bo učinkoviteje ščitil pravice dijakov in študentov ter jim omogočil ustrezno
               varnost na trgu dela, hkrati pa ohranil neke pozitivne strani trenutne ureditve
               študentskega dela. Po podatkih iz raziskave Evroštudent slovenski študentje v
               povprečju prebijejo na predavanjih in drugih študijskih obveznostih 18 ur tedensko,
               nadaljnjih 17 ur na teden pa jim vzame individualno študijsko delo. Poleg tega
               namenijo 17 ur na teden plačanemu delu, skupaj torej traja delovnik povprečnega
               študenta 52 ur tedensko. Bolonjski proces zahteva še intenzivnejše delo študentov, se
               pravi visokošolskega študija, zato se je obremenitev študentov s študijskimi
               obveznostmi v zadnjih letih še povečala. Raziskava Evroštudent tudi ugotavlja, da
               delovna obremenitev študentov vpliva na študij, ko delovne obremenitve presežejo 15
               ur na teden. Študentje torej veliko časa namenjajo delu ob študiju, zato študij kot
               tak traja dlje.</p>
               <p>Socialni demokrati smo mnenja, da je treba ustvariti pogoje za to, da bo lahko
               študent več študiral in manj dela.</p>
               <p>Študentsko delo, kot ga poznamo danes, je sigurno socialni korektiv, ki je mnogim
               omogočil, da so si lahko z delom študij sploh privoščili. Pa čeprav naj bi študij v
               Sloveniji bil brezplačen. In študentsko delo danes predstavlja eno izmed najbolj
               neoliberalnih oblik dela, saj študentom ne nudi nobene varnosti.</p>
               <p>Zato moramo vsi skupaj ob sprejemanju zakona o malem delu odgovoriti na ključno
               vprašanje :Ali zakon o malem delu škodi študentu? Ko pregledamo argumente, vidimo
               odgovor, da to ne drži in da to ni namen zakona. Ravno nasprotno. Za študente ta
               zakon pomeni veliko pridobitev. Pa poglejmo zakaj. S tem zakonom izpolnimo dva cilja,
               ki sta nujna. Prvi cilj je socialna varnost študentov. Študent bo ob vključevanju, se
               pravi v zakon o malem delu, pokojninsko, invalidsko in zdravstveno zavarovan, tekla
               mu bo delovna doba in priznane mu bodo delovne izkušnje. Kar je še posebej pomembno
               zaradi tega, ker od mladega človeka delodajalec zahteva predvsem delovne izkušnje, ko
               se vključuje na trg dela, teh pa nima, kljub temu, da je v času študija opravljal
               kakršnokoli delo. In drugi cilj, dajemo mu pogoje, da lahko študent študira. To so
               štipendije. V zakonu o uveljavljanju pravic iz javnih sredstev prihaja Slovenija do
               števila štipendij, kot jih v zgodovini ni imela. Cenzus s 300 evrov na družinskega
               člana se zvišuje na 600 evrov na družinskega člana, kar je 100 % povišanje in pomeni
               okrog 10 tisoč štipendij več. Že v času največje krize, torej v letu 2009, smo cenzus
               zvišali na 68 % minimalne plače, na 70 % za otroke, ki prihajajo iz enostarševskih
               družin ali otrok s posebnimi potrebami. Torej smo že povišali cenzus za štipendije,
               zdaj se ta cenzus spreminja iz minimalne v povprečno plačo. Študent bo lahko za
               razliko od drugih dveh skupin, o katerih bom govoril nekoliko kasneje, torej
               upokojencev in brezposelnih, delo ob študiju prilagajal tudi svojemu študijskemu
               procesu, ker bo lahko delal 14 ur na teden ali 60 ur na mesec ali štiri mesece v
               letu. Pri tem bo lahko zaslužil 6 tisoč evrov. Že danes je več kot 80 % študentov pod
               to mejo zaslužka. Tako finančno zakon o malem delu študentov ne bo omejeval, poleg
               tega pa bomo na drugi strani imeli veliko več štipendij.</p>
               <p>Določena je tudi minimalna urna postavka. Ta je zapisana v zakonu o malem delu in
               znaša 4 evre. Po zdajšnjem sistemu je bila povsem prepuščena trgu dela, gibala se je
               od 2 evra pa vse do 35 evrov na uro. Odpravljajo se tudi zlorabe, saj danes ni
               nobenih omejitev in preverjanja v postopku izdajanja napotnic. V zakonu o malem delu
               pa so vgrajene varovalke, ki bodo delovale predvsem preventivno. Študentje bodo
               zaščiteni pred tistimi, ki ne plačujejo. To se dogaja veliko študentom, in žal
               ostanejo brez denarja in brez vsake zaščite. Vsak študentski servis naj bi imel danes
               svoj rizični sklad, s svojimi pravili, kar pomeni neenak položaj študentov.
               Marsikateri študentski servis rizičnega sklada sploh ni imel ali pa se je izčrpal že
               v prvi polovici leta. V zakonu o malem delu je predviden skupen rizični sklad, ki ga
               bo vodil Zavod Republike Slovenije za zaposlovanje, kjer bodo študentje, predvsem
               tisti, ki ne bodo dobili plačila s strani delodajalcev, to plačilo lahko tudi
               izterjali iz sklada.</p>
               <p>Veliko jabolko spora so tudi finance študentskih organizacij in študentskih
               servisov. Te se v zakonu o malem delu postopoma zmanjšujejo, še vedno pa bodo imeli
               toliko, in to jim seveda zakon zagotavlja, da bodo lahko delovali, ohranjali svojo
               avtonomnost, da bodo lahko projekti za študente nemoteno funkcionirali tudi v
               prihodnje.</p>
               <p>Sredstva se po predlogu zakona o malem delu v največjem procentu namenjajo za
               financiranje štipendij in izgradnjo in vzdrževanje študentskih domov. Na podlagi
               načela medgeneracijske solidarnosti bodo sredstva za svoj namen s svojim delom
               prispevali tako dijaki in študentje kakor tudi upokojenci, brezposelni in druge
               neaktivne osebe. Manjši del teh sredstev bo torej namenjen za rizični sklad,
               delovanje organizacij študentov, izvajanje projektov, namenjenih študentom in seveda
               upokojencem, izvajanje aktivne politike zaposlovanja ter za podporo, evidentiranje in
               pa spremljanje malega dela. S strožjimi pravili glede porabe sredstev iz dajatve
               želimo doseči predvsem učinkovitejšo in gospodarnejšo porabo teh sredstev, ki so se
               danes porabljala brez nadzora. In prav je, da sredstva nadzirajo in da ima pri tem
               kaj besede tudi država.</p>
               <p>Predlog zakona o malem delu določa, da bodo malo delo lahko opravljali tudi
               upokojenci in brezposelni. Ko govorimo o brezposelnih, je treba povedati, da je nujno
               treba dati brezposelni osebi možnost, da tudi v času brezposelnosti ohranja aktivni
               stik s trgom dela in delodajalci ter ohrani neke delovne navade in nadgradi znanje in
               sposobnosti, hkrati pa z zaslužkom vsaj delno nadomesti izpad rednega dohodka. Z
               aktivno vključitvijo na trg dela bo oseba manj izpostavljena, da pade v past
               dolgotrajne brezposelnosti, hkrati pa se z aktivnostjo krepi tudi svojo samopodobo.
               Pomembno je tudi, da se bodo opravljene ure malega dela brezposelni osebi štele tudi
               v pokojninsko dobo in v delovne izkušnje, kar ji bo seveda v pomoč pri iskanju redne
               zaposlitve. Malo delo lahko vodi tudi v redno zaposlitev, saj lahko na ta način
               delodajalec spozna in preizkusi delavca na delovnem mestu, zavod pa lahko z ukrepi
               aktivne politike zaposlovanja spodbudi prehod brezposelnega seveda v redno delovno
               razmerje.</p>
               <p>Opravljanje malega dela za brezposelno osebo ne bo pomenilo obveznosti ali izgubo
               pravic, ki jih ima kot brezposelna oseba, vendar pa opravljanje malega dela ne sme
               ovirati brezposelnega pri iskanju redne zaposlitve. Zavod RS za zaposlovanje ne bo
               napotoval brezposelnih oseb na malo delo, temveč se bodo za to delo odločali
               prostovoljno. Možnost opravljanja malega dela je v korist brezposelnim osebam, saj
               jim daje možnost pridobivanja dodatnega zaslužka in povečuje tudi njihovo možnost za
               pridobitev redne zaposlitve, govorim o novih delovnih izkušnjah, socialni
               izključenosti, ne da bi to vplivalo na njihove pravice, ki izhajajo iz zavarovanja za
               primer brezposelnosti. Do sedaj brezposelni te možnosti niso imeli, zato se je veliko
               dela in storitev opravilo na črno, tudi preko študentskih napotnic, izdanih drugim
               osebam s statusom dijaka ali študenta. V času do druge obravnave želimo kljub temu
               Socialni demokrati opraviti še nekaj usklajevanj skupaj z ministrstvom, ker ne
               želimo, da se dobra ideja o vključevanju brezposelnih izrodi v sistem, kjer se bodo
               le-ti znašli v začaranem krogu malega dela in v redno zaposlitev ne bodo prišli.
               Varovalke v zakonu že obstajajo, imamo pa mnenje sindikatov, ki opozarjajo na
               določene pasti. Zato so možni dodatni ukrepi, ki prihajajo s strani Socialnih
               demokratov za zmanjšanje možnosti zlorab in negativnih učinkov malega dela za
               brezposelne, kot je recimo, da napotnico za malo delo lahko brezposelnemu izda le
               pristojna enota zavoda za zaposlovanja, ki tako v celoti ohranja nadzor nad
               aktivnostjo iskalca zaposlitve. Zavod lahko tudi odkloni izdajo napotnice, če oceni,
               da si brezposelni s predvidenim malim delom ne bo izboljšal zaposlitvenih možnosti.</p>
               <p>Drug takšen predlog je,da na napotnice za malo delo za brezposelne se mora natančno
               vpisati čas opravljanja dela, ure začetka in konca opravljanja dela, tako se lahko
               zmanjša možnost zlorab malega dela za delo na črno in tudi inšpektorski nadzor bi v
               tem primeru bil lažji. Vsem skupaj nam namreč mora biti v interesu, še posebej v teh
               časih, da ima čim več ljudi delo in da imajo pri tem zagotovljene osnovne pravice, ki
               jim pripadajo, zato bomo Socialni demokrati zakon o malem delu v prvem branju
               podprli. Hvala lepa.</p>
            </sp>
            <sp xml:id="SDZ5-Redna-19-2010-07-14.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavila Alenka
               Jeraj.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp10">

               <speaker>ALENKA JERAJ:</speaker>

               <p>Hvala za besedo. Lep pozdrav vsem!</p>
               <p>Zakon ima, podobno kot mnogi zakoni, ki jih pripravlja Ministrstvo za delo, družino
               in socialne zadeve, dober namen, vendar pa je izvedbeno precej slab. Poleg tega
               ministrstvo tradicionalno slabo načrtuje finančne posledice, pa tudi ne vemo, na
               podlagi katerih analiz je prišlo do nekaterih podatkov oziroma upošteva neka obdobja
               tako imenovanih debelih krav oziroma leta, ko so nekatere stvari bile na najvišjem
               nivoju, in na podlagi tega načrtujejo tudi v prihodnje.</p>
               <p>Zakon ponovno kot nekateri drugi pod istim okriljem združuje tri različne skupine, z
               različnimi potrebami in značilnostmi posamezne skupine, torej upokojence, študente in
               brezposelne. Ocenjujemo, da je zakon lahko veliko boljši, če je pisan in pripravljen
               za eno skupino, saj zajame vse variante in tudi specifike določene skupine. Predvsem
               pa bi pričakovali, da pri pripravi takega zakona ministrstvo opravi razgovore z vsemi
               tremi skupinami, za katere zakon pripravlja, prisluhne njihovim predlogom in nato
               tudi z vsaj približno usklajenim predlogom zakona pride v parlament.</p>
               <p>Vendar tudi tokrat Ministrstvo za delo, družino in socialne zadeve ignorira tiste,
               ki jim je zakon namenjen. Nekateri govorijo o tem, da je socialni dialog umrl, da
               pogovora med socialnimi partnerji ni, in to kljub temu, da ste v koalicijski sporazum
               zapisali: <q>"Za uspešno izvajanje varne prožnosti je treba zagotoviti aktivno
               sodelovanje socialnih partnerjev ter pripravljenost zainteresiranih strani za sprotno
               sprejemanje zakonodajnih sprememb."</q> V pogovorih predstavniki študentov in
               upokojencev, sindikatov, razen menda enkrat upokojenci niso sodelovali oziroma so
               pogovori potekali na različnih nivojih, ko nekdo govori, drugi pa posluša, vendar ne
               sliši. Nekdo piše zakone, za katere pravi, da so namenjeni tem specifičnim skupinam,
               pa jih zraven ne povabi, ne prisluhne njihovim argumentom. To jih je očitno tudi
               združilo, da so skupaj nasprotovali in še vedno nasprotujejo zakonu o malem delu.
               Podoben primer smo imeli pri zakonu o subvencioniranem delovnem času. Z njim se niso
               strinjali delodajalci, sindikati, pripravili so proteste pred parlamentom. Minister
               je vztrajal, nekajkrat smo znižali sredstva v proračunu za ta namen, v nekaterih
               podjetjih podaljšali agonijo za nekaj mesecev, saj dnevno dobivamo informacije, da se
               podjetja, ki so bila deležna teh subvencij, zapirajo, da se uvajajo stečaji in
               odpuščajo delavci, ustanavljajo slamnata podjetja in podobno. Socialni sporazum, ki
               je bil sprejet v času prejšnje vlade, je že potekel in pričakovali bi od nove vlade,
               da bo s socialnimi partnerji dogovorila nov socialni sporazum, dogovorila način, kako
               se bodo pogovarjali in dogovarjali s socialnimi partnerji. Vendar tega dogovora ni,
               kar očitno za Pahorjevo vlado pomeni, da se tudi pogovarjati in dogovarjati s
               socialnimi partnerji ni treba.</p>
               <p>Na to v naši poslanski skupini ne pristajamo. V prejšnjem mandatu smo mnogo naporov
               vložili v to, da smo usklajevali predloge, ne samo s socialnimi partnerji, pač pa
               tudi s takratno opozicijo, ker menimo, da je socialni dogovor o ključnih reformah in
               rešitvah potreben in tudi edini garant, da so rešitve potem za večino ustrezne in
               tiste najboljše.</p>
               <p>Delo študentov je danes urejeno v zakonu o zaposlovanju in zavarovanju za primer
               brezposelnosti. Verjetno bi zakon res potreboval nekaj izboljšav. Že s spremembami v
               preteklih obdobjih se je bistveno povečal nadzor nad delom študentskih servisov.
               Odpravljene so bile nekatere anomalije in nepravilnosti. Pred leti je za kratek čas
               zaživel celo način poročanja, dodatnega poročanja o vseh izdanih napotnicah tudi
               Inšpektoratu za delo. Kasneje je bilo to sicer ukinjeno, verjetno predvsem zato, ker
               je šlo za ponovno papirno poročanje namesto morda elektronskega, ki bi povzročilo
               manj birokracije in manj dokumentacije, ki jo najbrž inšpektorat niti ni mogel
               obdelati. Vendar pa je bil to dober način, da je bil inšpektorat že v začetku, preden
               je bilo izvedeno študentsko delo, obveščen o tem, da tako delo poteka, in o vseh
               ključnih podatkih, ki so potrebni za to, da je nadzor nad tem dober.</p>
               <p>Nam se zdi neprimerno omejevati študentsko delo, ne da bi hkrati uredili druga
               področja. Ministrstvo namreč obljublja nove štipendije, vendar zakona še ni ,kljub
               temu da je v normativnem načrtu Vlade vpisan za leto 2010. Po prvotnem predlogu naj
               bi začel veljati že s 1. 1. 2011, nato je bila prestavljena uveljavitev na 1. 9.
               2011. Glede na izkušnje pa se verjetno zna zgoditi, da bo še kam v prihodnost
               umaknjen, ker ugotavljamo, da so zakoni slabo pripravljeni, potem jim pa podaljšujemo
               čas uveljavitve, da bi v tistih kratkih mesecih uspeli zagotoviti vse, kar je za
               uveljavitev zakona potrebno. Pred tem bo začel veljati zakon o uveljavljanju pravic
               iz javnih sredstev, zakon o socialnih transferjih, s katerim ukinjate štipendijo za
               mladoletne dijake. Po tej logiki bi bilo štipendij kvečjemu manj, ne pa več, saj tudi
               pomemben del teh dijakov prejema danes še štipendije, pa jih v prihodnje očitno ne
               bo.</p>
               <p>V naši poslanski skupini menimo, da je področje študentskega dela nujno potrebno
               urediti, vendar pa se sprašujemo, ali je to prava pot. Podpiramo tudi predlog, da se
               študentsko delo bolj obdavči, da ne bo predstavljalo nelojalne konkurence, in da
               imajo iz tega naslova študentje tudi določene ugodnosti,da jim teče delovna doba in
               podobno. Vendar pa se take stvari in take korenite spremembe delajo postopoma. Ne
               moreš v bistvu čez noč za 100 % povečati obdavčitev, ker to pomeni problem tako za
               delodajalce kot za študente same.</p>
               <p>Zakon po našem mnenju sam po sebi ne bo omejil študentskega dela in uredil tega
               področja, vsaj ne v tistem delu, kjer je največ zlorab. Nekaj o tem sem že povedala.
               Mnogo učinkoviteje bi to dosegli z ustrezno evidenco vpisov na visokošolske zavode,
               ko bi te evidence povezali in zaostrili pogoje za pridobitev statusa tudi s spremembo
               davčne zakonodaje, se pravi že omenjena višja obdavčitev, vendar pa ne na enkrat za
               100 % in več. Morda bi razmišljali o večji obdavčitvi dohodkov nad določenim zneskom,
               kajti s pretiranim omejevanjem študentskega dela bomo spet povzročili posojanje
               napotnic ali pa bo prišlo do tega, da se bo ponovno izplačevalo na druge manj
               obdavčene načine, se pravi, na potne stroške ali kaj podobnega. Predvsem pa seveda z
               ostrejšim nadzorom, če študentje delajo polni delovni čas in neprekinjeno več
               mesecev, obstajajo elementi delovnega razmerja, zato bi delodajalec v skladu z
               zakonom o delovnih razmerjih moral skleniti pogodbe o zaposlitvi. Kot rečeno, če bi
               ostalo v veljavi poročanje študentskih servisov direktno na inšpektorat, bi verjetno
               te stvari lahko pravočasno ugotavljali in bi inšpektorat iz prve roke imel tudi te
               podatke. Nadzor je sploh tisti, kjer smo najboljši v tej državi. V zakonih po navadi
               sicer imamo predvidene sankcije in ustrezno kazensko odgovornost, vendar pa to v zelo
               slabi meri realiziramo. Ministrstvo bi se verjetno moralo tudi vprašati, kako je
               mogoče, da je v letu 2009 47 študentskih servisov za 12 milijonov evrov in z 250
               zaposlenimi izvedlo vse postopke za študentsko delo za 150 tisoč dijakov in
               študentov, medtem ko zavod za zaposlovanje, kamor sedaj prenašamo to delo, z 900
               zaposlenimi za 45 milijonov evrov izvede postopke za 100 tisoč brezposelnih. Sedaj ta
               zavod dodatno obremenjujemo, kljub temu da ves čas govorijo, da delajo s premalo
               ljudmi in večina državljanov ga prepoznava kot neučinkovitega ali pa vsaj bolj slabo
               učinkovitega. Že sedaj po veljavni zakonodaji je možno, da tudi zavodi za
               zaposlovanje posredujejo študentsko delo, vendar se to ne dogaja, kajti učinkovitost
               je, kot rečeno, zelo slaba, in se bo tisti, ki se za tako delo odloči, odločil za
               tisti servis ali pa tisto organizacijo, ki mu to najhitreje naredi. In verjetno bi
               lahko bolje izkoristili sistem, ki ga imamo, in okrepili, kot rečeno, nadzor, da ne
               bi prihajalo do zlorab. Sindikati opozarjajo, da predlog zakona o malem delu ni
               namenjen ureditvi študentskega dela, saj bi ga lahko uredili drugače, tudi oni so
               podali nekaj predlogov, ampak bo delodajalcem omogočil predvsem izkoriščanje
               delavcev, pritisk na redno zaposlene in zniževanje cene njihovega dela. Zgledujemo se
               po Nemčiji, kjer se je zaposlilo le 10 % tako imenovanih malih delavcev, kar pomeni
               zelo malo vplačnikov v obe blagajni, ki sta vsak dan bolj prazni, torej pokojninsko
               in zdravstveno blagajno. Zakon omogoča delo preko inštituta malega dela tudi
               upokojencem. Zagotovo ga bodo potrebovali, ko jim boste zamrznili pokojnine, da bodo
               prišli iz meseca v mesec, vendar pa bodo imeli najbrž ne malo težav, ko bodo stali v
               vrsti pred okencem na zavodu za zaposlovanje za triurno košnjo trave pri sosedu.</p>
               <p>Obremenjujete ponovno delodajalce. Nalagate jim cel kup opravil, ob tem pa pravite,
               da bo zakon razbremenil podjetja. V resnici kot z mnogimi drugimi povečujemo
               administracijo, kar bo zahtevalo dodatne kapacitete in nove ljudi na zavodih za
               zaposlovanje.</p>
               <p>Predvidevamo ponovno izgradnjo novega informacijskega sistema za 2 milijona evrov.
               Tudi to srečujemo v vsakem zakonu. V nadaljevanju sicer vsakoletno vzdrževanje ne bo
               bremenilo proračuna, ampak naj bi bilo financirano iz malega dela. Vendar pa
               izkušnjah, če informacijski sistem ne deluje, ni zagnan pravočasno in vsaj poskusno
               nekaj časa ne teče, se zgodi računalniški mrk, ali kako bi temu rekli, in si naredimo
               in nakopljemo še več težav.</p>
               <p>Predlog zakona tudi zelo podrobno določa, kaj mora vsebovati besedilo javnega
               razpisa, na katerem bodo kandidirale organizacije, ki bodo hotele dobiti status
               pooblaščene organizacije za posredovanje dela. Vse o tem, kako bo komisija odpirala
               vloge in podobne malenkosti, medtem ko druge zelo pomembne stvari prepušča
               podzakonskim predpisom, na primer pravilnik o pogojih za opravljanje dejavnosti
               posredovanja malega dela, ki bo podrobneje predpisal pogoje za pridobitev dovoljenja
               za posredovanje malega dela, pogoje za podaljšanje, trajanje dovoljenja, način
               obračuna stroškov, ki se prizna organizaciji, način finančnega in drugega poročanja,
               skratka cel kup drugih stvari urejamo potem v podzakonskih aktih.</p>
               <p>Predlog predvideva tudi ustanovitev dveh novih institucij oziroma skladov, s
               katerimi bo moral nekdo upravljati, kamor naj bi se stekali prihodki od koncesij, ki
               naj bi bili namenjeni za sofinanciranje štipendij, za delovanje študentske
               organizacije, izvajanje projektov, izvajanje aktivne politike zaposlovanja in tako
               naprej. Da sklada ne bosta le skrbnika koncesijskih sredstev, ampak neka nova
               inštitucija, napeljuje navedba, da bodo prihodki obeh skladov poleg dajatev iz malega
               dela lahko tudi prihodki iz javnih sredstev, iz sredstev evropskih skladov in
               donacije. Ustanavljamo tudi nov rizični sklad, strokovno komisijo, ki bo sicer o
               predlogu zakona to delala v času rednih zaposlitev in ne bodo potrebne dodatne
               zaposlitve. Vendar pa po izkušnjah to po navadi preraste v nekaj drugega, zato se
               sprašujemo, zakaj potrebujemo še tri sklade in dodatno komisijo. Ali je to spet neka
               nova poenostavitev in racionalizacija?</p>
               <p>Zakon prinaša novo administracijo. V 36. členu imamo cel kup evidenc in kaj vse bo v
               teh evidencah. Nove inštitucije, zapleten način, ki bo zahteval nekajkrat več
               operacij, kot jih imamo danes. Namesto da bi sistem poenostavljal, ga komplicira,
               zaradi česar se najbrž tudi delodajalci ne bodo v taki meri odločali za to obliko,
               podobno kot ne zaživijo tudi druge oblike, skrajšan delovni čas in podobno, ker jih
               zraven obremenjujemo s cel kup administracije.</p>
               <p>Pri zakonu o malem delu je potrebno povedati dve stvari. V naši poslanski skupini se
               strinjamo, da je nujno potrebno na nek način urediti študentsko delo, bolje
               nadzorovati, kaj se dogaja na študentskih servisih. V zvezi s tem smo tudi sami
               sprejeli nekaj ukrepov, ko smo to možnost imeli. S temi ukrepi in s temi koraki bi
               bilo treba nadaljevati. Predvsem pa nas moti, da so izključeni socialni partnerji iz
               pogovorov. Zagotovo bi bil zakon veliko kvalitetnejši, če bi bil dosežen dogovor z
               vsemi tistimi, za katere ministrstvo zakon piše, torej z upokojenci, študenti in
               brezposelnimi.</p>
            </sp>
            <sp xml:id="SDZ5-Redna-19-2010-07-14.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavila Cvetka Zalokar Oražem.</p>
            </sp>
            <sp xml:id="SDZ5-Redna-19-2010-07-14.sp12">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani predsednik, spoštovani kolegi in kolegice!</p>
               <p>Poglavitni namen predloga zakona, o katerem govorimo, je enotna ureditev različnih
               začasnih oblik dela. Tako se bodo po novem tudi upokojencem in brezposelnim, torej
               neaktivnim, kot tudi študentom, ki bodo opravljali priložnostna in občasna dela
               oziroma malo delo, omogočile primerljive pravice iz socialnih zavarovanj in s tem
               tudi ustrezna varnost na trgu dela. To poudarjam na začetku prav zaradi tega, ker me
               čudi, da sindikati ne podpirajo predloga tega zakona, ki pravzaprav velikemu delu,
               segmentu na trgu dela, daje večje socialne pravice. S temi ukrepi naj bi se zmanjšal
               tudi delež zaposlovanja in dela na črno; tudi tu bi se lahko srečali z interesi
               sindikata. S temi ukrepi se zaradi prilagajanja študentov študijskim obveznostim ne
               postavlja mesečna, ampak letna urna omejitev. To želim posebej poudariti, ker se v
               javnosti govori, da ta zakon pomeni malodane ukinitev študentskega dela. Vsi ostali
               bodo delali največ 60 ur mesečno, kar pomeni, da je kvota za študente bistveno večja.
               Brezposelne osebe malo delo lahko opravljajo le, če bodo ostale aktivne iskalke redne
               zaposlitve. Tudi to se mi zdi pomembna varovalka pri eventualnem izigravanju. Dodatne
               pogoje opravljanja malega dela brezposelnih pa ureja zakon o urejanju trga dela, ki
               bo tudi obravnavan na današnji seji.</p>
               <p>V Poslanski skupini Zares menimo, da malo delo omogoča aktivacijo in odskočno točko
               za redno zaposlitev brezposelnim osebam. Je možnost tudi za aktivno starost
               upokojencev in je možnost za občasno, študiju prilagojeno, poudarjam, študiju
               prilagojeno, delo za študente.</p>
               <p>Cilji zakona ne smejo poteptati in odpirati vrat novim oblikam izkoriščanja
               najšibkejših. Zato ne smemo dovoliti in moramo tudi v nadaljevanju obdelave zakona
               budno paziti, da ne bi prišlo, na primer, do veriženja malega dela, do česar bo
               zaradi omejitve števila ur verjetno težko prihajalo, in tudi do zmanjšanja števila
               zaposlitev s polnim delovnim časom. Da bi se izognili kakršnikoli možnosti, da se
               brezposelne osebe ujamejo v zanko revščine, lahko pričakujemo, da v nadaljnji
               obravnavi sprejmemo ustrezna dopolnila kot dodatne omejitve na strani delodajalcev,
               na primer, da po opravljenem določenem številu ur delavec ne bi več smel pri istem
               delodajalcu opravljati malega dela, lahko pa bi mu delodajalec ponudil redno
               zaposlitev oziroma prehod v delovno razmerje.</p>
               <p>Največ žgočih razprav in nasprotovanj zakonu je bilo zaradi sprememb študentskega
               dela. Mnogi so prepričani, da s predlogom zakona ukinjamo študentsko delo, o čemer
               sem že govorila in absolutno ni res, in tudi močno zarežemo v socialni položaj
               velikega števila študirajočih. Pa je res tako? Poglejmo današnji sistem. Po podatkih
               iz raziskave Evroštudent iz leta 2007 slovenski študenti v povprečju prebijejo na
               predavanjih 18 ur tedensko. Nadaljnjih 17 ur jim vzame individualno študijsko delo.
               Poleg tega namenijo 17 ur na teden plačanemu delu. Skupaj torej traja delovnik
               povprečnega študenta 52 ur tedensko. Bolonjski proces zahteva več intenzivnejšega
               dela študentov visokošolskega študija, zato se je obremenitev študentov s študijskimi
               obveznostmi v zadnjih letih povečala. Večina študentov torej tako dela občasno poleg
               študija zaradi pridobivanja dodatnih finančnih sredstev, nabiranja izkušenj, zaslužka
               ob študijskih dejavnostih in tako naprej. Za to delo zdaj niso zavarovani, delovne
               izkušnje se jim ne štejejo, niti se jim to obdobje ne šteje v pokojninsko dobo.
               Nemalo pa je tudi tistih, ki študentsko delo pogosto izrabljajo. Študentsko delo je
               pravzaprav koristno za vse, zato je tudi toliko anomalij na tem področju, kajti
               koristi vsem, delodajalcem, študentom, tistim, ki preko napotnic znižujejo stroške
               svojih organizacij. Zato je tudi preganjanje dela in misel, da je možno samo z
               nadzorom urediti to področje, iluzija, kajti interesi so vedno na stranitega, da je
               tega čim več in nadzor je tukaj pravzaprav obsojen na neuspeh.</p>
               <p>Kje prihaja do izrabljanja študentskega dela? Tudi pri vprašanju vpisovanja na
               fakulteto, kjer ugotavljamo, da mnogi želijo delati in ne študirati in je fakulteta
               le alibi, kritje za to zadevo. Delo je pri takšnih študentih na prvem mestu.
               Študirajo pa polovičarsko ali pa sploh ne, zato ugotavljamo, da v Sloveniji nekateri
               študirajo tudi do 10 let. V povprečju pa v tem trenutku že sedem let. Okoriščajo se
               pri tem delodajalci, posredniki dela, nekateri celo dobro služijo s preprodajo in
               provizijo na račun napotnic, ki jih dajejo drugim, tudi upokojencem za 10 %
               provizije. S tem pa postavljamo na glavo celoten sistem, v katerem bi moralo veljati:
               študent, naj študira, delavec pa dela.</p>
               <p>In kakšne so novosti, zaradi katerih je študentska organizacija zapustila pogajalsko
               mizo, prekinila socialni dialog, in je bilo na žalost razbitih tudi nekaj oken na
               pročelju Državnega zbora in vanj vržene granitne kocke? Naj pri tem izkoristim to
               priložnost tudi za to, da izrazim ogorčenje nad tem, kako zelo za neodgovorne se
               kažejo organizatorji študentskega protesta, saj se zdaj jasno vidi, da v trenutku, ko
               bi morali prevzeti odgovornost in tudi pokriti račun za nastalo škodo, gospa Katja
               Šoba na primer izjavlja, da za to ni pristojna.</p>
               <p>Ampak vrnimo se, kaj moti študentsko organizacijo. Malo delo še vedno v veliki meri
               ohranja pozitivne strani sedanjega študentskega dela oziroma njegov fleksibilni
               značaj na trgu dela, ob tem pa ščiti pravice dijakov in študentov in tudi nudi
               osnovno varnost. Najprej se omejuje čas, ki ga lahko študent posveti temu delu, ta je
               predpisan na 14 ur tedensko oziroma 720 ur na letni ravni, kjer je omogočena
               fleksibilnost, kar se mi zdi prav. Raziskava Evroštudenta, o kateri sem že govorila,
               ugotavlja, da delovna obremenitev študentov, da bi ne bil vpliv prevelik na študij,
               lahko obsega nekje 15 ur na teden. Torej smo se približali tistemu, kar nekje tudi
               svetujejo, za zgornji limit.</p>
               <p>Za socialno varnost dijakov in študentov je zelo pomembno dejstvo, da se bo malo
               delo štelo v delovno dobo, plačevali se bodo prispevki za pokojninsko zavarovanje,
               tudi za zavarovanje za primer poškodb na delu in poklicnih bolezni, ter zdravstveno
               zavarovanje. Omejuje se letni zaslužek v višini 6 tisoč evrov in določa najnižja
               postavka. Ta je šest evrov na uro. Za tiste, ki so nemalokrat ostali brez plačila, in
               teh je v zadnjem času vse več, pa se tudi uvaja rizični sklad, ki bo poplačeval vse
               tiste, ki od delodajalca ne bodo dobili izplačil. Tudi ta sklad se bo financiral iz
               te kvote pridobljenih sredstev. Tukaj mislim, da večjih težav najbrž študentska
               organizacija ni imela s temi rešitvami, imela jih je pa drugje. Boleča točka je
               razporeditev sredstev iz dajatev. Po novi ureditvi se bistveno povečuje odstotek
               sredstev, ki bo namenjen za štipendije. Je v tem lahko kaj spornega? Ohranja se tudi
               višina odstotka za izgradnjo študentskih domov. Je v tem lahko kaj spornega? Za
               štipendije in študentske domove se bo tako namenjala polovica vseh dajatev, ki bodo
               zbrane iz tega dela. Meni osebno se zdi to primerna rešitev. Na podlagi načela
               medgeneracijske solidarnosti bodo sredstva za te namene s svojim delom prispevali
               tako dijaki in študentje in tudi drugi, ki bodo delali na področju malega dela, tudi
               upokojenci in brezposelni. Bistveno manjši delež sredstev, kot je sedaj, in to pa
               poudarjam kot najbrž središče spora, pa bo namenjen kritju stroškov posredovanja
               malega dela, torej kritju stroškov študentskih servisov. Manj sredstev bo neposredno
               prejemala tudi študentska organizacija. Tukaj pa mislim, da sta tisti dve najbolj
               boleči točki. Kar se študentskih servisov tiče, jaz mislim, da bomo našli primerno
               raven, kje so stroški upravičeni, ampak tako kot stvari sedaj opazujemo, se tam
               ustvarjajo veliki dobički. Vidimo, s kakšnim premoženjem razpolagajo ljudje, ki so
               lastniki teh servisov, tako da kakšne velike solidarnosti na tem področju ni treba.</p>
               <p>Študentska organizacija pa je vseskozi več let že prestreljena s stalnimi lastnimi
               spopadi znotraj. Ob vsakih volitvah opazujemo pravo vojno za študentske stolčke. Ne
               nazadnje pred dnevi smo videli, da se celo med seboj znajo podkupovati, in to ne s
               tako majhnimi vsotami, za takšne ali drugačne glasove. Ne vem, od kod ves ta denar.</p>
               <p>Manjši del sredstev bo namenjen tudi za izvajanje inšpekcijskega nadzora, kar je
               prav tako v redu, vzdrževanje in vodenje evidence malega dela in tudi temu rizičnemu
               skladu, o katerem sem govorila. Del sredstev iz dajatev se bo namenilo za projekte,
               namenjene študentom in upokojencem. Ta sredstva, razdeljena glede na obseg malega
               dela po ciljnih skupinah, se bodo podeljevala na javnem razpisu, na katerem bodo
               lahko kandidirale vse organizacije, vsa združenja študentov in upokojencev ter drugi
               izvajalci aktivnosti za navedeni ciljni skupini, ampak z ločenimi razpisi, kar se mi
               zdi pomembno.</p>
               <p>S projektnim pristopom bo zagotovljena transparentnejša in gospodarnejša poraba
               sredstev iz teh dajatev. Enak odstotek sredstev iz dajatev, ustvarjenih z malim delom
               brezposelnih in drugih neaktivnih oseb, pa se bo namenil tudi za izvajanje ukrepov
               aktivne politike zaposlovanja.</p>
               <p>V Poslanski skupini Zares smo prepričani, da se z novim transparentnejšim načinom
               razdeljevanja sredstev ne sme okrniti, kaj šele ogroziti dejavnosti radia Študent,
               študentske založbe, na primer Beletrina, tudi drugih založb in ostalih tržnih
               subjektov, ki imajo v Slovenijo pomembno kulturno poslanstvo. Zato podpiramo rešitev,
               da je v komisiji, ki bo pripravljala razpise na Uradu Republike Slovenije za mladino,
               obvezno tudi predstavnik študentov in dijakov in predstavnik Ministrstva za kulturo.
               Ne vidimo pa nikakršnega razloga, da bi pri delitvi sredstev iz dajatev sodelovali
               politični podmladki. Kajti tu je lahko tudi jedro marsičesa negativnega, kadar se v
               te interesne zadeve začne vpletati politika. Ob točno določenih merilih in postopkih
               ter ob nadzoru ustreznih institucij bi bilo morda celo najbolje, in upam, da bomo o
               tem v nadaljnjih fazah obravnave zakona tudi razmislili, da razpise vodijo študentje
               sami, in ne država v njihovem imenu.</p>
               <p>Jabolko spora v zvezi s tem je prav zmanjšanje neposrednega dodeljevanja sredstev
               študentski organizaciji, kar se je v zadnjih dneh izkazalo kot tisto, kar naj bi bilo
               ključno jabolko spora. Zato nas ne čudijo peripetije na ŠOS in ŠOU Ljubljana glede
               nove študentske ustave in zmanjšanje sredstev za ljubljansko organizacijo. Na eni
               strani priprave sprememb ustave brez dialoga in sodelovanja partnerjev, na drugi sumi
               podkupovanja glasov in celo še hujše zadeve.</p>
               <p>Kaj reči za zaključek? Zakon predvideva uvedbo centralne evidence o malem delu in
               strokovno komisijo za spremljanje izvajanje malega dela. Najbrž bo treba po določenem
               obdobju ugotoviti, kakšni so rezultati sprememb zakona. Mislim, da bi bilo dobro
               vgraditi v zakon obvezno evalvacijo in potem morda tudi pripraviti spremembe, če bi
               se izkazalo, v katerih točkah zakon ne dosega svojih ciljev.</p>
               <p>Beležile se bodo tudi delovne izkušnje, veščine in kompetence posameznika,
               pridobljene prek malega dela, kar bo olajšalo dokazovanje izkušenj pri iskanju
               zaposlitev. To bodo po našem mnenju ključni elementi, ki bodo omogočili izvajanje
               zakona, večji nadzor in učinkovito evalvacijo pozitivnih ali tudi negativnih učinkov
               tega na vsako družbeno skupino posebej.</p>
               <p>Nekateri moji poslanski kolegi na posamezne predlagane rešitve gledajo z dvomi.
               Sprašujejo se, ali bo zakon res omogočil večjo socialno varnost, predvsem študentov,
               ali bo ostalo malo delo še konkurenčno glede na ostale oblike zaposlovanja, ali bo
               neodvisnost študentskih organizacij zaradi nove razporeditve dajatev res ostala
               neokrnjena. Zato bo morebitno sprejetje ustreznih dopolnil bistveno vplivalo na
               njihovo končno odločitev glede podpore zakonu.</p>
               <p>V pripravo in usklajevanje predloga zakona je bilo vloženega veliko dela, veliko ur,
               ki so botrovale besedilu pred nami. Zato mislim, da kritike o tem zaostanku
               socialnega dialoga in nekega pogovora v zvezi s tem zakonom so tudi nekoliko
               neupravičene in enostavno potencirane glede na aktualne razmere. Mislim, da je bilo
               pri tem zakonu v resnici veliko pogovorov, veliko dilem, veliko diskusij, ampak
               socialni dialog se konča tam, kjer nekdo ne more uveljaviti vsega, kar si želi. V
               parlamentarni obravnavi pa je, kot sem že rekla, dovolj možnosti za to, da zakon tudi
               dopolnimo, saj danes pravzaprav obravnavamo zakon v prvi obravnavi.</p>
               <p>V Poslanski skupini Zares bomo predlog zakona v prvi obravnavi podprli.</p>
            </sp>
            <sp xml:id="SDZ5-Redna-19-2010-07-14.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Jakob Presečnik.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp14">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani, spoštovana državna sekretarka
               in druge predstavnice Vlade, kolegice in kolegi!</p>
               <p>V Poslanski skupini Slovenske ljudske stranke se sicer sprašujemo, kaj je sploh
               mogoče reči ob obravnavi zakona, ki mu nasprotujejo praktično vsi, ki jim je
               namenjen, po drugi strani pa se zavedamo, da je treba študentsko delo bolje urediti
               in bolje kontrolirati. Glede na nejasnosti, kaj bo prinesel ta zakon, in glede na
               dolgotrajne proteste tako študentov kot sindikatov in upokojencev, lahko rečemo, da
               zakon nima bistvenega elementa čim uspešnejših pogajanj s socialnimi partnerji, kar
               je temeljno pravilo pri odločanju o socialnih pravicah in pri sprejemanju delovne
               zakonodaje in tudi zaveze iz koalicijske pogodbe.</p>
               <p>V Poslanski skupini Slovenke ljudske stranke smo prepričani, da bi ta zakon lahko
               sprejemali le skupaj z novim zakonom o štipendiranju, da ne bo imel katastrofalnih
               posledic za mlade, predvsem za študente s podeželja, ki imajo občutno višje stroške
               študija, dohodki družin pa so na podeželju praviloma manjši. Če beremo zgolj
               obrazložitev k zakonu, bi bilo mogoče celo pritrditi načelom in ciljem, saj celo sami
               študentje opozarjajo, da ni vse v redu na področju študentskega dela. Tudi sam
               večkrat poudarjam, da je v Sloveniji nekaj hudo narobe tako s sistemom študija,
               štipendijske politike in študentskega dela.</p>
               <p>Problematiki štipendiranja in študentskega dela sta zadevi, ki sta zelo prepleteni
               in pomembni, saj usodno vplivata na bodočnost mladih in s tem na prihodnost vse naše
               družbe. Nepremišljene poteze v iskanju rešitev v času krize, želje po polnjenju
               socialnih blagajn in navidezne pomoči gospodarstvu lahko s tem pustijo usodne
               posledice. Zato pričakujemo, da si bosta Vlada in ministrstvo vzela čas do jeseni,
               poiskala izboljšane in bolj usklajene rešitve, ki bodo temeljile na analizi stanja in
               na primerjalnih izračunih posledic zakona, ter šla v korak socialnega dialoga s
               prizadetimi skupinami, ki jim je zakon namenjen, ter bosta pripravila izboljšane
               rešitve.</p>
               <p>Z zakonom o malem delu se želi enotno urediti oblika dela, ki je zaradi občasne
               narave in dinamike opravljanja dela ni mogoče šteti kot delovno razmerje, kljub temu
               da ima takšno delo v posameznih primerih lahko tudi elemente delovnega razmerja.</p>
               <p>Po podatkih DURS-a je v letu 2008 dohodke iz drugega pogodbenega razmerja prejelo
               preko 117 tisoč oseb, od tega 33 tisoč in še nekaj upokojencev.</p>
               <p>Namen zakona o malem delu je, da se tudi priložnostno in občasno delo vključi v
               mehanizem podpore socialnim blagajnam in da se vsem, ki to delo opravljajo, omogočijo
               primerljive pravice iz socialnih zavarovanj in s tem tudi ustrezna varnost na trgu
               dela.</p>
               <p>Vsekakor je res, da je treba narediti red na področju študentskega dela, pri tem pa
               menimo v poslanski skupini SLS, da je treba poiskati način, ki bo študente spodbujal
               k čim hitrejšemu zaključku študija in jim omogočil redno zaposlitev v skladu z
               njihovo izobrazbo. Prepričani smo, da mora štipendijska politika omogočiti vsem, ki
               so sposobni in želijo študirati, pravične in enakopravne pogoje dostopa do študija,ne
               glede na status ali oddaljenost od večjih centrov oziroma fakultet.</p>
               <p>Ena od rešitev je gotovo tudi predlog samih študentov, da bi enotna evidenca vpisa
               na visokošolske ustanove preprečila manipulacije, saj bi pomenila pritisk na
               študente, da bi bolj redno opravljali izpite in čim prej končali študij, in red na
               področju študentskega dela, saj bi preprečila manipulacijo oziroma začasne oziroma
               fiktivne vpise. Nasprotno pa trdijo mladi, da je ta predlog zakona potuha nedelovnim
               študentom, ali kot se je izrazil eden od študentskih funkcionarjev, potuha za
               životarjenje, saj bodo še dlje študirali, ker bodo po zakonu o malem delu, glede na
               drugi odstavek 3. člena predloga zakona, kljub temu lahko delali, čeprav ne bodo
               imeli statusa. Na drugi strani pa bodo mladi izpostavljeni pritiskom delodajalcev po
               končanem študiju, ker jih ne bodo hoteli redno zaposliti. Prav tako se bojijo
               sindikati, da delavcem in brezposelnim delodajalci ne bodo ponujali pravega dela,
               ampak zaradi nižjih stroškov le še malo delo.</p>
               <p>Poslanci poslanske skupine Slovenske ljudske stranke do jeseni pričakujemo izboljšan
               predlog, ki bo temeljil na analizi stanja in dejanskih izračunih posledic in bo
               vzporedno obravnaval zakon o štipendiranju. Zagotovo pa uveljavitev zakona s 1. 1.
               2012 omogoča uveljavitev boljše štipendijske politike, kar je eden od pogojev za to,
               da ne bo negativnih posledic tega zakona oziroma da bodo vsem, ki so sposobni in
               želijo študirati, omogočeni vsaj približno enaki pogoji študija. Hvala lepa.</p>
            </sp>
            <sp xml:id="SDZ5-Redna-19-2010-07-14.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Franc
               Jurša.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp16">

               <speaker>FRANC JURŠA:</speaker>

               <p>Hvala lepa za besedo, gospod predsednik. Lep pozdrav predstavnikom ministrstva!</p>
               <p>Naj uvodoma povem, da se poslanci naše poslanske skupine načeloma s tem predlogom
               strinjamo in ga bomo v tej fazi tudi podprli. Malo delo naj bi bilo opredeljeno kot
               plačano začasno ali občasno delo ali trajnejše časovno omejeno delo študentov in
               dijakov, upokojencev, prosilcev za azil, oseb z začasno zaščito in drugih delovno
               neaktivnih oseb. Veseli nas, da se s tem zakonom postavljajo formalne meje, do kod
               malo delo lahko sega, da se vključujejo vanj tiste skupine ljudi, ki bi jim malo delo
               prišlo prav z več vidikov.</p>
               <p>Prvič. Da so vključeni upokojenci, ki bi želeli ostati delovno aktivni tudi po
               upokojitvi in v okviru svojih možnosti, kar pomeni omogočanje dostojnega in aktivnega
               staranja. Vemo, kakšen je lahko njihov prispevek za družbo v tem smislu, da svoje
               znanje in izkušnje posredujejo tistim, ki jih še nimajo. Da so med upokojenci tudi
               tisti, ki so zaradi nizkih pokojnin primorani prislužiti še kakšen dodaten evro, da
               lahko gredo na dopust, v toplice, da lahko pomagajo svojim otrokom ali da se sploh
               lahko prebijejo iz meseca v mesec. Da se vključujejo dijaki in študenti, ki so
               vpisani na šole, fakultete, ker želijo študirati in doštudirati, in si bodo z
               občasnim delom tudi prislužili kakšen evro za kritje stroškov študija ali za žepnino
               ter dobili stik s trgom dela in z namenom, da to postane prva vstopnica v samostojno
               in od staršev finančno neodvisno življenje. Da so vključene še nekatere druge skupine
               upravičencev, ki bodo zaradi svoje neštevilčnosti ostajale bolj marginalne v malem
               delu, je pa pomembno, da bodo imeli tudi ti priložnost nekih rednih dohodkov in
               vključevanja na trg dela, ki jih zaradi različnih razlogov, tudi zaradi veljavne
               zakonodaje, v tem trenutku mogoče nimajo.</p>
               <p>Poanta uvedbe malega dela, ki sicer po svojem bistvu ni novost, teži k zmanjšanju in
               preprečevanju dela na črno, saj je slednje prevelik problem slovenskega trga dela in
               zaradi visoke stopnje pojavnosti po naši oceni zelo negativno vpliva tudi na sliko
               brezposelnosti, kakršno imamo danes v Republiki Sloveniji, in to ne glede na
               gospodarsko krizo in politični upad potreb delodajalcev po delavcih.</p>
               <p>Ne vem, če v dejavnostih, kot so na primer prevozništvo, gradbeništvo, gostinstvo in
               turizem ter nekatere proizvodne in druge storitvene dejavnosti, danes sploh obstaja
               podjetje, ki ima obseg zaposlenosti delavcev prilagojen dejanskemu številu
               opravljenih rednih ur in nadur. Ne samo, da se krši delovnopravna zakonodaja,
               posledice dela preko polnega delovnega časa izven predpisanih omejitev se negativno
               pokažejo tudi pri izplačevanju teh ur, opravljenih na črno, saj od njih država ne
               nazadnje nima nič razen manjka v pokojninski, zdravstveni in socialni blagajni.
               Delavci se ob prekomernem delu bolj ali manj prej kot slej posledično z več
               bolniškega dopusta tudi iztrošijo.</p>
               <p>Naslednje, kar ovira redne oblike zaposlovanja, je tudi študentsko delo, in sicer
               zaradi tega, ker sta njihov razmah in zloraba presegla vse razumne meje, seveda
               predvsem zaradi tega, ker sedanja ureditev slednje v veliki meri tudi dopušča.
               Brezposelni pa tudi na račun teh dveh omenjenih anomalij nimajo in ne dobijo dela in
               ostajajo v breme državi. Zato se naš pomislek nanaša na eno samo besedo v tem
               predlogu zakona, ki pa je po naši oceni zelo pomembna. Če ne bo v naslednjih fazah
               zakonodajnega postopka prišlo do ustreznih modifikacij predloga zakona v tem delu, bo
               nadaljnja podpora z naše strani tudi vprašljiva.</p>
               <p>Pomislek nas spremlja že lep čas skozi celotno obdobje nastajanja oziroma
               oblikovanja tega predloga zakona in nanj smo vseskozi tudi opozarjali. Kot ste me
               slišali pred kakšno minuto pri povzemanju definicije tega, kaj naj bi malo delo
               pomenilo in kateri upravičenci naj bi bili tako rekoč novodobni in zelo fleksibilni,
               tako imenovani mali delavci, sem v naštevanju izpustil brezposelne.</p>
               <p>Tako spolzka tla, ki jih ta predlog predvidena za malo delo in standard življenja
               brezposelnih, za Poslansko skupino DeSUS niso sprejemljiva. Že predlagatelj sam pove,
               da bo takšna oblika dela z vidika delodajalca precej bolj ugodna v smislu manjših
               stroškov dela, manj administracije in kar je ključno – v smislu hitrega reagiranja na
               potrebe po delu. Seveda se je mogoče strinjati s tem in pritrditi težnjam za
               prilagajanje zaposlovanja razmeram v gospodarstvu, ampak vendarle bi morali biti
               pozorni na pasti, ki jih predlagana prožnost trga dela ob tako visoki stopnji
               brezposelnosti utegne povzročiti.</p>
               <p>Malo delo bo po naši oceni nedvomno prineslo negativne posledice za skupino
               brezposelnih. Kljub temu da so postavljeni limiti tako za upravičence kot delodajalce
               bo do veriženja malega dela zagotovo prihajalo, kar pa seveda vodi v nič drugega kot
               to, da bo ta oblika nadomestila redno obliko dela.</p>
               <p>Brezposelni mali delavci bodo postali ujetniki v tej novi obliki dela, ki ne nudi
               niti najosnovnejših pravic iz dela in ne pomeni nikakršnih možnosti za kvalitetno in
               dostojno življenje delavca in njegove družine. In kar je še najbolj ironično v zvezi
               z namenom tega zakona, je to, da obstaja nevarnost da siva ekonomija ne bo zajezena.</p>
               <p>Koncept varne prožnosti ima dve plati medalje. Razlaga se lahko zelo različno. V tem
               trenutku ob tem paketu delovnopravne zakonodaje je gotovo, da gre predvsem v prid
               delodajalcem. Sporočila Evropske komisije in parlamenta govorijo o obeh vidikih in so
               glede varne prožnosti jasna - fleksibilnost <q>"da"</q>, vendar ne v tem smislu, da bi bilo
               treba podjetjem dati več svobode pri zaposlovanju ali odpuščanju, hkrati pa se poziva
               tudi k oblikovanju politike zaposlovanja, ki preprečujejo izkoriščanje delavcev skozi
               akumulacijo nestandardnih oblik dela, ki ne vsebujejo istega nabora pravic kot polne
               pogodbe o zaposlitvi, in naj se drži tradicija modela odprtih zaposlitev za nedoločen
               čas, ki oblikuje osnove socialne varnosti v državah članicah.</p>
               <p>V Poslanski skupini DeSUS ocenjujemo, da je manevrskega prostora za izboljšanje
               predloga zakona v nadaljevanju postopka v smislu in iskanju ustreznejših rešitev več
               kot dovolj, zato ga bomo v tej fazi podprli, saj je naša ocena glede večine rešitev
               predlaganega zakona tudi pozitivna. Hvala lepa.</p>
            </sp>
            <sp xml:id="SDZ5-Redna-19-2010-07-14.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima dr. Andreja Črnak Meglič.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp18">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Dober dan vsem skupaj! Gospod predsednik, ekipa z ministrstva, kolegice
               in kolegi!</p>
               <p>Zakon o malem delu regulira nekaj, kar do sedaj ni bilo regulirano oziroma je bilo
               regulirano na pomanjkljiv način. To se pravi, ali preko študentskega dela ali preko
               dela na črno. Pomeni začasno ali občasno delo, ali trajnejše časovno omejeno delo
               študentov, upokojencev, brezposelnih in drugih neaktivnih oseb, kar samo po sebi
               pomeni dopolnilo k nečemu drugemu, kar predstavlja osnovo za zagotavljanje socialne
               varnosti aktivnih v malem delu.</p>
               <p>Veliko besed je bilo spregovorjenih o samem študentskem delu, sama pa bi se v večji
               meri dotaknila predvsem malega dela za brezposelne oziroma neaktivne osebe, ker
               mislim, da so nekatere resne evropske študije vendarle opozarjale na določene
               pomisleke, na katere moramo biti pozorni. Dejstvo je, da so predvsem izkušnje iz
               Nemčije, kjer so izredno deregulirali tovrstno dejavnost, jo obremenili z bistveno
               manjšimi prispevki, pripeljale do tega, da so nekatere raziskave, recimo raziskave
               Instituta za ekonomska in socialna raziskovanja iz leta 2006 in pa raziskava
               Calienda, Künna in Uhlendorffa¸ iz leta 2009 nakazovale na to, da mini dela pogosto
               postajajo neke vrste slepa pega oziroma točka za osebe, ki so bile predhodno
               brezposelne in niso ustrezen način prehoda v zaposlenost in da tudi dvom v to, ali
               predstavljajo odskočno desko za brezposelne v redno zaposlitev. Še zlasti se je to
               povezovalo tudi s pomisleki o tem, da lahko pride do veriženja malih del in s tem do
               manjših pravic aktivnih v malem delu in tudi do njihovih nižjih prejemkov.</p>
               <p>To so bile raziskave, ki so na neki način spodbudile tudi Evropski parlament, ki je
               v svojem poročilu o tem, kakšni so skupni principi varne fleksibilnosti, zapisal, da
               je treba vpeljevati politike, ki preprečujejo izkoriščanje delavcev skozi akumulacijo
               nestandardnih oblik dela, ki ne vsebujejo istega nabora pravic kot polne pogodbe o
               zaposlitvi. Vprašanje je, ali naš zakon o malem delu odgovarja na te izzive oziroma
               pomisleke, ali je v zadostni meri vkalkuliral varovalke, ki bi to preprečevale. Za
               razliko od nemškega modela je v naš zakon vgrajena omejitev števila ur in zaslužka iz
               malega dela ter omejitev malega dela za delodajalce. Prav tako je jasno postavljena
               meja med rednim delovnim razmerjem in malim delom. Na nek način je predviden tudi
               nadzor in spremljanje tega, kaj se z malim delom dogaja. Pa vendar še vedno menimo,
               da obstaja dovolj prostora za to, da se zamislimo nad tem, ali so varovalke zadostne
               in pomenijo pravzaprav preprečevanje teh negativnih efektov.</p>
               <p>Na drugi strani pa bi vendarle rada opozorila, da tudi že nemške študije, predvsem
               zadnja študija iz leta 2010, ki je zasnovana na podatkih socialno-ekonomskega
               vprašalnika, kaže tudi nekaj drugega, da na individualni ravni pa malo delo služi kot
               odskočna deska, kot korak iz brezposelnosti ali neaktivnosti v zaposlitev kakor tudi
               spremembe iz fleksibilne oblike dela zaposlitve v zaposlitev za polni delovni čas za
               nedoločen čas. Prednosti učinka odskočne deske naj bi se odražale zlasti pri
               delojemalcih z nizko produktivnostjo. To pa so nove raziskave, ki pa jih je treba v
               našem premisleku upoštevati, čeprav seveda tudi tukaj opozarjajo na nižje plačilo
               tistih, ki so aktivni v malem delu.</p>
               <p>Nesporno dejstvo je, da je pri nas malo delo za brezposelne mišljeno kot oblika
               aktivacije, kot oblika, ki naj pomeni možnost, da ob tem, kar posamezniku pripada iz
               naslova brezposelnosti ali kasneje iz naslova socialne pomoči, nudi možnost, da
               izboljša svoj socialno-ekonomski položaj, vstopi na trg dela in si s tem pravzaprav
               tudi sam aktivno pomaga pri reševanju svojega položaja. Prej smo imeli pa recimo
               situacijo ali pa dokler zakon tega ni reguliral, da so se ti ljudje posluževali dela
               na črno, če so bili pa prihodki registrirani, se jim je to odštevalo od njih pravic.
               To se pravi, sedanja regulacija vsekakor pomeni napredek, če si aktiven, če sam nekaj
               prispevaš k reševanju svojega socialnega-ekonomskega položaja, si zato nagrajen s
               tem, da se ti to ne odšteva od tvojih pravic. Jaz osebno mislim, da je ta rešitev
               pozitivna, vendar terja še resnejši premislek in iskanje skupnih dogovorov tudi s
               socialnimi partnerji, na kakšen način bi lahko pravzaprav možnosti zlorab v tem
               primeru omejili. Jaz sem prepričana, da tukaj obstaja nekaj idej, kako bi to lahko
               rešili,in to predvsem z večjim vključevanjem zavoda za zaposlovanje v smislu kontrole
               in kdo pravzaprav izdaja napotnice in kako se te napotnice spremljajo.</p>
               <p>Druga točka, ki bi se je rada dotaknila, pa je vprašanje malega dela za nevladne
               organizacije. Nevladne organizacije so pastorek te slovenske družbe. Velikokrat sem
               že citirala, da se po stopnji razvitosti nevladnega sektorja, ki ga tvori zdaj že 24
               tisoč nevladnih organizacij, po kazalnikih razvoja sektorja, po deležu BDP, ki ga
               ustvarijo, po deležu zaposlenih v sektorju uvrščamo na sam evropski rep, da sta pod
               nami samo še Slovaška, pa Romunija.</p>
               <p>Ampak malo delo, tako kažejo raziskave, v večini teh sem sodelovala tudi jaz,
               kažejo, da malo delo pri nevladnih organizacijah pomeni kar pomemben del njihovega
               dela. In raziskava pravi, da kar 40 % plačanega dela v nevladnih organizacijah
               opravijo tisti, ki bi jih lahko opredelili za aktivne v malem delu. Ker je večina
               nevladnih organizacij majhna, zapade pod omejitev, ki jo je zakon predvidel za male
               delodajalce, to se pravi 360 ur. Zato odpiram vprašanje, ali ne bi pri nevladnih
               organizacijah, ki so jasno definirane, tukaj pač ne vem, zakaj imamo probleme z
               razumevanjem nevladnem sektorja, po definiciji sodijo v nevladni sektor v Sloveniji
               društva, ustanove in zasebni zavodi, tudi tiste cerkvene organizacije, ki se
               ukvarjajo z dobrodelno dejavnostjo. Ali ne bi veljalo tudi tukaj razmisliti o neki
               izjemi, ki jo imamo tudi za velike delodajalce, da se dopusti določena,večja kvota
               dela, ki se lahko opravi v teh organizacijah? Predvsem zato, ker so same
               izpostavljene največji obliki fleksibilnosti nenehnega iskanja možnosti za svoje
               delovanje. Tukaj je pač fleksibilnost največja in največja je tudi za tiste, ki
               nekako delajo oziroma se zaposlujejo v tem sektorju.</p>
               <p>Moja pobuda je v smeri spremembe 4. člena, da se tukaj pač razmišlja o nekoliko bolj
               benevolentnem obravnavanju dela v teh organizacijah. Hvala lepa.</p>
            </sp>
            <sp xml:id="SDZ5-Redna-19-2010-07-14.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franco Juri.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp20">

               <speaker>FRANCO JURI:</speaker>

               <p>Hvala za besedo, gospod predsednik. Kolegice in kolegi!</p>
               <p>Domnevam oziroma prepričan sem, da vsi izhajamo iz trdnega prepričanja, da je treba
               manj premožnim študentom zagotoviti pogoje za dokončanje študija, ali je to z
               ustreznim sistemom štipendiranja ali je to s sistemom, ki bo omogočal študentom
               opravljanje dodatnega dela za to, da se v čim možni meri samofinancirajo, ne da bi to
               delo negativno vplivalo na potek študija. Jaz sem prepričan, da namen Vlade in namen
               tega zakona je, da bi našli tisto pravo ravnotežje med vsemi temi možnostmi, da bi
               zakon dejansko uredil področje, ki sedaj deluje vsaj navidezno, ampak tudi praktično,
               zelo nedorečeno ali celo na trenutke kaotično. Namen zakona je dober. Mislim, da samo
               dejstvo, da podpremo v tej prvi obravnavi zakon, ne izključuje nadaljnjega
               izboljšanja samega zakona, da bo v teku same razprave možno slišati precej pobud in
               sugestij, možnosti amandmiranja, tako da bi končni izdelek bil boljši od tega, ki za
               zdaj ni v celoti zadovoljiv predvsem za zainteresirano populacijo. Ampak tudi pri tem
               se je treba vprašati, ali niso zadovoljni študentje, ki jim je namenjen ta zakon in
               jim ponuja tudi nekaj pomembnih novosti, ne samo ureditev razmer, ampak tudi socialno
               varstvo, ali pa je nasprotovanje temu zakonu predvsem del želja in računov študentske
               nomenklature. Izkazalo se je prav po tistih zloglasnih protestih, razkrila se je
               razsežnost povezav interesov, ki, vsaj po mojem mnenju, so precej oddaljeni od
               realnih študentskih interesov. Tudi sam sem bil včasih študent in vem, zakaj smo se
               takrat borili. Ko pa poslušam nekatere argumentacije in zahteve današnjih študentskih
               veljakov oziroma voditeljev študentskih organizacij, ne prepoznavam več nobenih
               načel, nobenih idealov, ampak predvsem borbo za obvladovanje ogromne mase denarja in
               slutim celo v nekaterih potezah nekakšno željo po ustvarjanju študentskega
               tajkunstva. Zavedam se, mislim, da se vsi zavedamo, da je treba zagotoviti pogoje
               študija in tudi dela vsem študentom, zlasti tistim, ki to delo potrebujejo. Ampak
               dejstvo, da bomo zmanjšali obseg urnika, je po eni strani logično, če dajemo in če
               vemo, da je prioriteta študij. To, da zahtevamo izplačevanje prispevkov, je tudi
               logična zahteva. Seveda pri tem pa obstaja verjetno prostor za nadaljnjo pogajanje.
               Ena od preokupacij, eden izmed strahov neposredno prizadetih je, da bi z zmanjšanjem
               konkurenčnosti malega dela lahko bistveno omejili te možnosti. Mislim, da je tem
               strahovom treba prisluhniti. In mogoče je še prostor, kjer bi z ustreznim
               amandmiranjem malo razbremenili ceno tega dela in obdržali razmeroma visoko
               konkurenčnost. Četudi sem mnenja, da problemov študentov in njihovega dela ne bomo
               rešili tako, in tudi prav ne bi bilo, da bi iz študentov ustvarili kitajske delavce.
               To je delavce, ki bodo izkoriščeni, ki bodo delali za delodajalce brez socialnih
               garancij in zaščite. Seveda je tudi to nedopustno. In če je namen tega zakona, in
               verjamem, da to je, urediti na fer način,gre ta namen podpreti, seveda s
               pogajanji.</p>
               <p>Prostor za pogajanja obstaja do končnega izdelka in do končnega izglasovanja, upam,
               da bo do teh pričakovanih sprememb tudi prišlo. Zato bom jaz v tej fazi zakon podprl,
               bom prisluhnil vsem argumentom in se bom na koncu tudi odločil glede na argumente in
               na pobude, ki bodo tukaj pojasnjeni. Hvala.</p>
            </sp>
            <sp xml:id="SDZ5-Redna-19-2010-07-14.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franc Jurša.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp22">

               <speaker>FRANC JURŠA:</speaker>

               <p>Hvala lepa za besedo, gospod predsednik.</p>
               <p>Jaz bi rad opozoril na nevarnost verižnega malega dela za brezposelne osebe. Ko mali
               delavec izpolni svojo mesečno kvoto 60 ur pri delodajalcu do 10 zaposlenih, lahko
               malo delo opravlja 6 malih delavcev. To pomeni,da dva redno zaposlena delavca bo
               lahko delodajalec poklical, drugega, tretjega in tako naprej do števil 72. Koliko jih
               bo lahko na leto uporabil, če jih bo zamenjaval mesečno? En mali delavec bi glede na
               omenjeno mesečno oziroma letno kvoto ur lahko bil zaposlen v podjetju skozi redno
               polno obliko zaposlitve približno 4 mesece. Potreba podjetja po malih delavcih bo
               zelo verjetno prisotna skozi celo leto, ob dejstvu, da je takšna oblika zaposlovanja
               za delodajalca zelo ugodna, saj je zelo fleksibilna, brez omejevalnih temeljnih
               pravic iz delovnega razmerja, in zaradi tega tudi zelo poceni. Približno 140 tisoč je
               samo teh malih podjetij, ki bodo skupno lahko razpolagala glede na mesečne kvote v
               končnem enoletnem izračunu z enim milijonom malih delavcev.</p>
               <p>Že danes je preveč ljudi, ki delajo skozi zelo fleksibilne oblike dela, če
               upoštevamo dejstvo, da je večina zaposlitev, ki jih sklepajo v zadnjih letih,
               sklenjena za določen čas, ki pa ne nudijo zadostne ekonomske, socialne, družinske,
               stanovanjske varnosti, ki so prvi pogoj za dostojno življenje naših državljanov in
               državljank. Kako bo dolgoročno vplivala uvedba malega dela na brezposelne same, ne
               samo v smislu njihovega standarda, ampak recimo tudi v smislu psihičnega stanja?</p>
               <p>Kaj pomeni malo delo ne nazadnje tudi v povezavi z vsemi spremembami socialnih
               zakonov in zakona o urejanju trga dela za stanje v državnih blagajnah?</p>
               <p>Sprašujem pa se, kaj že govorita 49. in 66. člen Ustave naše države. Hvala lepa.</p>
            </sp>
            <sp xml:id="SDZ5-Redna-19-2010-07-14.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Silven Majhenič. <stage>(Se odpoveduje.)</stage> Besedo ima gospod Marijan
               Križman.</p>
            </sp>
            <sp xml:id="SDZ5-Redna-19-2010-07-14.sp24">

               <speaker>MARIJAN KRIŽMAN:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Kot je bilo že nekajkrat danes rečeno, ta zakon spada v sklop delovnopravne
               zakonodaje in ga ne gre gledati kot tistega, ki bo vse težave in vse probleme rešil
               in kar naenkrat bo vse v redu in prav. Sigurno pa je eden izmed tistih zakonov, ki
               zgolj samo ne daje, ampak ureja. In ko se stvari urejajo in postavijo na svoje mesto,
               se dvigne tudi nekaj prahu. Vsemu temu smo bili v zadnjih obdobjih priča. Ali je to
               bilo dobro ali slabo, po mojem prepričanju študentje izražajo svoja mnenja na
               različne načine in ni nič narobe, če so ta stališča včasih malo bolj trda. Seveda pa
               pride trenutek, ko se je treba usesti in stvari vztrajno in počasi postaviti na svoje
               mesto.</p>
               <p>Ker zakon ne bo doživel danes glasovanja in konca, danes bomo glasovali zgolj o prvi
               obravnavi, je še veliko možnosti urediti vse tisto, s čimer nekatere skupine niso
               zadovoljne. Je pa nedvomno, če se ne bi lotili zakona o malem delu, bi se morali
               kakšne druge regulative, kajti tako, kot je zdaj področje dela in študentskega dela
               urejeno, ne bi moglo zdržati veliko časa. Če si v tem zakonu pogledate, v njegovem,
               če lahko tako rečem, predgovoru vse statistike in podatke, da jih ne ponavljam, ker
               jih imate vsi pred seboj, boste ugotovili, da smo v Sloveniji s študentskim delom
               nekako svetovni prvaki in da je študentsko delo postalo, hočeš nočeš, ne za vse, za
               nekatere, bolj biznis kot dobrodošla finančna pomoč ob samem študiju. Ampak tudi to
               se lahko vzame, kot pač vsak študent premisli, ali bo dokončal študij hitro,
               učinkovito in se v roku zaposlil, ali pa se bo v teh krogih vrtel do svojega, ne vem,
               katerega, leta in potem na koncu študij končal ali pa tudi ne.</p>
               <p>Zato se mi zdi zelo pomembno, da ta zakon ta razmerja ureja, jih nekako postavlja na
               svoje mesto. Po mojem ureja tudi nekaj, kar je v naši državi razpaseno do
               onemoglosti, in to je siva ekonomija, delo na črno, delo nekontrolirano. Tako jaz
               vedno težko govorim o teh zadevah, ko je nekdo nezaposlen, ker ne dobi dovolj
               sredstev za preživetje in si mora svoj standard izboljšati z dodatnim delom. Še
               posebej je to priročno v obmejnih področjih, jaz sem doma iz Kopra, in naši ljudje si
               veliko pomagajo s tem, da delajo tudi drugod. Je pa čas, da se te zadeve uredijo, da
               ljudje lahko delajo tudi doma, in to legalno, brez strahu, da za to tudi nekaj
               dobijo, pač plačilo za to delo, kot je v tem zakonu predvideno, pa čeprav se sivi
               ekonomiji nikoli ne bo nikjer dalo izogniti, v nobeni državi, ravno tako tudi pri nas
               ne.</p>
               <p>Če pogledamo recimo z zornega kota urejanja te delovnopravne zakonodaje, bomo kaj
               hitro ugotovili, da vse, kar se poskuša urediti, se ureja tudi glede na dane razmere.
               Ker se nikjer več ne cedita med in mleko, je treba stvari urediti tako, da je znosno
               in zmožno preživeti vsem skupinam v tej družbi.</p>
               <p>Meni je žal, ampak ko sem bral številke, finance, s katerimi študentje razpolagajo,
               sem bil resnično zgrožen. Vedel sem, ker so se v zadnjih pol leta začeli po časopisih
               razni članki medsebojnega obtoževanja, diskreditiranja in so prihajale res zelo čudne
               stvari in številke o raznih podjetjih, obvodnih podjetjih in tako dalje. Tako da, kot
               sem že na začetku rekel, ta zgodba je nekako ušla iz rok. To pa ne pomeni, da moramo
               z malim delom kogarkoli prisiliti, še najmanj študente in nezaposlene, da bi morali
               delati popolnoma drugače in tako, kot si kdo misli. Ne, ampak urediti stvari tako, da
               ne bo nikomur treba skrbeti za to, da ne bo mogel preživeti študija, in po drugi
               strani, da bo za tistih 270 evrov, ki jih danes v povprečju dobi študent v Sloveniji,
               to povprečje ni tako zelo visoko, ampak če pogledate številke s prihodki študentskim
               servisom, drugim, so to enormne številke. Izdanih je bilo milijon 180 tisoč napotnic,
               opravljenih je bilo 84 milijonov ur, študentom je šlo neto 341 milijonov evrov, potem
               pa še vse dajatve, ki jih je bilo treba poplačati, od koncesijskih dajatev do
               postavke za gradnjo študentskih domov.</p>
               <p>Če pogledamo v zakonu tisti del, ki obravnava malo delo upokojencev. Danes imamo, na
               žalost, v državi zelo veliko mladih upokojencev. Po letu 1990 smo generalno upokojili
               cele skupine poklicev. In ti ljudje so še vedno uporabni, še vedno marsikaj lahko
               naredijo in tudi delajo. In ne vidim razloga, zakaj ne bi tega počeli legalno in
               zakaj si ne bi tega zaslužka pridobivali brez strahu za obogatitev svojega hišnega
               proračuna, saj pokojnine, kot vemo, niso tako zelo velike, da bi vriskali od veselja.</p>
               <p>Sam bom v prvem branju podprl zakon o malem delu. Podprl ga bom z namenom, da se
               nadaljuje razprava v nekem strpnem vzdušju in okolju, kjer se bomo lahko s tehtnimi
               argumenti dokopali do nekaterih sprememb, ki bodo te ciljne skupine zadovoljile. Je
               pa treba razumeti, da brez te delovnopravne zakonodaje enostavno stvari ne morejo več
               naprej. Zato se bo treba potruditi in ne zgolj uveljavljati svoje volje, groziti in
               še kaj hujšega, kar se je dogodilo, ampak to je stvar odnosa do stvari in kultura, ki
               je tudi očitno v nekaterih segmentih družbe popolnoma izginila. Hvala lepa.</p>
            </sp>
            <sp xml:id="SDZ5-Redna-19-2010-07-14.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Robert Hrovat.</p>
            </sp>
            <sp xml:id="SDZ5-Redna-19-2010-07-14.sp26">

               <speaker>ROBERT HROVAT:</speaker>

               <p>Hvala lepa za besedo, gospod predsednik. Spoštovani prisotni!</p>
               <p>Od samega začetka pa do zdaj so bile nekatere zelo zanimive razprave in tudi
               stališče ene od poslanskih skupin. Ob tem stališču človek dobi občutek, kot da so
               študentje in študentske organizacije krive za to, da prihaja do zlorab pri
               študentskem delu. Tak občutek se je poskušal ustvariti. Sam pa trdim, da je za to
               kriva trenutno veljavna zakonodaja, ki to omogoča. Sprejeta je bila pred 15 leti in
               do zlorab prihaja samo zaradi tega, ker to ta zakon omogoča. Ni nadzora, in to se,
               normalno, izkorišča. Vendar to izkoriščajo študentski servisi, ne izkoriščajo
               študentje. In to je tista ključna poanta, ki jo je treba povedati, da ne bi s prstom
               kazali vseskozi samo na študente. Vsi smo proti zlorabam študentskega dela. Prepričan
               sem, da ni nikogar med nami, ki ne bi bil enakega mnenja. Vemo, da obstaja, in prav
               je, da se uredi to področje študentskega dela. Do tu smo si, mislim, da vsi popolnoma
               enotni.</p>
               <p>Velik madež na predlagani zakon, torej zakon o malem delu, predstavlja socialni
               dialog, ki je po besedah sindikatov, študentov in upokojencev mrtev. To so izjavili
               predstavniki vseh sindikatov, vseh sindikalnih central, in nad tem se je treba
               zamisliti. Temu zakonu nasprotujejo vsi sindikati. Temu zakonu nasprotujejo
               študentje, študentske organizacije. Temu zakonu nasprotujejo upokojenci. Temu zakonu
               nasprotujejo vsi, katerih se ta zakon tiče. Vsi. Vsi pravijo, ustavimo konje, usedimo
               se za mizo in se začnimo pogovarjati znova. Ni dovolj, amandmirajmo zakon v
               naslednjih obravnavah. Zakon, kot trdijo oni, vse te tri sfere, je v osnovi zgrešen
               in je konceptualno nesprejemljiv, ker se vsi govorimo o sindikatih, upokojencih in
               študentih, znajdejo v enem zakonu. Mislim, da bi bilo treba te rešitve uveljavljati
               za vsako skupino posebej, ne pa skupaj v enem zakonu. In to so tudi pripombe vseh teh
               treh, o katerih sem govoril, o sindikatih, upokojencih in študentih.</p>
               <p>Če se dotaknem najprej študentov oziroma študentskega dela ali pa tistih, ki
               predstavljajo študente. Študentska organizacija nasprotuje in trdi, da je sam pristop
               pri sprejemanju te zakonodaje napačen. Najprej bi bilo treba urediti štipendijsko
               politiko, potem pa urejajmo malo delo. In s tem se jaz absolutno strinjam. Zakon o
               štipendiranju je še daleč od parlamentarnih klopi, čeprav bi po normativnem planu
               moral biti že zdavnaj na mizi. Pa ga ni. Mi pa urejamo malo delo. Jaz imam občutek,
               kot da se s tem zakonom ali pa z ignoriranjem opozoril igramo s študenti, igramo se z
               brezposelnimi, igramo se z upokojenci. In to zame osebno ni sprejemljivo. Za enak
               obseg dela, kvečjemu še zmanjševal se bo, glede na situacijo, ki jo imamo v
               Sloveniji, bodo za ta dela konkurirali študentje, brezposelni, tudi dijaki in na
               koncu tudi upokojenci. Zavedati se moramo, da marsikdo dela zato, da lahko študira.
               Marsikdo. In tega ne smemo spregledati. Je pa res, da prihaja tudi do zlorab. O tem
               sem govoril že na samem začetku. Jaz se bojim, da bo to malo delo lahko postalo na
               nek način zamenjava za redno delovno razmerje. Tega se resnično bojim in na to
               opozarjajo tudi sindikati. Lahko se poveča zaposlovanje v negativnih oblikah dela.
               Malo delo prinaša veliko nevarnosti. Gospa Črnak Megličeva je prej govorila o
               Nemčiji. Tudi jaz sem prebral to študijo. Ampak zanimivo, v gradivu imam jaz občutek,
               da je samo en del študije, ki je pozitiven. Kje pa je tisti del, ki govori o zlorabah
               tega malega dela, na kar opozarjajo v Nemčiji? In to so dejstva. In bi bilo dobro
               dobiti to študijo do druge obravnave, ampak ne samo to, kar je zapisano v gradivu
               Vlade, pač pa kompletno študijo, ki govori o malem delu, ki je bilo v Nemčiji.
               Študentsko delo ima smisel le, če je kot socialni korektiv, in nič drugega. Mislim,
               da Vlado premalo skrbi vpliv nove zakonodaje na socialni položaj študentov. Da se
               razumemo, nimam nič proti temu, da dobijo priložnost za opravljanje tega dela tudi
               upokojenci, brezposelni itn., da se razumemo. Ampak z malim delom se lahko zgodi, da
               se zmanjšajo pravice delavcev in povečajo pravice delodajalcev. Ne vem, če nam je to
               v interesu. Tudi sprejetje same zakonodaje je zelo skrbno tempirano. Zadnja seja pred
               poletjem, gremo za vsako ceno čez prvo branje. Ko prvo branje opravimo, popravnega
               izpita ni več. Študentje, sindikati in upokojenci opozarjajo, da je sam koncept
               zgrešen, zato ga z amandmaji ne bo možno popraviti. Je nesmiselno govoriti, da
               spravimo ta zakon preko prvega branja in ga bomo do drugega branja dodelali. Ne bomo
               ga dodelali. Pa tudi če ga bomo dodelovali, te tri skupine še vedno ne bodo
               zadovoljne. Ne vem, če nam je to v interesu. Socialni dialog v državi, v krizi, v
               kakršni smo, mora biti. To mora biti prioriteta te vlade. In če socialnega dialoga ne
               bo, se nam lahko zgodi marsikaj. In jaz se tega bojim. Iskreno se bojim. Zakaj? Zato,
               ker smo poslanci in poslanke tisti, ki sprejemamo zakonodajo, ne Vlada. Vlada je
               dialog z vsemi tremi skupinami ustavila. Dialoga ni več. Jaz si ne morem privoščiti
               kot poslanec, da sprejmem zakonodajo, ki ni usklajena s partnerji. In mi kot poslanci
               smo dolžni obnoviti ta dialog, če ga Vlada ni sposobna oziroma ga noče.</p>
               <p>Ta zakon ima tudi nekaj dobrih rešitev. Ne moremo reči, da jih ni. Povečan bo nadzor
               nad posredovanjem in upravljanjem študentskega dela. To je absolutno dobro.
               Vzpostavila se bo enotna evidenca vpisov. Pozdravljam to. Vzpostavlja se
               vseživljenjska karierna orientacija. Vzpostavitev skupne evidence vpisov bo znižala
               obseg študentskega dela. Prepričan sem, da ga bo znižala. In posledično se bo
               zmanjšala tudi povprečna doba študija, kar je tudi v našem interesu. Omogočena bo
               tudi na nek način zloraba teh napotnic. Ampak to je tudi vse. To je vse, kar je v tem
               zakonu dobrega in o čemer se strinjajo tako študentje kot sindikati in upokojenci.
               Ampak kaj bo to pomenilo za te tri skupine ljudi, o katerih teče debata pri malem
               delu. Kaj to pomeni za upokojence? Reaktivacija upokojencev na trgu delovne sile je
               reševanje eksistenčne krize velikega dela upokojencev. V zadnjem času smo priča, da
               so upokojenci v veliki krizi. Imajo toliko, kot imajo, sploh v zadnjih letih se je
               zadeva uredila tako, kot se je uredila, ko ni več takšnih usklajevanj, kot so bila.
               In po mojem je to na nek način zgrešen pristop. Ponoven vstop v obvezno pokojninsko
               zavarovanje se bo zgodil. Če bodo upokojenci upravljali malo delo, bodo ponovno
               vstopili na trg. Kaj s tem delamo? S tem rušimo koncept solidarnosti. Oni bi morali
               uživati v pridobljenih pravicah in država bi morala poskrbeti zanje na drugačen
               način. Ne tako, da jim sedaj rečemo, ko sprejemamo to zakonodajo, če nimate dosti
               penzije, pojdite pa delat. To je sugestija tega zakona upokojencem, češ, če imate
               premalo, imate možnost, da greste delat. Mislim, da je to zgrešeno.</p>
               <p>Kar se tiče dijakov in študentov. Študent, ki ne bo delal preko malega dela, bo na
               podlagi statusa upravičen do subvencioniranega bivanja, do prehrane, do prevoza in do
               štipendije. Če pa bo sprejel malo delo, pa postane del aktivnega prebivalstva in je
               obremenjen s plačevanjem pokojninskega in zdravstvenega prispevka. To je dejstvo. Do
               tega bo prišlo. Temu tudi jaz rečem napačni pristop, pa kakorkoli že vzamemo.</p>
               <p>Kar se tiče brezposelnih, malo delo bo zaradi razširitve možnosti fleksibilnih oblik
               dela zagotovo okrepilo pritisk na varno zaposlitev in erozijo zaposlovanja za
               nedoločen čas. Mislim, da na dolgi rok tudi za določen čas.</p>
               <p>Strinjam se, da je treba vse te zadeve, ki so v tem zakonu, urediti, ampak za vsako
               skupino posebej, nikakor ne za vse tri v enem zakonu. Mislim, da je čas, da se ta
               trenutek ustavimo, glede na to, da temu zakonu res nasprotujejo vsi, ki so vključeni
               v ta zakon, da se ustavimo, rečemo, še enkrat se je treba usesti za mizo, najti
               rešitve, ki bodo sprejemljive za vse, in potem gremo naprej. Ni dovolj, da rečemo, da
               bomo z amandmaji ta zakon popravili do te mere, da bodo vsi zadovoljni. To se ne bo
               zgodilo. Hvala lepa.</p>
            </sp>
            <sp xml:id="SDZ5-Redna-19-2010-07-14.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Vito Rožej.</p>
            </sp>
            <sp xml:id="SDZ5-Redna-19-2010-07-14.sp28">

               <speaker>VITO ROŽEJ:</speaker>

               <p>Hvala lepa za besedo, gospod predsednik.</p>
               <p>Jasno je, da se mora v času krize vsaka družba vprašati, kje ima še kakšne dodatne
               resurse, in to počne tudi naša in jih išče, kjerkoli se le da. Jaz nisem prepričan,
               da je zakon, ki ga imamo danes v prvem branju, tista največja rezerva, ki jo naša
               družba ima, zato da bo bolj konkurenčna v primerjavi z ostalimi družbami in
               svetovnimi gospodarstvi. Je pa to tudi čas, ko se mora vsaka družba vprašati, ali ima
               svojo družbeno pogodbo pravilno napisano in so razmerja med generacijami takšna, da
               so pravična do vsake generacije.</p>
               <p>Kaj naša družba ponuja generaciji, ki šele prihaja? Ponuja ji spremenjen
               visokošolski sistem, za katerega še ne vemo točno, ali bo rodil sadove ali ne. Ponuja
               jim perspektivo, da bodo morali za dokončanje študija najemati študijske kredite. Ne
               ponuja jim kake redne zaposlitve, saj glede na trenutno stanje gospodarstva to ni
               najbolj verjetno. Ponuja jim možnost, da se doživljenjsko zakreditirajo in vzamejo
               hipotekarni kredit, zato da bodo lahko nekje živeli. In ponuja jim pokojninsko shemo,
               ki je blazno neperspektivna za njih. Skratka, kup razlogov proti, proti čemurkoli.
               Naša naloga seveda je, da napišemo na novo to medgeneracijsko pogodbo, to družbeno
               pogodbo, in da stvari uredimo tako, da bo življenje za generacije, ki prihajajo, v
               tej državi vredno.</p>
               <p>Sam nisem prepričan, da je predlagana zakonska sprememba tista, ki gre v to smer.
               Zdajšnja zakonska ureditev je vsaj študirajoči generaciji ponujala, in to trdim, neko
               varnost. Ponujala je neko finančno varnost, ki je dajala samozavest, neko relativno
               finančno samostojnost in je pomenila enega od, če ne korakov, pa bom rekel, stopnišče
               v odraslost. In če želimo zdaj to stopnišče ukiniti, bi bilo treba vsaj kake druge
               zasilne izhode pokazati. Jaz pa ne vidim, da bi bil na dnevnem redu tega parlamenta
               kak stanovanjski zakon, ki bi obdavčil peto, šesto, sedemnajsto nepremičnino, ki bi
               uredil oddajanje sob na črno. Ni še pokojninske reforme, ki bi omogočila mladi
               generaciji perspektivo, in podobno. In dokler tega ni, je seveda težko pričakovati,
               da se bo neka generacija pripravljena nečemu odreči, če za to ne bo dobila ničesar v
               zameno, še posebej, če gre za generacijo, od katere se pričakuje, da bo dala neko
               dodano vrednost temu gospodarstvu, da bo tista, ki bo naredila ta kvaliteten preboj
               med svetovnimi konkurenčnimi gospodarstvi. Figo bo to naredila, če se ne bodo
               ustvarili pogoji za to! Zakaj pa bi to naredila, če generacije pred njo tega niso, v
               čem je pa ona boljša, bolj primorana in bolj odgovorna za bodočnost te države, kot so
               bile pa generacije pred njo.</p>
               <p>Zato so tudi določene zakonske spremembe, ki se predlagajo, milo rečeno, čudne.
               Strinjam se, da je na področju študentskega dela smiselno nezgodno zavarovanje,
               najbrž je tudi dobro, da so ljudje pokojninsko zavarovani vsaj deloma. Logično je, da
               mora biti delo omejeno, da se ne izrodi. Še najbolj važno je pa, da se uvede enotna
               evidenca vpisa in da delajo tisti, ki to smejo. To so spremembe, ki bi se jih dalo
               narediti brez tako radikalnih posegov, kot jih predvideva ta zakon. Ali je smiselna
               omejitev količine dela za večja, mala, srednja podjetja, še posebej pa za nevladne
               organizacije, je še posebej stvar premisleka; tudi s strani kolegice Črnakove je bilo
               to omenjeno.</p>
               <p>Kar se tiče domnevnega argumenta, da je takšen način dela anomalija, je treba reči,
               da bi bila najbrž za OECD anomalija tudi enoletna porodniška, ki jo v naši državi
               imamo, pa zaradi tega nikomur ne pade na pamet, da bi skrajševal v smislu
               konkurenčnejšega gospodarstvo to porodniško. Ta država se je pač odločila v svoji
               preteklosti določene koncesije določenim delom svojih državljanov podeliti, ker
               verjame, da je to dobro. Tudi koncesije od iger na srečo, recimo, plačujemo za
               invalidske organizacije. Tudi tukaj najbrž prihaja do nepravilnosti, nepravilne
               porabe in tako naprej, pa se v ta resurs zaenkrat ni odločila poseči, ne vem sicer,
               zakaj ne, čeprav ocenjujem, da gre za večji resurs, kot pa je ta, o katerem
               razpravljamo danes.</p>
               <p>Sam obseg študentskega dela naj bi predstavljal približno 3 % trga dela in tendenca
               naj bi bila, da bi se to delo prelilo v redno zaposlitev. Redna zaposlitev je edina,
               s katero primerjamo to študentsko delo. Seveda je to možno, je pa nerealno, ker pri
               toliko oblikah dela, kolikor jih pri nas imamo, je treba pogledati, kako je
               študentsko delo in kako bo v bodoče malo delo konkurenčno z vsemi oblikami malega
               dela, predvsem pa z eno obliko dela, ki nam je najmanj ljuba. To je z delom na črno.
               In delo na črno je tisto, v katerega se, po mojih predvidevanjih, lahko večina tega
               študentskega dela prelije, ker je večina tega dela v storitvenih dejavnostih, lažja
               fizična dela, nezahtevna dela. In tukaj ne gre za kakršnokoli konkurenčnost tistim,
               ki bi lahko bili redno zaposleni v tej dejavnosti, ker itak nihče noče biti, vsaj od
               slovenskih državljanov, zaposlen v tej dejavnosti. Tukaj se moramo vprašati, ali smo
               pripravljeni na priseljevanje, ali nam je jasno, da bodo delavci, predvsem iz
               revnejših držav Evropske unije, opravljali potem ta dela in da bo veliko tega dela
               odteklo skozi delo na črno, da bo spet malo več potnih nalogov. Predvsem se bodo,
               recimo, ustanavljali samostojni podjetniki, ker bo tak način opravljanja dela za
               marsikatero slovensko podjetje pomenil manjše administrativni strošek. Zdajšnja
               zakonska ureditev, ki je predlagana, predvideva en kup administrativnih stroškov, ki
               bodo podražili ta način dela. Seveda pa je tudi obdavčitev večja in na nek način
               krivična do generacije, ki bi morala opravljati to malo delo pod takimi pogoji. Zakaj
               bi zdajšnji študentje in bodoči študentje plačevali za zdravstveno zavarovanje, če
               opravljajo tako delo, če pa njihovim staršem, ko so opravljali tako delo preko
               študentskega servisa, ni bilo treba dodatno plačevati zdravstvenega zavarovanja. Ali
               je ta generacija, ki bo sedaj delala, bolj bolehna od ostalih? Ne, seveda ne. Katere
               generacije pa sedaj uporabljajo storitve tega zdravstvenega zavarovanja? Tiste, ki so
               včasih delale na študentske napotnice, ne da bi bilo to delo tako drago, kot bo delo
               sedaj. Nepravično. Ali je to medgeneracijska solidarnost? Figo, pa taka
               medgeneracijska solidarnost!</p>
               <p>Seveda mi nismo prvi in edini, ki se takih sprememb lotevamo. Kot je bilo že
               omenjeno, to počnemo po nemških izkušnjah in dobro bi bilo pogledati, ali so te
               izkušnje res takšne, kot se nam vedno kažejo, da so. Jasno je tudi, da je to en del
               te zakonodaje, drugi del pa se tiče organiziranosti in porabe sredstev, ki iz te
               koncesijske dajatve izhajajo. Sam se težko strinjam z vsem, kar se danes počne v
               Študentski organizaciji Slovenije in njenih entitetah. Obenem pa seveda, ker sem tudi
               sam soustvarjal ta sistem na lokalnem nivoju pri študentskih klubih in marsikaterih
               organizacijah, ne morem reči, da je vse, kar se s tem denarjem financira, slabo. Še
               več. Verjamem, da je marsikatera stvar zelo dobra. Tudi izkušnje nevladnikov vam bodo
               povedale, da marsikatera mladinska organizacija dosti več denarja za svoje delovanje
               dobi s strani entitet Študentske organizacije Slovenije kot pa z Urada za mladino. In
               da si ne bi kdo slučajno mislil, da bo pa kakršnakoli drugačna delitev te koncesije s
               strani Urada za mladino ali koga drugega kaj manj transparentna. Študentska
               organizacija v Sloveniji nima nobenega problema s tem, da bi njeno poslovanje
               pregledovalo Računsko sodišče. Dajmo potem to narediti, saj gre za denar, ki ga
               država odstopa za namene, ki so določeni v zakonu o skupnosti študentov.</p>
               <p>Teh problemov, teh anomalij, na katere večina od vas opozarja, ni treba reševati na
               ta način. Jaz sam zato v prvem branju tega zakona ne morem podpreti tudi zato, kar
               sem povedal že prej, ker se mi zdi, da je prej treba spisati še kakšna druga poglavja
               medgeneracijske pogodbe, preden se bo tudi to poglavje lahko zaključilo. Dvomim, da
               je od generacije, od katere se tako veliko pričakuje v bodoče, spodobno pričakovati,
               da se bo prva začela odrekati pravicam pri pisanju nove družbene pogodbe. Bo se, ko
               bo dobila občutek, da se jo jemlje za enakovredno. Kako se pa njeno delo vrednoti, se
               je pa dalo videti tudi ob sprejemanju insolvenčne zakonodaje. Jaz sem predlagal, da
               bi študentsko delo postalo tudi eno izmed prednostnih terjatev v postopku stečaja.
               Temu seveda ni bilo tako, ker pri nas vlada ultimat redne zaposlitve za nedoločen
               čas, ki pa je za generacijo, ki prihaja, znanstvena fantastika.</p>
               <p>Dokler se ne bodo začele pisati realnejše zgodbe, tudi jaz te zgodbe, ki je zdajle
               pred nami, v prvem branju ne morem podpreti. Hvala.</p>
            </sp>
            <sp xml:id="SDZ5-Redna-19-2010-07-14.sp29">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod minister.</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-14.sp30">

               <speaker>DR. IVAN SVETLIK:</speaker>

               <p>Hvala lepa, gospod podpredsednik. Spoštovane poslanke in poslanci!</p>
               <p>Veliko vprašanj ste že odprli v tej razpravi, pa dovolite samo nekaj komentarjev in
               pojasnil nanje. Najprej kar zadeva primerjavo študentskega dela in malega dela.
               Zanimivo je, da mnogih današnja oblika študentskega dela ne skrbi. Pa je neomejeno
               tako za delodajalca kot posameznika, pa ga opravljajo študenti brez vsakih pravic,
               razen če dobijo plačilo. Večina ga dobi, nekateri tudi ne. In kot ugotavljate, je
               brez zadostnega nadzora. Edino nadzor se zdi vsem nekoliko problematičen, drugega pa
               nič. Malo delo, kot ga predlagamo, ki vključuje študentsko delo, pa na drugi strani
               postavlja omejitve študentom, ker so primarno študentje, in je njihova prva naloga,
               da študirajo in potem tudi kaj delajo, in postavlja omejitve delodajalcem, ker danes
               imamo tudi primere, ko posameznik – podjetnik ima registrirano podjetje in celotno
               dejavnost utemeljuje, da tako rečem, na izkoriščanju take oblike dela, ne da bi
               ponudil eno samo redno zaposlitev. In za zaposlovanje gre, ste nekateri rekli. In nam
               tudi gre za to, da se več zaposlitev, več delovnih mest ponudi. Skozi malo delo
               ponujamo pravice iz naslova vplačil za socialno varnost. Teh vplačil danes ni in k
               temu se bom na koncu te diskusije še vrnil. Če pa so vplačila, morajo biti tudi
               pravice. Danes ni ne enega ne drugega. Vemo pa, da se nam dogaja ravno skozi tako
               imenovane vse širše, bolj uporabljene oblike fleksibilnega dela, da nam vse več tega
               dela uhaja izven okvira rednih zaposlitev, kar pomeni, da tudi posamezniki imajo
               dohodke, ne prispevajo pa k skupnim potrebam. Zato imamo težave v pokojninski
               blagajni, imamo težave v zdravstveni blagajni, ki bodo še večje, če ne bomo
               spremenili te filozofije, da vsako delo šteje, da vsak, ki zasluži, mora prispevati
               tudi za skupne potrebe, pri katerih participira skozi javne storitve. Te filozofije
               danes nimamo in zato se ta razkorak med tistimi, ki so zmeraj bolj obremenjeni
               znotraj svojega delovnega razmerja, ki zmeraj težje prispevajo in tudi delajo svoja
               podjetja nekonkurenčna, na eni strani, in tistimi, ki pobegnejo iz tega sistema,
               povečuje. In tudi v neenakopravnem položaju imamo zato ene in druge, ki participirajo
               na delitvi dela v tej družbi.</p>
               <p>Če trdim, da vsako delo šteje, je to treba jemati s tega stališča. Študentje
               uporabljajo zdravstvene storitve. Pravite, da zanje plačujejo starši. Toda, če oni
               zaslužijo s svojim delom. Kje je razlog, da ne bi tudi oni participirali pri
               pokrivanju teh storitev? Ni nobenega tehtnega razloga za to. Če nekdo dela po
               pogodbi, zakaj ta zaslužek ne bi bil obremenjen tudi s temi prispevki za pokrivanje
               skupnih potreb? Pokojninska doba se zdi študentom nepomembna zadeva, ampak ko se
               danes pogovarjamo s socialnimi partnerji o tem, da bo treba podaljšati delovno
               aktivnost, zlasti s tistimi, ki imajo samo nekaj let do upokojitve, je pa vsako leto
               še kako pomembno. In se pogovarjamo o tem, ali bomo uspeli leto, dve podaljšati
               delovno aktivnost. In tisto leto ali dve je mogoče dobiti tudi tako, kot ga danes
               dobijo, ko v resnici opravljajo študentska dela.</p>
               <p>S tega stališča je treba tudi celovito gledati to družbeno pogodbo, ki ste jo
               izpostavili. Jaz se zelo strinjam, da je najbrž v novih razmerah nova medgeneracijska
               družbena pogodba potrebna. Malo delo je tukaj samo majhen prispevek lahko v tej
               smeri. In mi v tej smeri delujemo. Drugi del prispeva socialna zakonodaja, ki jo tudi
               sprejemamo, pokojninska, sem jo že omenil, lahko nekaj prispeva k tej novi družbeni
               pogodbi in verjetno še katera, stanovanjska, se popolnoma strinjam. Če hočemo, da
               bomo res bolj ustrezno vrednotili oziroma dosegli bolj ustrezen položaj, bolj
               izenačen položaj posameznih generacij. Konec koncev bomo tudi pri razpravi o zakonu o
               delovnih razmerij prišli tudi do tega vprašanja na nekoliko drugačen način.</p>
               <p>Drugo vprašanje, ki ste ga izpostavili, je vprašanje socialnega dialoga. Moram reči,
               da ta dialog teče na različnih ravneh, teče med delodajalci in delojemalci
               neposredno. Teče med Vlado in posameznimi socialnimi partnerji neposredno. Teče skozi
               ekonomsko-socialni svet, teče tudi skozi druge organe, tudi svet za študentska
               vprašanja. Njegove komisije so temu namenjene in z njimi smo tudi pri pripravljanju
               tega zakona sodelovali,kolikor so bili študentje pripravljeni sodelovati. Vabili smo
               jih več kot eno leto, da dajo predloge na besedilo zakona, žal teh konkretnih
               predlogov od njih do zadnjega nismo prejeli in je še čas za kakšno dopolnitev, za
               popravek, tako kot ste rekli. Nimamo nobenih težav, da jih upoštevamo, če bodo
               prišle. Res pa je, to pa je treba reči, da se pri nas socialni dialog razume tako,
               kot ga ne razumejo, vsaj to smo lahko preverili, v drugih evropskih državah s
               tradicijo socialnega dialoga, da je treba o vsaki stvari doseči popolno soglasje ali
               nič. Med nič in popolnim soglasjem je nekaj možnosti, ki jih drugje jemljejo za
               legitimne, normalne. In to možnost tudi mi jemljemo za legitimno in normalno.</p>
               <p>Seveda je pa težko pričakovati, da bi dosegli konsenz in popolno soglasje o predlogu
               tega zakona, ko smo trčili ob monopol posrednikov študentskega dela ali ob znatne
               koristi predstavnikov študentov oziroma študentske organizacije. 30 milijonov evrov
               se obrača v teh dveh strukturah, kar ni majhna vsota. Težko je v tem primeru
               pričakovati, da bo soglasje popolno, konstruktivni dialog pa je mogoč. In mi smo za
               to, da ga vodimo, vsaj za to, da pridemo do transparentne porabe teh sredstev, v
               katera imajo vpogled, ker gre za parafiskalna sredstva, v resnici tudi javne
               institucije, kot je Računsko sodišče, ki nima vpogleda ta trenutek v delitev teh
               sredstev.</p>
               <p>Jasno je, da malo delo ne omogoča in ne obljublja, ne zagotavlja preživetja
               nobenemu. In v tem smislu ga nobeden ne ponuja in ne vzpostavlja. Je pa lahko
               dopolnilna dejavnost za tiste, ki ohranjajo svoj primarni status. Upokojenec bo ostal
               upokojenec, brezposelni brezposelni, študent študent, ob tem, ko bo to delo
               opravljal, vsak s svojim namenom. Saj ne gre samo za dodatna finančna sredstva ali za
               to, da bi si posameznik s tem izboljšal svoj materialni položaj. Tudi to, ampak to ni
               edini ali primarni namen.</p>
               <p>Pri starejših ljudeh gre za možnost podaljševanja, čemur pravimoaktivnega staranja,
               ker natančno vemo, da tisti, ki so aktivni, dlje časa ohranjajo svoje psihofizične
               sposobnosti in tudi zmožnost, da skrbijo zase, da skrbijo za svoje potrebe in niso
               odvisni od drugih. Pri študentih gre za stik z delom, s trgom dela, da dobivajo
               delovne izkušnje, ki se jim bodo zdaj formalno priznale, do zdaj se jim niso. Nihče
               ni tega upošteval pri njihovi vlogi za zaposlitev. Zdaj bodo imeli to možnost, kot
               referenco bodo lahko predstavili te izkušnje delodajalcu, ki jih bo lahko tudi
               ustrezno ovrednotil. Pri brezposelnih gre za isti namen, da ostanejo, da imajo stik z
               delom, ker pri brezposelnih točno poznamo krivuljo njihovega psihološkega dojemanja
               lastnega položaja, ki se hitro, če nimajo stika z delovnim okoljem, s trgom dela,
               začne spuščati v smeri tako imenovane pasivizacije oziroma razočaranosti in tudi
               prenehanja iskanja zaposlitve. To je efekt, ki je zelo poznan iz vseh mogočih
               raziskav. In na tak način jim to omogočamo. Bodo pa brezposelni, če je to skrb,
               ostali brezposelni v svojem primarnem statusu. Ne izgubijo tega statusa, če bodo
               delali, če se bodo odločali za to, da vzamejo malo delo. V to jih ne bo nihče silil.
               Upoštevali pa bomo to njihovo aktivnost in jim tudi skozi to lahko preko zavoda
               pomagali dodatno k aktivizaciji, da lahko preide ta aktivnost v zaposlitev pri
               določenem delodajalcu. Pri brezposelnih gre seveda za to, da je vsaka aktivnost
               boljša kot pa pasivnost. To vemo iz izkušenj, to vemo iz vseh študij. Od njih se
               pričakuje, da so aktivni kot iskalci dela, po tistih, ki se vključujejo v
               usposabljanje, in tudi v določene delovne aktivnosti. Če so to delovne aktivnosti,
               potem naj bodo formalne, naj bodo legalne, ne pa delo na črno. Danes imamo veliko
               primerov pri brezposelnih, ko jim ustreza pasivna politika zaposlovanja v smislu
               prejemanja denarnega nadomestila in neko delo v sivi ekonomiji, ki je neprijavljeno,
               ki jim pa daje dodaten dohodek. Malo delo omogoča legalizacijo te aktivnosti tudi
               skozi zakon o urejanju trga dela, seveda omogočamo, da brezposelni legalno prejema
               dodatne vire iz naslova delovne aktivnost ob denarnem nadomestilu. Malo delo je
               primeren inštitut za to.</p>
               <p>To, na kar opozarjajo v tej nemški študiji, je seveda relevantno, ampak nemški
               sistem je drugačen od našega. Nemški sistem dopušča vsakemu, tudi zaposlenemu, da to
               delo opravlja, in ko to delo opravlja, nima več statusa brezposelne osebe. V tem je
               bistvena razlika. Zato je v tem njihovem sistemu lahko nekdo ujet v te aktivnosti, v
               našem se mu to ne more zgoditi oziroma je verjetnost, da bi se kaj takega zgodilo,
               dosti manjša.</p>
               <p>Treba je poudariti, da malo delo ni edina oblika dela, ki ga lahko bodisi
               delodajalec bodisi posameznik izkorišča, zlasti delodajalci na to opozarjajo, tisti,
               ki so doslej pretežno izkoriščali študentsko delo kot podlago za svojo dejavnost. Od
               malega dela naprej pridemo do dela za določen čas. In to, kar lahko še dodatno
               storimo, je, , da bomo spodbujali delodajalce k temu, da bodo tiste posameznike, ki
               jih skozi malo delo angažirajo, zaposlovali za določen čas. In tisti, ki imajo
               sezonska dela za dva meseca, tri mesece kontinuirano, imajo danes povsem legalno,
               normalno obliko dela, ki ga lahko ponudijo – to je delo za določen čas, redno delovno
               razmerje. Če nas to skrbi, bo ta zakon prispeval k temu, da bo mogoče več teh ponudb,
               ne pa v obliki dela, ki ne prispeva nikomur za njegovo socialno varnost.</p>
               <p>Če se problematizira, da postavljamo tri različne skupine v isti zakon, moram reči,
               da je ta rešitev popolnoma normalna s tega stališča, da vzpostavljamo skozi malo delo
               enakopraven dostop do tega dela vsem posameznikom v tej državi, ki že imajo nekaj in
               ohranjajo nek drug primarni status. In tu se lahko srečujejo starejša generacija,
               srednja generacija, mlajša generacija, neka oblika medgeneracijskega srečevanja se
               tudi lahko dogaja tukaj. In če zahtevate poseben zakon za študente, študentsko delo,
               pa poseben za upokojence, vas sprašujem, ali imamo za redno delovno razmerje tudi
               posebne zakone za posamezne skupine. Nimamo jih, ker to je popolnoma neobičajna
               rešitev. Mi izhajamo iz ureditev trga dela. Malo delo je začetek stika s trgom dela,
               zaposlitev za krajši delovni čas je druga, za polni delovni čas je tretja. In s tem
               se ta mavrica različnih možnosti, ki jih posameznik ima, tudi sklene.</p>
               <p>Vprašanje, ali je urejeno štipendiranje. Je urejeno. In upam, da boste vsi poslanci
               jutri zvečer glasovali za zakon o upravičenosti do javnih sredstev, ki omogoča
               pridobitev več štipendij in višjih štipendij, državnih štipendij, za vse, ki nimajo
               možnosti pridobiti vire iz drugih naslovov, ki so v materialno slabšem položaju.
               Slabih 600 evrov na člana družine je kriterij za pridobitev državne štipendije. To je
               več, kot je minimalna plača. In če to niso na široko odprta vrata za vse, ki imajo
               slab materialni položaj, potem ne vem, o čem v tej državi govorimo.</p>
               <p>Obdavčitev tega dela. Vsako delo šteje in če vsako delo šteje, bomo tudi prispevke
               plačevali. Nižja je, kot je v primerljivi ureditvi v Nemčiji, če koga to skrbi. In
               delodajalci, s katerimi smo vodili dialog o tem zakonu in niso v bistvu nasprotovali
               temu zakonu v ničemer, razen v točki, da bi oni še več možnosti, ki jih zdaj nekako
               zamejujemo, ker je to kompromisna rešitev, niso imeli pripomb na to, da se plačujejo
               iz tega naslova prispevki, niso jih imeli, vsaj doslej ne, ki bi jih zapisali, ki bi
               jih jasno eksplicitno izrazili.</p>
               <p>Posredovanje tega dela ne gre, tako kot je bilo rečeno, na zavodu za zaposlovanje.
               Razpis bo objavljen, posamezne inštitucije se bodo prijavile na ta razpis, podeljene
               bodo koncesije, podpisane bodo pogodbe. Mi računamo, da bodo izkušnje študentskih
               servisov lahko koristno izrabljene tudi v prihodnje za to isto dejavnost kot doslej,
               vendar na neprofitni osnovi. To je sprememba, ki mislim, da zasluži posebno
               pozornost, ker je posredovanje dela samo po sebi kot profitna dejavnost, zlasti pa na
               način, ko gre za to, da država posebej to regulira in gre tukaj za dostop do tako
               imenovanih parafiskalnih sredstev, v osnovi že problematično.</p>
               <p>Omenjen je bil sklad . Tukaj ne gre za poseben sklad v smislu, kot poznamo javne
               sklade, recimo za štipendiranje ali kaj podobnega. Gre za posebno postavko,
               proračunsko postavko znotraj ministrstva, in to na zahtevo finančnega ministrstva, da
               bi skozi to inštitucijo lahko tok vseh teh koncesijskih sredstev nadzorovali bolje,
               kot je bilo to nadzorovano doslej. Gre za večjo preglednost poslovanja.</p>
               <p>Še avtonomijo študentske organizacije bi omenil. Veliko je bilo o tem govora. Mi
               vseskozi zagovarjamo rešitev, po kateri se tudi skozi malo delo, skozi koncesijsko
               dajatev lahko ta avtonomija ohranja, ker vidimo pozitivno stran v avtonomnem
               delovanju študentov in študentske organizacije. Predlog, ki smo ga imeli na mizi s
               strani financ, je bil, da naj pozabimo na koncesijske dajatve, da naj preprosto malo
               delo, tako kot to naredijo v Nemčiji, obdavčimo z enotno stopnjo in to gre v
               proračun, potem pa bodo že študentje kandidirali za svoje dejavnosti na drugačne
               načine. Mi smo se pogajali za to, da ostane rešitev, kot je zdaj, približno enaka,
               samo da naredimo pregled in porabo teh sredstev bolj namensko in tudi bolj pregledno.
               In nimamo nič težav, ponujali smo to Študentski organizaciji, še vedno ji ponujamo,
               da se vključi v mehanizem delitve teh sredstev, ki bodo šla preko razpisov. Vidimo jo
               kot konstruktivnega partnerja pri tej rešitvi. Žal ni bilo konstruktivnega odziva na
               to pobudo.</p>
               <p>Toliko za enkrat, hvala lepa.</p>
            </sp>
            <sp xml:id="SDZ5-Redna-19-2010-07-14.sp31">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rožej, imate proceduralni predlog? Gospod Rožej, nisem opazil, da bi bili
               citirani, da bi vas minister imenoval, je pa minister res odgovarjal na vprašanja, ki
               ste jih odpirali poslanci o istih temah, in to je pravzaprav značilnost korektne
               razprave Tako boste morali počakati na čas, ko bo delitev časa na koncu, in se boste
               lahko prijavili za razpravo.</p>
               <p>Besedo ima gospa Potrata.</p>
            </sp>
            <sp xml:id="SDZ5-Redna-19-2010-07-14.sp32">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister, državna
               sekretarka in sodelavke z ministrstva, poslanke in poslanci!</p>
               <p>Ne bom podlegla skušnjavi, da bi razlagala svoje neposredne in posredne izkušnje s
               študentskim delom, pač pa želim razpravljati o zakonu o malem delu, spodbujena tudi z
               nekaterimi razpravami danes dopoldan, pa tudi z vsem tistim, kar se je ob tem zakonu
               dogajalo. Najprej naj povem, da v celoti podpiram koncept zakona o malem delu, ker
               vidim, da se s tem zakonom ureja področje dela, ki ni uvrščeno v delo v delovnem
               razmerju, bodisi v delovnem razmerju za polni delovni čas ali za krajši delovni čas.
               Tudi nadurno delo, ki ga OECD kot obliko dela omenja, je vezano na obstoj delovnega
               razmerja, zunaj tega konteksta pa obstajajo občasne oblike dela, ki so marsikomu v
               tej državi omogočale kot siva ekonomija izboljšanje statusnega položaja ali
               finančnega položaja družine. Zato se mi zdi zakon poskus urediti ravno to področje,
               si pa ne umišljam, da bo delo na črno s tem zakonom popolnoma prenehalo. Verjetno je
               vedno tistih, ki najdejo poti za obvode, več, kot tistih, ki lahko predvidijo, kakšni
               obvodi bi lahko nastajali. Jaz na koncept tega zakona pristajam, zato bom zakon v
               prvi obravnavi tudi podprla.</p>
               <p>Rada pa bi odgovorila še na dva pomisleka, ki sta bila izrečena tudi v razpravi, in
               je bila citirana Ustava, in sicer 49. in 66. člen. Jaz pa vidim ta zakon ravno kot
               uresničevanje teh dveh členov. 49. člen Ustave govori samo o svobodi dela, ni več
               tistega določila, da ima vsak pravico do dela, ampak govori o svobodi dela. In
               vidite, če o eni od kritiziranih rešitev v zakonu razmišljam, če razmišljam s
               stališča brezposelnih oseb, ki so evidentirane na zavodu za zaposlovanje in prejemajo
               nadomestilo za čas brezposelnosti, njim je omogočeno svobodno odločanje o tem, ali
               bodo delali v okviru malega dela in kaj bodo delali, ker tam ni nobenih zagotovil,
               kako mora ponujeno delo ustrezati stopnji izobrazbe in še čemu drugemu, torej se bodo
               svobodno odločali za to delo, in jaz vidim ta zakon kot uresničevanje tega člana.</p>
               <p>Če pa govorim o 66. členu, ki govori ovarstvu dela, je ta člen zelo jasen, <q>"država
               ustvarja možnosti za zaposlovanje in za delo ter zagotavlja njuno zakonsko varstvo"</q>.
               In ravno v tem zakonu vidim poskus ureditve zakonskega varstva zaposlitve za krajši
               delovni čas. In v tem kontekstu vidim tudi tisto, da vsako delo šteje. In razumem, če
               se mi delo upošteva, potem moram poleg te ugodnosti, da se mi delo upošteva, pristati
               tudi na to, da moram iz tega dela neko obveznosti tudi poravnavati. In sem pri
               tistem, čemur se reče prispevek iz plačila za malo delo. To sta tisti dve stvari, ki
               sta se mi zdeli potrebni, da ju omenim čisto na začetku.</p>
               <p>Bi pa imela še nekaj pripomb na to, kar poslušam. Ne morem mimo tega, da smo leta in
               leta razpravljali, kako je zlasti študentsko delo polje številnih zlorab, tako
               delodajalcev kot tistih, ki preko študentskih napotnic delajo. In če je zdaj v tem
               zakonu odprta neka možnost ureditve večjega nadzora nad malim delom, jo podpiram; še
               vedno ne trdim, da je idealna, ker sem že prej povedala, kako na zadeve gledam.
               Vendar se mi zdi to z nekih drugih vidikov tudi pomembno. Vodenje registra o malem
               delu se mi zdi pomembno tudi zaradi tega, ker če bodo študentje uveljavljali pravico,
               da se jim neko malo delo šteje tudi kot izkušnja za nadaljnjo zaposlitev, potem se
               mora uradno vedeti, kaj je ta človek delal, ali je bil nočni čuvaj, ali je bil
               prenašalec pohištva ali pa je delal neko tako delo, ki pomeni usposabljanje za
               kasnejšo zaposlitev. Tu se mi zdi, da je korist večja od tistega, kar bo terjala
               ureditev te kontrole, da tako rečem, ali registra.</p>
               <p>Podpiram tudi to, da se bodo sredstva iz koncesijske dajatve za delo drugače
               prerazporejala. Meni se zdi naravnost v skladu z zahtevami tudi Študentske
               organizacije, da se poveča število štipendij. In če se zdajšnja dajatev, ki znaša 3
               %, in gre v sklad za razvoj kadrov in štipendije, zviša na 5 %, je to stvar, ki jo
               lahko samo podprem. Zdi sem mi dobro, da se zmanjša, razumem pa tiste, ki bodo morali
               delo posredovati in se bodo morali sprijazniti z nižjimi stroški organizacije. Tudi
               postavka <q>"projekti, namenjeni študentom in upokojencem, ter financiranje ukrepov
               aktivne politike zaposlovanja,"</q> ki do zdaj ni bila upoštevana, po novem pa bo, s 4 %,
               kar je 13 milijonov evrov, se mi zdi nadvse dobrodošla. Glede na to, da sem pač
               privrženka literature, se mi zdi dobro, da se bo, recimo, mariborska Litera ali pa
               ljubljanska Beletrina lahko prijavljala na razpise za dodeljevanje sredstev za svojo
               dejavnost; mimogrede, Litera je tako izdala knjigo, ki je letošnjega kresnika dobila.</p>
               <p>Še bi lahko govorila, kaj mi je v tem blizu. Sicer razumem, da nekaterim, ki ne
               soglašajo s tem zakonom, ni do tega, da bi natančno prebrali predlog zakona. Težko pa
               sprejemam dejstvo, da v Državnem zboru kot zakonodajalci ne spremljamo zakonodajnega
               postopka in da problematiziramo štipendije, ko smo vendar v ponedeljek razpravljali o
               zakonu o prejemkih iz javnih sredstev in smo določali upravičence in višino za
               štipendije, za kar je treba dohodke tudi zagotoviti. In obžalujem, da je to še ena od
               poti zamegljevanja dejanskega stanja stvari. Ne trdim, da so vse stvari v tem zakonu
               take, da ne bi mogle biti boljše.</p>
               <p>Razumem upravičeno skrb sindikatov, da bo malo delo dampinške zaposlitve povečevalo,
               ampak če se že sklicujemo na nemški model, <q>"Minijob"</q> se menda tam imenuje, malega
               dela, potem je treba upoštevati, da Nemci nimajo ne določenega kroga upravičencev, ne
               limitiranega ali postavljenega časovnega gabarita za malo delo. To se pravi, da neke
               izboljšave v našem zakonu so, zato jaz mislim, da bi morali energijo usmeriti
               predvsem v to, da najdemo še tiste stvari, kjer bi zavarovali ljudi pred prekarnimi
               zaposlitvami. Tukaj sem zlasti s prekarniki zelo solidarna, ko so opozarjali na to,
               ker opozarjajo na manjšo socialno varnost, na manjšo varnost zaposlitev, na
               izkoriščevalske zaposlitve. Zato se mi pa zdi z naše strani nedopustno, kar se je
               dogajalo na seji Odbora za notranjo politiko, kjer so bili ti, ki so po moje z
               razlogom demonstrirali in vedeli, zakaj demonstrirajo, ker so jim stvari jasne in ker
               opozarjajo na zlorabe s strani delodajalcev, da so tem hoteli nekateri pripisati
               odgovornost za vandalizem, ki se je na študentskih in dijaških demonstracijah zgodil.
               Jaz mislim, da je naloga ministrstva, da daje zakonske osnove za varstvo vseh.</p>
               <p>Sedaj še kaj malega o socialnem dialogu. V našo poslansko skupino so prišli
               predstavniki študentskih organizacij, še preden so se skregali med seboj in še preden
               so bile demonstracije. Ampak njihovo stališče je bilo trdo. Oni so rekli, <q>"mi zakonu
               o malem delu nasprotujemo, ne bomo pisali pripomb, za nas je zakon nesprejemljiv, mi
               hočemo imeti poseben zakon o študentskem delu"</q>. Tukaj je dialog onemogočen, če se ena
               stran zapre za dialog. Potem smo se sešli s štirimi ali petimi predstavniki
               sindikatov. Jaz ne morem reči, da so prevevali od navdušenja nad tem zakonom, ampak
               temu zakonu niso nasprotovali, zakonu o malem delu niso nasprotovali, jaz pa vem, da
               Svobodni sindikati pa zakonu o malem delu nasprotujejo, torej tudi med sindikati ni
               enotnega stališča.</p>
               <p>Sedaj samo še beseda o upokojencih. Jaz uvrstitev upokojencev v nabor upravičencev
               za malo delo zelo podpiram. Zakaj? Ker je nemška izkušnja takšna, da je število
               zaposlitev v okviru malega dela za visoko usposobljene storitve in dela v porastu.
               Meni se zdi škoda neizkoristiti nakopičeno znanje in izkušnje upokojencev, ki še
               lahko delajo in ki želijo delati in ki so do sedaj pač bili potisnjeni v to
               situaciji, da delajo na etični pogon in za svoje delo ne dobijo nobenega plačila ali
               pa lahko to delajo v okviru čisto regularne oblike dela brez slabe vesti, da delajo
               na črno.</p>
               <p>Še enkrat, jaz bom zakon podprla. Hvala lepa.</p>
            </sp>
            <sp xml:id="SDZ5-Redna-19-2010-07-14.sp33">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kumer.</p>
            </sp>
            <sp xml:id="SDZ5-Redna-19-2010-07-14.sp34">

               <speaker>DUŠAN KUMER:</speaker>

               <p>Hvala za besedo, gospod podpredsednik. Spoštovani minister, državna sekretarka s
               sodelavkami, spoštovane kolegice in kolegi!</p>
               <p>Za začetek bi rekel, da pozdravljam evolucijo in to predvsem v pozitivni smeri. Če
               se spomnimo, dve, tri leta nazaj smo bili tik pred tem, da bi študentske servise in
               študentska dela ukinili, tako smo bili nastrojeni, ker smo rekli, da študentje in
               študentke so zato, da študirajo, ne pa, da ob tem delajo. Tako ta evolucijski
               pozitivni naboj podpiram v zadnjem letu.</p>
               <p>Ob dosedanji razpravi bi dal dve opazki, in to taki na hitro. Zakaj bi brezposelni
               in upokojenci preko svojih vnukov ali pa svojih otrok šli na študentski servis in
               prejeli napotnico, da bi lahko ob tem, ko rabijo nek denar, še kaj zaslužili.</p>
               <p>Zato seveda ta predlog zakona, ki na nek konsistenten način legalizira tisto, kar se
               zdaj dogaja na nelegalen način, s tega vidika seveda pozdravljam, in nekako združuje
               v enem zakonu vse oblike tega dodatnega dela in zaslužka. Tako kot sem prej rekel, v
               zadnjih letih je bilo tudi v tej dvorani izrečenih veliko kritičnih besed, pripomb,
               mnenj in tudi sodb o študentskem delu. Da s študentskim delom nekaj ni v redu, je ne
               nazadnje večkrat, danes je bilo omenjeno, ugotavljalo tudi Računsko sodišče, ko je
               pri nekaterih pravnih osebah, precej državnih institucijah in nekaterih podjetjih, ki
               opravljajo z javnimi sredstvi, ugotavljalo, da se uporabljajo fiktivne napotnice, da
               so izračuni na posameznih napotnicah pokazali, da nekateri študentje delajo tudi 18,
               20, 22 ur na dan in tako dalje. Torej predmet kritike so bili predvsem študentski
               servisi, ki se zadnja leta vse bolj spreminjajo, in to si moramo priznati, iz
               posrednikov študentskega dela tudi in predvsem v subjekte krepitve svoje kapitalske
               moči na račun dela študentov in vseh tistih drugih, ki so uporabljali ali pa
               zlorabljali študentske napotnice. Posledica takega pristopa in načina dela
               posrednikov dela, se pravi teh študentskih servisov, je bilo ravnanje tudi vseh
               tistih, ki so bili upravičeni in deležniki do sredstev iz teh koncesij. Ne nazadnje v
               zadnjem mesecu dni imamo priložnost brati, kako so nekateri deležniki študentske
               organizacije ta denar, ki so ga študentje s trdim in krutim delom zaslužili,
               uporabljali za stvari, ki nimajo nobene zveze s študentskim standardom. In vse to se
               je in se še vedno počne pod tezo, da le na ta način, s ponujanjem študentskega dela
               se omogoča večjemu delu študentske populacije, da lahko študira. Moram povedati, da
               se s to tezo delno strinjam in bom povedal zakaj.</p>
               <p>Študentske delo opravljata v bistvu dve večji skupini študentov in študentk. Prva je
               tista, ki zares ta zasluženi denar rabi, da si lahko dela socialni korektiv in da
               lahko študira. Vendar pa imamo tudi tisto drugo skupino, ki ni tako majhna, ki to
               študentsko delo ali ta dodaten zaslužek porabi za tako imenovani, bom rekel pod
               narekovaji, študentski nadstandard, ki ne nazadnje ima svoje vizualne oblike tudi
               zunaj. Torej obe skupini namenita del študijskega časa za delo in zaslužek in s tem
               si podaljšata čas študija, vendar interesi teh dveh skupin so popolnoma različni.</p>
               <p>Zato je prav, da se na tem področju storijo nekatere spremembe. Predlog zakona o
               malem delu v tem prvem branju, ki ga imamo danes pred seboj, je neka oblika, ki
               omogoča, da se te spremembe storijo. Predvsem zato, da se pretrga popkovina, ko se
               posredovanje študentskega dela in ne nazadnje tudi garanja, bom uporabil to težko
               besedo študentov, ob študiju zlorablja in izkorišča za pridobitveno dejavnost
               posameznih skupin in ne nazadnje, kar sem prej že omenil, da se ustvarjajo neki
               predpogoji tudi za neke tajkunčiče, ki znotraj te študentske organizacije te stvari
               zlorabljajo za svoje čisto osebne ozke interese.</p>
               <p>Zato podpiram predlog zakona v prvi obravnavi s pričakovanjem, da bo v naslednjih
               obravnavah zakon še bolj jasno in ne nazadnje, pod narekovaji, trdo opredelil, res
               onemogočil posrednikom, ki bodo na javnih razpisih dobivali koncesije, v zakonu piše
               za pet let, in potem vsakih pet let obnavljali, zares preprečil to pridobitveno
               dejavnost, da bodo zares imeli stroške, ki jih bodo dobili iz te koncesnine, samo
               zato, da bodo lahko delovali, da bo centralna evidenca zares preprečila zlorabe
               fiktivnega opravljanja, zdaj pa ne samo študentskega dela, ampak vseh oblik malega
               dela, in ne nazadnje, da bo sama logistika, ker po mojem je treba dati največji
               poudarek logistiki in pa kontroli napotnic, da bo preprečevala dosedanje zlorabe, ki
               so se dogajale v zvezi z delovanjem teh študentskih servisov. Na drugi strani,
               mislim, da je skrajni čas, da ima, kot je danes že večkrat bilo rečeno, vsako delo
               tudi neke pozitivne rezultate za prihodnost, po mojem ne more biti boljše rešitve,
               kot je, predvsem za študente, zdaj pa govorim za študente, da imajo plačano
               pokojninsko, invalidsko in zdravstveno zavarovanje, da se jim šteje v delovno dobo,
               da če se je že podaljšal čas študija s petih, šestih na sedem let, in so ob tem
               morali opravljati to dodatno delo, da se jim to ne nazadnje tudi pozna. Ob prvi
               zaposlitvi so delovne izkušnje še kako pomembne.</p>
               <p>Opozoril bom, zakaj bi nekdanji minister za javno upravo izbrancem dajal študentsko
               delo, kot zaposlitev z delovnimi izkušnjami po posebnem zakonu in interpretaciji,
               zakaj teh delovnih izkušenj vsi tisti, ki delajo prek študentskih servisov, to
               boniteto lahko kasneje koristijo in uporabljajo.</p>
            </sp>
            <sp xml:id="SDZ5-Redna-19-2010-07-14.sp35">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Magajna.</p>
            </sp>
            <sp xml:id="SDZ5-Redna-19-2010-07-14.sp36">

               <speaker>ANDREJ MAGAJNA:</speaker>

               <p>Spoštovani minister s sodelavci, še prej pa gospod podpredsednik, kolegice in kolegi,
               lep pozdrav!</p>
               <p>Ne bom navajal vsega, kar je bilo že povedano, kaj prinaša zakon, to si lahko
               preberemo v obrazložitvi in izvajanju gospoda ministra. Izpostavil bi pa nekaj
               odprtih dilem. To pa ne pomeni, da osnovnega koncepta in usmeritve zakona ne
               podpiram. Menim tudi, da je ustrezno, da so različne kategorije: upokojenci,
               študentje, delavci, vključeni v enotni zakon in ne v različne. Ne samo zato, ker ne
               gre za toliko različne situacije, te so specifične, ampak ker izhajamo s področja, to
               so občasna, začasna dela, ne pa iz statusa oseb, ki so. Te se lahko v istem zakonu
               uredijo s specifičnimi poglavji. S takim pristopom imamo bolj kompleksno zajeto
               področje delovnih razmerij in trga dela.</p>
               <p>Osnovni koncept zakona uvaja nekaj zelo pomembnih zadev. Poleg tega da vključuje
               kategorijo upokojencev, študentov in nezaposlenih, predvsem uvaja to, kar je že
               minister večkrat poudaril, princip, da vsako delo šteje. Izredno pomembna zadeva, ki
               do sedaj v sedanjih ureditvah ni bila urejena. Vsako delo šteje, pomeni tudi to, da
               vsak prispeva k skupnemu sektorju, to se pravi javnemu sektorju, s prispevki in
               dajatvami, ne pa, da so samo tisti, ki so bili vključeni v redna delovna razmerja,
               plačevali praktično vse, pokrivali tudi druge oblike dela, za katere se je plačevalo
               malo ali nič. Torej vsako delo šteje. S tem bomo tudi posledično dosegli, da se bodo
               prispevki iz delovnih razmerij povečali in po drugi strani razbremenili davčne
               obveznosti delo, za katerega vemo, da je v Sloveniji prekomerno obremenjeno. Delo je
               predrago. Pa ne zaradi plač, plače so prenizke, glede na življenjske razmere v
               Sloveniji. Bruto plača pa je previsoka. Tudi zato, ker če rečemo po znanem balkanskem
               izreku, <q>"gajžlaj konja, ki vleče"</q>, torej tisti, ki so bili evidentirani, vidni, tisti
               so plačevali, tem se je dajalo še dodatne obveznosti, dodatne davke, tisti, ki pa
               niso vidni, se pa z njimi nismo ukvarjali, ker jih je bilo težko evidentirati.</p>
               <p>Socialni dialog. Dialog je bil, kakšen je bil, vsak ga ocenjuje po svoje. Sindikati
               pravijo, da ni bil dober, da je neustrezen. Mislim, da so komunikacije tekle, je pa
               res, da se morda nismo poslušali oziroma nismo poslušali eden drugega, vseh
               argumentov. Neko opozorilo sindikatu bi tudi sam sprejel v tej smeri, pravzaprav
               bojazen, ki jo kaže ta večkrat omenjena nemška raziskava, da je relativno malo
               delavcev, ki opravljajo malo delo, kasneje vključenih v redno delovno razmerjem,
               posebno za določen ali nedoločen čas. To je resen pomislek, posebno pa tudi kar se
               nanaša na nezaposlene osebe. Ne bi ponavljal vsega tega, ker je bilo že povedano in
               je znano iz literature, da je dobro tudi za nezaposlenega, da je na nek način aktiven
               pri iskanju službe, da je vključen v aktivne programe ali aktivne politike
               zaposlovanja, ampak da bi se tudi v določenem, manjšem, obsegu vključeval v delovno
               razmerje. Pa ne gre samo zaradi dodatnega zaslužka, za vse tisto, kar vemo, da je
               koristno. Najslabše je, kot vemo, da delavec ostane doma in čaka in premišlja o svoji
               usodi. Iz depresije se težko izvleče. Tu pa bo zelo odvisno, kje bo ta delavec delal.
               Če bo delal pri samostojnem podjetniku, so tu možne večje zlorabe, pa ne bi zdaj
               moraliziral, čisto preprosto zato, samostojni podjetnik, espejevec, ima bistveno
               lažjo pot, da pridobi gotovino, razpolaga z gotovino, d.o.o. ne more dvigniti
               gotovine brez utemeljenega razloga, vedno mora biti pokritje. Tu se bo lahko to delo
               iz ene ure raztegnilo tudi na 5 ur, vemo pa, država še pod takšnimi pogoji nima
               možnosti nadzirati vsakega delodajalca. Na napotnici bo pisalo eno, v praksi pa se bo
               dogajalo drugo. Pri d.o.o.-jih je izplačevanje z gotovino nekoliko oteženo, pa še
               vedno se bo lahko tudi tu zlorabljalo. Morda bi razmišljali o tem vključevanju
               nezaposlenih v bolj omejenem smislu glede narave delodajalca. Ne bojim se za večje
               zlorabe, če gre za delo v javnem sektorju, tam kjer pravzaprav niso motivirani, da bi
               s tem delom služili, v javnih podjetjih, v javnih ustanovah. In še nekaj, kar je
               obratna pozicija, delo v nevladnem sektorju, to, na kar je gospa Andreja Črnak Meglič
               že opozorila, tu pa je, kot rečeno, dejansko obratna situacija. Društva, redko katero
               ima zagotovljene vire, lahko planira svoje dohodke. Zaposlitve za redno delovno
               razmerje, nedoločen čas skoraj ni. Je povsem razumljivo zaradi njihovega statusa. Če
               bi pa tu le bili bolj odprti, da bi omogočali večjo dostopnost tudi do malega dela,
               bi zaradi fleksibilnosti njihove dejavnosti in nejasnih financ in planiranja to delo
               odprli. Z zdajšnjimi omejitvami pa jim v bistvu zapiramo to možnost, ker ne ustrezajo
               kriterijem za zaposlitev. Tako, da bi to bila ena odprtih dilem, ki sem jih
               omenil.</p>
               <p>In morda, kot sem si tu malo pripravil, čisto konceptualna zadeva, ki sem jo hotel
               pravzaprav že leta in leta izpostaviti in tudi predlagati. Govorimo o več rangih dela
               - malo delo, delo za določen čas in potem tisto, bi rekel, tradicionalno delo, redno
               zaposlitev s polnim delovnim časom za nedoločen čas. Vemo, da se po vseh analizah ta
               zadnja kategorija, ki je postala najvišja varnost delavca, znižuje. Morda bi
               pristopili, samo seveda sedaj v tem kontekstu ni čas v tem zakonu, ampak mogoče na
               nekem drugem področju davčne politike, da bi tudi z davčno zakonodajo stimulirali
               prehod v te najbolj varne in trajnejše oblike dela, s tem, da bi ta občasna, začasna
               dela pravzaprav tudi najbolj obdavčili, ne samo, da jih obdavčimo, ampak občasno,
               začasno delo bi imelo najvišjo davčno stopnjo, delo za določen čas nekoliko nižjo in
               ta rang zaposlitev za trajno delo, nedoločen čas pa bi bil najmanj obdavčen. S tem bi
               tudi z davki nekako stimulirali delodajalce, da bi se posluževali teh občasnih del
               res samo občasno, da bi pravzaprav bila tudi ekonomska računica, da se delodajalcu
               splača najemati in verižiti delo s temi delavci, ki delajo občasno in začasno, da bi
               bilo to delo pravzaprav za delodajalca najdražje.</p>
               <p>Študentko delo, ki je bilo že večkrat omenjeno. Sindikati in študentske organizacije
               so se kar nekoliko zbližali ob teh demonstracijah. Oboji so kritični do zakona o
               malem delu pa vendar Sindikati vedo, da je vsaj v določenem obsegu ta pretiran obseg
               študentskega dela posegal na trg dela. Da je bil obseg tega dela nesorazmeren,
               prekomeren, kot mi je znano nismo samo v evropskem vrhu, ampak celo v svetovnem vrhu
               glede na obseg dela študentske dela. In nobeden nas ne bo prepričal, da to ni v
               določeni meri vplivalo. Jaz sem celo bral neke številke, izračune, koliko delovnih
               mest pokrivajo študentje, ker so bile te številke zelo različne, jih ne bom navajal,
               ker ne vem, katera je prava. Da se tudi izračunati, odvisno, kakšno izhodišče imamo,
               ali je to povprečna plača ali minimalna plača, koliko delovnih mest pokriva
               študentsko delo. Bistveno preveč. Tudi ta shema, raziskava, koliko ur gre za študij,
               koliko za delo, obštudijske dejavnosti kaže, da so tukaj nesorazmerja. Še drugo
               nesorazmerje, po eni strani smo rekorderji tudi po številu let, ko študentje delajo,
               mislim, da smo kar na vrhu, torej, po eni strani največji obseg študentskega dela in
               pa število let za študij. Nekdo bo rekel, to ni povezano. Verjetno ni
               premosorazmerno, čisto statistično zdaj bomo obseg študentskega dela za 10 % znižali
               pa bo, zato 10 % krajši povprečni čas študija. To sigurno ni premosorazmerno,
               sorazmerje pa je. To me ne bo nobeden prepričal, da te stvari niso povezane. Seveda
               so povezane in te anomalije je treba odpraviti. Študije so opravljale, ampak jaz po
               navadi navajam en tak slikovit primer iz resničnega življenja. Tukaj blizu mene, kjer
               stanujem, v trgovini s tekstilno branžo je zaposlenih 10 študentov, 2 redno
               zaposlena, poslovodja in namestnica, to se pravi, razmerje 2:10. Na vitrini oglas
               <q>"Iščemo delavca za delo v trgovini – študenta"</q>, še klicaj in napotnica. Se oglasi
               mlad fant. Pravi poslovodji : <q>"Nimam napotnice, imam pa spričevalo o končani trgovski
               šoli."</q> Kaj se zgodi? Klasičen primer. Zavrnjen. On je bil trgovec, verjetno morda
               edini s trgovsko šolo v tem obratu, pa ni dobil zaposlitve. To se pravi, verjetno se
               vsi strinjamo, študentsko delo bo treba omejiti. Strinjamo se tudi o tem, splošno je
               bilo, mogoče se s tem strinjajo tudi sindikati, da bi morali vzpostaviti posredovanje
               na neprofitni osnovi. Pa smo pri štrajku. Eden od motivov – eni tako razlagajo, drugi
               pravijo, da je bil to štrajk zaradi socialne ogroženosti ljudi, ne vem, sam imam
               mešane občutke, bilo je eno in drugo. Pa bi ponazoril spet s primerom: med kockami so
               bile tudi polne plastenke in tudi nekaj sendvičev. Tako da je bilo tako in drugače.
               Tudi sms-ji, ki so prihajali iz študentskih servisov, kažejo, da je bila to tista
               ost, na katero so najbolj reagirali ob zakonu o malem delu. Provizije in
               zaslužkarstvo se bo verjetno v večji meri omejilo in verjamem, da bodo lobisti, ker
               je ta <q>"poklic"</q> zelo moderen, še veliko delali, da bodo minirali ta zakon, predvsem
               zaradi tega, ker provizije ne bodo več predstavljale področja zaslužkarstva.</p>
               <p>Toliko, ker me že gledajo kolegi, da sem ves čas porabil. <stage>/ oglašanje v ozadju/</stage> Se
               pa s tem ukvarjam toliko let, župani se ukvarjate z drugimi področji. Tudi moji
               kolegi včasih porabijo pol ure, pa mi ne zamerite, boste še imeli čas povedati.</p>
            </sp>
            <sp xml:id="SDZ5-Redna-19-2010-07-14.sp37">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zanoškar. Ga ni.</p>
               <p>Gospod Gorenak, izvolite, imate besedo.</p>
            </sp>
            <sp xml:id="SDZ5-Redna-19-2010-07-14.sp38">

               <speaker>DR. VINKO GORENAK:</speaker>

               <p>Hvala lepa.</p>
               <p>Zanimivo je poslušati nasprotno klop, vendar to ni tema, tema je malo delo. Jaz na
               splošno, gospod minister, ne govorim o temah, s katerimi vi prihajate v Državni zbor,
               ker nekako ne čutim, da bi bilo to področje meni ravno najbolj blizu. Tokrat temu ni
               tako, iz temeljnega razloga, ker nekako obravnavate malo delo, področje študentov, ki
               pa je tudi meni blizu. Tako bom rekel, rešitve, ki jih v zakonu predlagate, vsaj kar
               se tiče malega dela in študentov, imajo mojo načelno podporo. Absolutno imajo načelno
               podporo, ker, veste, ko prideš v predavalnico, pogledaš spisek prijavljenih in vidiš,
               da je na tem spisku 40 študentov, da na predavanja hodi okoli 15, 20 študentov in da
               je končni izplen, da teh 15, 20 tudi naredi izpit v prvem ali drugem roku. In ko se
               pozanimaš, kje pa pravzaprav so ostali, kdaj bodo ostali prišli, ugotoviš zelo jasen
               odgovor študentov: <q>"Ja, saj oni so pa zaradi statusa."</q> Torej, če so oni zaradi
               statusa, potem je v tej državi nekaj narobe. V tej državi je treba študirati. Naj
               študirajo, naj imajo možnost s štipendijami študirati vsi in naj fakultete tudi
               končajo v nekem normalnem času. Poudarjam, v nekem normalnem času, poudaril sem tudi,
               ob ustrezni štipendijski politiki.</p>
               <p>60 ur tedensko, zavarovanje, 14 ur tedensko ponujate zavarovanje, ki ga danes ni. 6
               tisoč evrov, če to delite z 12, je 500 evrov. Za to, gospodje študenti, je treba
               živeti, pa tudi študirati. 18 ur na fakulteti, delavci so 40 ur na delovnih mestih,
               če rečemo, da je osnovno delo študenta študiranje. Torej, moja podpora gre v tej
               smeri in bi bilo narobe, če bi karkoli drugače rekel, ker tudi doma imam nekoga, ki
               je hud kritik na tem področju, in sva se veliko o tem pogovarjala, pa je dal skozi
               celoten študijski proces in tudi zelo jasno povedal, da je ta smer prava. In mislim,
               da ima prav, je prava.</p>
               <p>Pa vendar je treba reči nekaj. Srečujemo se tudi z nekaterimi drugimi zadevami. K
               meni prihajajo študenti, ko januarja napišejo diplomo, pa rečem: <q>"Ja, zdaj bova šla
               februarja na zagovor."</q> Pa reče: <q>"Ne, ne, dajva počakati do septembra, saj bom status
               izgubil."</q> Ja, glejte, nekoč je bilo to drugače. Nekoč, če si v takem primeru
               diplomiral januarja ali februarja, si dobil še šest štipendij, tisto, kar je sodilo.
               Tudi o takih stvareh bi kazalo razmisliti, ker danes to, da mu na dan diplomiranja
               ukinemo štipendijo, v trenutku je brez štipendije, po moje ni prav. Saj ga
               stimuliramo, da je do 30. 9. študent. Torej, bi kazalo te zadeve tudi nekako
               premisliti in videti, koliko je ura.</p>
               <p>Tisto, kar me ob vsem tem vendarle nekoliko bega, so ta druga določila, ki se
               nanašajo na upokojence in tako naprej. Nimam najbolj izdelanega mnenja. Sam bom
               precej prisluhnil nadaljnjim obravnavam tega zakona, ker se mi tudi tam postavlja
               vprašanje, ali je prav, da na nek način upokojenci lahko delajo, hkrati imamo pa
               nezaposlene ljudi, ki vem, da se tudi lahko poslužujejo malega dela. Ampak vendarle,
               kar se tiče zaposlenih imam občutek, da lovite nek izhod v sili – zaradi togega trga
               dela prihajamo s to rešitvijo. Verjetno bi kazalo o togosti določil na področju trga
               dela bolj razmišljati. Skratka, tu nimam neke čisto prave smeri za naprej.</p>
               <p>Socialni dialog. Prej je kolega Hrovat omenil socialni dialog s študenti, z delavci
               in tako dalje in sem slišal tam iz nasprotne klopi: <q>"Ma, daj no, ta del me pa moti,
               socialni dialog!"</q> Gospe in gospodje, ko smo se mi s sindikati in še kom drugim, s
               študenti in tako dalje, pogovarjali o kakšnem dvigu plač, višini regresa, pa je šlo v
               plus, v nekaj letih za več odstotkov, pa sindikati niso bili zadovoljni z nekim
               povišanjem, če želite. Oprostite, jaz sem zelo jasno slišal z vaše strani: <q>"Ne,
               zakona ne bomo podprli, ker ga niste uskladili s socialnimi partnerji!"</q> Na volitve
               ste šli tudi lepo tako, da ste rekli, da je Slovenijo mogoče voditi bolje, zlasti na
               podlagi dialoga s socialnimi partnerji. Sedaj ga pa pokažite! Saj ga znate bolje, kot
               ga zna desnica, baje pa ne. Malo prej sem govorili s sindikalisti, ki jih prometni
               minister sploh sprejeti noče, jih pošlje na Vlado, ta na gospodarsko ministrstvo, pa
               je vprašanje tam 3 do 5 tisoč delovnih mest. Nočejo jih sprejeti. A to je pa dialog?
               Ta dialog me pa moti, čeprav moramo biti tudi na tem področju objektivni. Jaz se
               dobro zavedam, da tega dialoga ne bo mogoče vedno in povsod vzpostaviti za vsako
               ceno. Na neki točki se bo treba ustaviti in bo treba odločiti tako na Vladi kot v
               parlamentu, ampak ne bitim ko ste v opoziciji, tako sarkastičen okoli tega socialnega
               dialoga, tako kot ste bili v prejšnjem mandatu. Zdaj lahko vidite, da ga vedno ni
               mogoče izpeljati. In se ga verjetno res ne bo dalo vedno izpeljati. Vemo pa, da
               drvimo samo navzdol.</p>
               <p>Da zaključim. Gospod minister, vsekakor v tistem delu, kjer govorite o malem delu
               povezanem s študenti, imate absolutno mojo podporo. To je tudi v odgovor tistim, ki
               so mi na seji Odbora za notranjo politiko, javno upravo in pravosodje ob obravnavi
               študentskih demonstracij pred parlamentom očitali nekako zlizanje s študentsko
               organizacijo. Ne, jaz izjemno ločim njihove vsebinske zahteve do vas, kjer podpiram
               vas, in ne študentsko organizacijo, in med tistim, kaj se je dogajalo pred
               parlamentom, kjer pa študentska organizacija ne more nositi osnovne krivde za
               dogodke, ampak kakšna anarhistična skupina. Hvala lepa.</p>
            </sp>
            <sp xml:id="SDZ5-Redna-19-2010-07-14.sp39">

               <speaker>PODPREDSEDNIK FRANCE CUKJATI:</speaker>

               <p>Hvala lepa.</p>
               <p>Besedo ima gospa Rihter.</p>
            </sp>
            <sp xml:id="SDZ5-Redna-19-2010-07-14.sp40">

               <speaker>MAG. ANDREJA RIHTER:</speaker>

               <p>Hvala lepa za besedo, podpredsednik.</p>
               <p>Ne bom razpravljala ali odgovarjala kolegu o dialogu in tako naprej, in se bom raje
               lotila tistega, za kar smo nenazadnje tukaj danes, ko razpravljamo o zakonu o malem
               delu. Naj takoj na začetku povem, da tako kot nekaj mojih predhodnikov, zakon v prvem
               branju v večini nenanazadnje podpiram zaradi izhodišč in zaradi ciljev. Gre za zakon,
               ki urejuje delo, plačano in začasno, nenazadnje za vse generacije ali za vse tiste,
               ki se pač v to delo želijo vključiti. In seveda zakon lepo in zelo podrobno ureja
               načine, postopke, nadzor in kontrolo nad vsemi temi in s tem nenazadnje doprinese k
               ureditvi nekaterih nepravilnosti ali obvodov, ki se danes na trgu dela tudi odvijajo.
               Ravno nasprotno, kakor tudi nekateri menim, da je dobro in prav in edino pravilno, da
               se ureja za vse in da se nobenega ne more izločevati, najmanj pa seveda mlade, ki
               nenazadnje, ko vstopajo na trg dela s svojimi željami ali potrebami, od vsega začetka
               naj bi veljali tudi enaki kriteriji za to.</p>
               <p>Ko govorimo o dialogu, je težko govoriti o dialogu, če za to nista oziroma vedno sta
               za to potrebna dva. Če eden ostane, gre od mize ali gre celo na cesto, je potem ta
               dialog zelo težko vzpostaviti. Ampak tisto, kar je mene vseskozi v zadnjih mesecih,
               bom rekla malce begalo, je bilo to, da nisem videla konkretnih predlogov, tisto, kar
               nenazadnje določene skupine, vladne oziroma nevladne organizacije moti, kaj so
               konkretni predlogi. Vemo, zelo dobre analize so, potrebujemo nenazadnje večji red na
               tem področju in vidimo, da se določena velika sredstva, tisoče in tisoče evrov nekako
               izgubljajo ali se ne nalagajo tam, kjer bi bili potrebni. Zaradi tega se mi tudi
               konkretni predlogi, ki so podkrepljeni v zakonu z analizo in s statistiko, ko
               govorimo o omejitvah zaslužka na leto in seveda tudi o omejitvi delovnih dnevih,
               tedensko, letno in mesečno za študente in tudi za starejše, dober predlog. In
               nenazadnje prinaša neko sigurnosti tudi, kakor iz svoje prejšnje službe ali
               profesionalnega dela, je bilo zelo veliko razlik, ko so se mladi pogajali o tem,
               koliko bodo bodili na uro danes. V predlogu zakona zelo krasno stoji postavka, kjer
               je 4 evre minimalno in zagotovljeno nenazadnje tudi plačilo tistega, ki to delo tudi
               opravlja. Seveda, razpravljamo lahko o tem, koliko je letni dovoljeni zaslužek, ampak
               tako kot je minister že prej skoraj pol ure ponovno razlagal vse podrobno od postavke
               do postavke o členu, od poglavja do poglavja, si pač nekateri, ki smo tudi že
               študirali in se veliko ukvarjamo in pogovarjamo s študenti, katerih glavna naloga,
               poslanstva je študij. Povprečje študija v Sloveniji, po podatkih, je skoraj 7 let,
               kar je za mene kar malce dolga doba, če odvzamem študij, ki imajo redno študijsko
               dobo, od šest oziroma šest in pol let. In zaradi tega se mi zdi – in tukaj pa si bom
               prizadevala, da se zakon o določenih področjih še dopolni –, da je to eden doprinos
               ali tudi vir, da s tem zakon omogočimo še kakšen tolar dodatno za štipendijski sklad.
               Kajti če na drugi strani imamo krizo in zelo veliko mladih študira, ki si ne morejo
               plačevati življenje in standarde študija, njihova naloga je pa študij, je za te mlade
               ljudi in seveda tudi družine treba priskrbeti štipendije in seveda tudi primerne
               pogoje za študij, v vseh tistih okoljih, kjer pač študirajo. Poleg mest,
               univerzitetnih mest, imamo tudi v Celju vedno večje število študentov, vedno večjo
               populacijo, ki za to nimajo osnovnih pogojev, nenazadnje bivanja in tudi dobrega
               okolja za ta študij. In tukaj je treba narediti korak naprej. Tukaj pa verjetno mora
               Vlada razmisliti pa v celoti in se o položaju študentov pogovarjati v nekem novem
               zakonu.</p>
               <p>Ko govorimo pa o zakonu o malem delu, ki prinaša sigurnost, varnost, medgeneracijsko
               sodelovanje, se mi zdi pa oziroma v celoti podpiram in bom podprla zakon v prvem
               branju.</p>
               <p>Kot sem pa rekla, se bom še verjetno pogovarjala, da se določeni procenti, kakor so
               nakazani v začetku zakona, nenazadnje, vsaj minister upam, da bo prisluhnil, in če
               bomo poslanci tukaj prišli s kakšnimi argumenti, seveda poveča kakšen procent ali pol
               procenta za štipendijski sklad. Hvala lepa.</p>
            </sp>
            <sp xml:id="SDZ5-Redna-19-2010-07-14.sp41">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žnidaršič.</p>
            </sp>
            <sp xml:id="SDZ5-Redna-19-2010-07-14.sp42">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik.</p>
               <p>Spoštovani minister s sodelavci, kolegice in kolegi!</p>
               <p>Zakon o malem delu bom zagotovo podprl, ker predstavlja dobro podlago za urejanje te
               zelo pereče problematike, pereče zaradi tega, ker se je študentsko delo razbohotilo
               do te mere, da naj bi kar dve tretjini študentov moralo delati, da lahko študira. In
               ta podmena oziroma trditev Študentske organizacije, da samo tako lahko študenti
               študirajo, če imajo pravico do tako obsežnega, mislim, glede na število udeležencev,
               študentskega dela je skregana z rezultati, ki govorijo o tem, kako dolgo se študira.
               Študira se predolgo, zato ker je po mojem prepričanju študentsko delo postalo bolj
               pomembno od študija, za marsikoga. To je ena zadeva.</p>
               <p>Pri tem seveda ni mogoče mimo dejstva, da s samim nadzorom ni mogoče odpraviti
               zlorab, ki se dogajajo na tem področju. In je treba z zakonom določiti, denimo, do
               katerega leta lahko še nekdo dela kot študent, ali določiti, da bi smel delati samo
               tisti študent, ki redno študira na prvi vpisani fakulteti. Ne pa da pet let menja
               fakultete, pet let dela in ne naredi ničesar, kar zadeva študij. Poznam namreč
               študentko, ki dela pet let, vpisana je na petih fakultetah in seveda še nobenega
               letnika ni naredila. Ta zakon pravzaprav omogoča ureditev stvari tako, da do takih
               anomalij ne bi prihajalo.</p>
               <p>Prav tako ni mogoče sprejeti nasprotovanja upokojencev. Pred leti so me tri
               upokojenke povabile na razgovor o tem, da bi našli rešitev za ustanovitev
               upokojenskega servisa za delo, ki bi upokojencem omogočal pridobitev takega ali
               drugačnega dela za nekaj ur, za pol dneva na teden ali kaj takega, ker mnogi še
               želijo delati in mnogi bi si dejansko s tem popravili svoj materialni položaj. In je
               pravzaprav za upokojence to možnost več, da lepše in plodnejše ter ustvarjalno
               preživljajo svoja pozna leta.</p>
               <p>Prav tako ni mogoče sprejeti nasprotovanja zaposlenih. Oni imajo delo in pravzaprav
               njih stvar ne briga. Malo delo je priložnost za nezaposlene. Ti pa so lahko v skrbeh,
               če nič ne delajo in pridejo ne samo iz kondicije, ampak tudi iz volje do tega, da bi
               nekaj počeli v življenju. Hkrati ob majhnih nadomestilih utegne malo delo koristiti.</p>
               <p>Kar zadeva nasprotovanje Študentske organizacije, je pa treba povedati, da je ta
               organizacija pripravila študente k demonstracijam z notorično lažjo, da država ukinja
               študentsko delo. Pa tudi vsi tisti, ki so danes v svojih razpravah odločno
               nasprotovali tej podlagi za urejanje tega pomembnega segmenta, področja dela in trga
               dela, niso prebrali zakona, po mojem trdnem prepričanju. Sam sem ga trikrat prebral,
               zato da bi razumel posamezne rešitve, in mislim, da so dobre v marsičem. To ne
               pomeni, da zakona ni mogoče izboljšati ali z amandmaji pripeljati do še boljše
               ureditve tega področja. Zlorabe, na katere mnogi opozarjajo, da bodo še vedno mogoče,
               pa verjamem, da bodo. Ampak če bomo ustrezno dvignili globe za tiste, ki jih
               polovimo, bodo ostali trikrat premislili, preden bodo ponovno zlorabili možnost, da
               se nekaj dela drugače, kot bi bilo treba.</p>
               <p>Kar zadeva same študente, moram povedati, da večina ni demonstrirala. Poznam
               študentko, ki je rekla, da jih je čez 40 v razredu, pa niti ena kolegica oziroma
               kolega ni šel na demonstracije. Bilo pa jih je sram za tisto, kar se je zgodilo,
               zaradi tega, ker ikonografija, lahko rečem, izrazoslovje bo marsikaj povedalo o
               tistih, ki so demonstrirali. Če odštejem to, da so bili tam zapeljani, otroci pijani
               in tako naprej. Jaz se s takimi demonstracijami ne strinjam in s takim dialogom, ki
               teče v smeri ali–ali tudi ne.</p>
               <p>Podprl bom ta zakon kot obliko, ki je dobra.</p>
            </sp>
            <sp xml:id="SDZ5-Redna-19-2010-07-14.sp43">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Bizjak Mlakar.</p>
            </sp>
            <sp xml:id="SDZ5-Redna-19-2010-07-14.sp44">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo. Spoštovani!</p>
               <p>Na tej seji obravnavamo tudi delavsko in zdravstveno zakonodajo, ne da bi bilo prej
               o njeni vsebini doseženo soglasje na Ekonomsko-socialnem svetu. Ob tem se postavlja
               vprašanje, kaj bi sploh moral biti cilj socialnega dialoga. Le če imamo jasen skupen
               cilj socialnega dialoga, je namreč možno povedati, ali je ta cilj dosežen in ali je
               bil socialni dialog uspešen. Socialni dialog zagotovo ne pomeni tega, da si vse
               strani izmenjajo svoja mnenja, nato pa Vlada in parlament odločita v skladu s svojim
               mnenjem. Socialni dialog tudi ne more biti uspešen le s tem, da se izpolni vsako
               zahtevo ene ali vseh strani. Kaj bi torej moral biti skupni cilj socialnega dialoga
               in kdaj je le-ta uspešen? Skupni cilj socialnega dialoga bi moral biti, kar pove že
               ime, krepitev socialne varnosti prebivalstva. Ta pa je povezana tudi z zdravstveno in
               delavsko varnostjo prebivalstva. Za postavitev takšnih ciljev pa bi morali biti vsi
               socialni partnerji dovolj odgovorni. Kadar se znižuje socialne in s tem povezana
               delavska in zdravstvena varnost prebivalstva, potem je socialni dialog zagotovo
               neuspešen. Če pogledamo, kaj se je vrsto let dogajalo s socialno, zdravstveno in
               delavsko varnostjo prebivalstva, potem lahko zagotovo rečemo, da socialni dialog vsa
               leta od osamosvojitve dalje ni bil dovolj uspešen, saj so se te pravice večinoma
               zmanjševale, in sicer do te meje, da je danes ogrožena socialna, zdravstvena in tudi
               delavska varnost dela prebivalstva. Zato lahko rečemo, da socialni partnerji od
               osamosvojitve Slovenije dalje niso bili dovolj odgovorni do prebivalstva in do
               njihovih upravičenih zahtev, da bi vodili socialni dialog ob postavitvi omenjenega
               skupnega cilja. To je zagotoviti vsakemu prebivalcu zadostno socialno in s tem
               povezano zdravstveno in delavsko varnost. S stališča tega skupnega cilja socialnega
               dialoga je imela Vlada prav, da ni ugodila zahtevi Fidesa, saj prekomerna plačila
               zdravnikov glede na finančno stanje zdravstvene blagajne ogrožajo zdravstvene pravice
               ljudi in s tem socialno ter zdravstveno varnost prebivalstva. S stališča tega cilja
               je imela Vlada tudi prav ob vztrajanju na povečanju minimalne plače. Prav tako je
               naloga Vlade, da se uredi sedanje neustrezno urejeno študentsko delo, ki vodi do
               razpolaganja študentov z enormno visokimi zneski, s katerimi se kupuje tudi jadrnice,
               parkirišča, in druge za študij nepotrebne naložbe, ali se celo ogroža notranjo
               demokracijo z deviacijami, kot je na primer podkupovanje z zneski, ob katerih se
               marsikakšnemu delavcu zvrti v glavi. Prav bi bilo, da bi se Vlada in socialni
               partnerji dogovorili za ustrezno štipendijsko politiko, da bi se študentje lahko
               posvetilu študiju, ne pa delu za preživetje. In v ta namen je potreben še nadaljnji
               dialog tudi pri zakonu, ki ga danes obravnavamo. Ni prav, da smo dobili v
               parlamentarno proceduro zakone z vsebinami, ki tudi poslabšujejo socialno in s tem
               povezano delavsko in zdravstveno varnost prebivalstva. Razlike med socialnimi
               partnerji ne bi bile nepremostljive, če bi imele vse strani omenjen skupni cilj in če
               bi bile dovolj odgovorne, če bi bil namen dialoga in socialnega sporazumevanja res
               izboljševati socialno in s tem povezano delavsko in zdravstveno varnost prebivalstva.
               Glede na izkušnje v svetu o hudih posledicah malega dela, kolikor so v ta sistem
               vključeni tudi brezposelni, bi se moral socialni dialog končati drugače, kot se je.
               Verjamem namreč, da si nihče, niti delodajalci in še manj Vlada, ne želi, da bi
               število delavcev, ki opravljajo malo delo, prerastlo število polno zaposlenih oseb.
               Verjamem, da si nihče ne želi, da bi postale standardne zaposlitve ogrožene in bi se
               povečala revščina, kar so izkušnje drugih držav na področju malega dela, kadar ga
               opravljajo brezposelne osebe. Tudi ne verjamem, da bi bila Vlada in večina
               delodajalcev, res zadovoljnih, v kolikor bi se znižali delavski standardi in bi se
               namesto dela za skrajšani čas, ki ponuja vse pravice iz delovnega razmerja, pričelo
               uporabljati malo delo. S sodobnim suženjskim delom, z bolnim prebivalstvom in
               praznimi želodci, pač ne more biti ustreznega razvoja. Zveza svobodnih sindikatov in
               Gibanje za ohranitev in izboljšanje javnega zdravstva sta zahtevala umik dveh
               predlogov zakonov iz svežnja delavske zakonodaje oziroma umik Predloga zakona o
               zdravstveni dejavnosti.</p>
               <p>Vesela sem, da smo Socialni demokrati pokazali posluh do teh zahtev, in je vodja
               naše poslanske skupine ob pričetku te seje Državnega zbora napovedal umik spornih
               predlogov zakona o delovnih razmerjih ter Predloga zakona o zdravstveni dejavnosti.
               Iz predloga zakona o malem delu, ki ga danes obravnavamo, pa naj bi bila umaknjena
               sporna vsebina. To je vključitev brezposelnih oseb v ta zakon. To je tudi razlog, da
               bom ta zakon podprla. Pri tem pa pričakujem, da bomo Vlada in poslanci še naprej
               vodili socialni dialog s sindikati, študenti, upokojenci in drugo civilno družbo,
               seveda s skupnim ciljem socialnega dialoga, kot sem ga navedla že v začetku svoje
               razprave.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-14.sp45">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javila Kopač Mrakova v imenu predlagatelja.</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-14.sp46">

               <speaker>DR. ANJA KOPAČ MRAK:</speaker>

               <p>Hvala za besedo, gospod predsedujoči. Dragi poslanci in poslanke!</p>
               <p>Morda bi vseeno, ko teče razprava, je treba določene, nekatere argumente večkrat
               povedati, nekatere druge pojasnitve pa morda še bolj jasno izpostaviti. Zdi se mi, da
               je pri tej debati o zakonu o malem delu zelo pomembno, da ga povezujemo predvsem s
               sklopom zakona o urejanju trga dela, ki sta medsebojno močno povezana in dejansko gre
               za logiko novega urejanja trga dela, pri čemer gre v osnovi za iskanje ravnovesja med
               potrebno fleksibilnostjo, ki je nujna za preživetje gospodarstva, za konkurenčnost
               gospodarstva in po drugi strani za varnost vseh, ki vstopamo na ta trg delovne sile.
               In koncepti, ki so bili v preteklosti, se pač morajo spremeniti zaradi tega, ker se
               čas, v katerem delujemo, vsi ti subjekti, tako delodajalci kot tudi mi, ki na trg
               vstopamo kot delojemalci, mora spremeniti. In dejansko je to, naprej bom izpostavila
               nekatere segmente, eden od ključnih ciljev zakona o malem delu. Ker, če pogledamo
               današnjo situacijo, v tem trenutku, kakšna je na trgu delovne sile, ugotovimo, da
               imamo delovna razmerja, kjer z zakonom o delovnih razmerjih določamo elemente, tako
               vsebino delovnega razmerja za določen čas, za nedoločen čas, krajša oblika, med
               drugim pa imamo tudi prožne oblike, ki nimajo nobenega vidika socialne varnosti, pri
               čemer je glavno, ključno izmed teh in prevladujoče predvsem študentsko delo. Torej, v
               tem danem trenutku imamo v Republiki Sloveniji študentsko delo, ki predstavlja 2 do 4
               % celotnega trga delovne sile, kjer so študentje in dijaki, ki to delo opravljajo,
               popolnoma brez vseh socialnih pravic. Edino kar jim je zagotovljeno, je plačilo za
               njihovo opravljeno delo, pri čemer ni niti najnižje omejitve njihove urne postavke.
               Torej, ta najbolj kruta fleksibilna oblika dela, ki je možna, ki je tudi tako zelo
               konkurenčna, ker predstavlja samo 55 % stroška normalno zaposlenega delavca, kar je z
               vidika delodajalca zelo interesantno. In zanimivo je, da Gospodarska zbornica
               Slovenije v svojih stališčih do tega predloga zakona opozarja sama po sebi, da zaradi
               nesorazmerno ugodnejše davčne obremenitve predstavlja študentsko delo resno
               konkurenco drugim oblikam zaposlitve. Ta opozorila prihajajo s strani Gospodarske
               zbornice in verjetno je na nas, na vas, vas kot zakonodajalca, nas kot
               predlagateljev, da naredimo nekaj na tem področju. Predlog zakona gre ravno v tej
               smeri, ker prinaša tiste ključne pravice, pravice do osnovne socialne varnosti, ki
               gre predvsem v smeri zagotavljanja varne starosti, ker bo na koncu to ključni, zaradi
               demografije, zaradi trendov, to je ključni poudarek, s katerim se bomo morali vsi
               ukvarjati, in predvsem ključne za študente, takoj ko vstopajo na trg dela, so
               dejanske delovne izkušnje, priznavanje delovnih izkušenj. Analize kažejo, da je pri
               mladih problem vstopanja na trg delovne sile predvsem ta, da nimajo uradno priznanih
               delovnih izkušenj, to je ključni argument delodajalca. Prav s predlogom tega zakona
               smo želeli na ključne probleme mladih pri vstopanju na trga dela seveda tudi
               odgovarjati. To je, se mi zdi, zelo pomembno izpostaviti.</p>
               <p>Poleg tega, če samo študentsko delo obravnavamo, dejansko ugotavljamo, da znotraj
               tega zakona izgubljata, samo delno izgubljata samo študentski servisi, katerih tako,
               kot je bilo rečeno, je pač posredovanje neprofitno, kar je edino prav. Hkrati smo pa
               z zelo detajlnimi izračuni in pregledom, koliko so stroški zaposlenih sedaj v
               študentskem servisu, zagotovili z deležem koncesije, damo jim dovolj sredstev, da so
               vsi zaposleni, ki trenutno delajo, če bodo seveda pridobili koncesijo, lahko ohranili
               delovno razmerje in opravljali svojo aktivnost naprej. Študentski organizaciji smo,
               kot je bilo tudi že poudarjeno, zagotovili avtonomijo z deležem sredstev. Kot je bilo
               tudi že rečeno, nimamo težave s tem, da se vključijo v razdeljevanje sredstev, ki pa
               mora biti opravljeno na transparenten način. To je sedaj s tem zakonom omogočeno, ko
               se je oblikovalo proračunski sklad, za katerega potem veljajo pravila Zakona o javnem
               naročanju in vsa druga pravila, ki so ključna za zagotavljanje transparentne delitve
               javnih sredstev.</p>
               <p>Kar se tiče te debate o štipendijah. Večkrat poudarjeno – štipendije bodo
               zagotovljene. Z Zakonom o uveljavljanju pravic iz javnih sredstev prav zaradi tega
               vključujemo segment državni štipendij, da bodo že pred uveljavitvijo zakona o malem
               delu zagotovljene višje državne štipendije. Torej smo enemu ključnih pomislekov
               študentov, ki so jih na začetku te diskusije o tem zakonu in izhodiščih zakona
               izrazili, prisluhnili in to uredili.</p>
               <p>Drugi segment, o katerem je veliko debate, je glede brezposelnih oseb. Pomembno je,
               da se zavedamo, da je to delo prostovoljno. Torej, ni tako, kot je bilo včasih z
               zakonom o prejemnikih do denarno socialne pomoči, ko morajo ti delati po podjemni in
               avtorski pogodbi, da so opravičeni do denarne socialne pomoči. Ne. Tukaj puščamo
               svobodno odločitev brezposelnim osebam, da delajo, če želijo.</p>
               <p>Zanimivo je tudi to, ko govorite o nemških študijah in jih omenjate, je ena zadnjih
               objavljenih na spletnih straneh Evrofanda, to je, Evropske agencije v Dublinu iz
               marca 2010, ki jasno kaže na analizi nemškega sistema, da fleksibilne oblike
               zaposlitve povečujejo možnosti za te osebe, da vstopajo v redna delovna razmerja. Po
               drugi strani pa zelo pomembno z vidika revščine in socialne varnosti prebivalstva
               jasno kažejo, da se riziko revščine pri redno zaposlenih delavcih in tistih, ki
               delajo v fleksibilnih oblikah zaposlitve, ta primerjava je bila narejena, jasno kaže,
               da je ta riziko večji pri tistih, ki so v fleksibilnih zaposlitvah, vendar – in to je
               pomembno – bistveno manjši kot pa pri tistih, ki so brezposelni in neaktivni. To je
               ključna ideja tega zakona, da dejansko brezposelnim osebam omogočimo, da se vključijo
               v te oblike dela, ki jim bodo omogočali odskočno desko za naprej. To je del aktivne
               politike, aktivne socialne politike. Pri čemer je zelo pomemben poudarek, da ne
               izgubijo svojih primarnih pravic. V tem trenutku se brezposelni osebi, če dela in
               zasluži več kot 65 evrov denarnega nadomestila, zniža ta pravica oziroma pravico do
               denarnega nadomestila izgubi. Varovalka, ki je bila dana v Zakon o urejanju trga
               dela, je to višino postavila na 200 evrov, kar je tisto, kar je povezava tudi z
               možnim dohodkom iz Zakona o malem delu. Torej, odprli smo možnost, da delajo, pri
               čemer ne posegamo v njihovo temeljno socialno varnost, ki se jim zagotavlja s
               statusom brezposelnih oseb. In to se mi zdi, da je zelo pomembno, ko odpiramo
               vprašanje brezposelnih oseb.</p>
               <p>Kar se tiče pa vprašanja, kako bo to vplivalo na trg dela kot celoto in je zelo
               pomembno tudi, ko primerjamo nemški sistem, da vemo, da nemški sistem nima tako kot
               mi te omejitve, ki jih sedaj vpeljujemo tudi zaradi izkušenj, ki jih imamo s
               študentskih delom. Zato imamo številne varovalke tako na ravni posameznika, koliko
               lahko dela, na ravni delodajalca, kar je ključna varovalka v tem, koliko lahko in
               katera dela lahko izvaja, ne bo se moglo več dogajati to, kot se dogaja zdaj, da
               lahko nekateri delodajalci izvajajo svojo dejavnost samo z zaposlenimi preko
               študentskih napotnic. To ne bo več mogoče. In to je zelo pomemben vidik stabilizacije
               trga delovne sile.</p>
               <p>Rada bi pa odprla še eno stvar. Ko govorimo na eni strani, da imamo zahteve, da naj
               znižamo dajatve oziroma prispevke, ki jih plačujejo od študentskega dela, znotraj
               malega dela in ostali, zelo pomembno je, da vemo, da smo s tem v nasprotju s stališči
               sindikata. Namreč, pri tem, za katere oblike se bo delodajalec odločil na trgu dela,
               je zelo pomemben faktor strošek dela. Bolj spustimo ceno, bolj bo to odprto in bolj
               se bo tega delodajalec posluževal. In zanimivo je to, da delodajalci s to višino
               prispevkov nimajo težav, ker se zavedajo, da je treba zagotoviti temeljno socialno
               varnost, če se določene oblike dela izvajajo. To, na kakšen način določimo ceno, pa
               je še iz enega zelo temeljnega vidika zelo zelo pomembno, če bomo spustili ceno, da
               bomo zniževali ceno malega dela, ima to posledice tudi za cene delovne sile na
               celotnem trgu. S tem, ko smo postavili po tehtnem premisleku obremenitev, v kateri
               višini smo postavili malo delo, smo imeli v mislih vso to celotno problematiko trga
               dela in vse različne oblike delovnih razmer in s tem prispevkov, ki jih morajo v
               različnih oblikah zaposlitve delavci plačevati. Da dejansko za temi predlogi, ki so v
               zakonu vključeni, so številne analize opravljene zadaj, prav tako je narejena zelo
               detajlna analiza stroškov študentskih servisov, ki se tu pojavlja kot problem, da jim
               dajemo prenizko koncesijo za izvajanje te dajatve. Torej ne moremo pristati na to, da
               ni dejansko tehtnega premisleka za vsemi temi predlaganimi rešitvami.</p>
            </sp>
            <sp xml:id="SDZ5-Redna-19-2010-07-14.sp47">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Frangež.</p>
            </sp>
            <sp xml:id="SDZ5-Redna-19-2010-07-14.sp48">

               <speaker>MATEVŽ FRANGEŽ:</speaker>

               <p>Hvala za besedo.</p>
               <p>Jaz potrebo po spremembah na tem področju prepoznavam v dveh velikih problemih.
               Najprej v veliki nadpovprečni brezposelnosti naših mladih ljudi. Mislim, da so ti
               mladi ljudje največja neizkoriščena priložnost te države, da imamo v njih skrite
               številne potenciale za tisto kar želimo na strateški ravni v tej državi storiti. To
               je prehod v drugačno ekonomijo, v ekonomijo, ki bo v večji meri temeljila na znanju
               in ustvarjalnosti naših ljudi.</p>
               <p>Drugič, problem sive ekonomije. Mednarodne ocene, ocene mednarodnih organizacij
               kažejo, da je dela na črno v tej državi med 17 % in 26 % bruto domačega proizvoda. To
               je ogromen potencial, ki danes v veliki meri ne samo, da ustvarja neke krivice, na
               katere obstajajo v pomembnem delu tudi reakcije, ki utegnejo voditi v nevarne procese
               v družbi, ampak predstavljajo tudi izjemno šibitev naše skupne zaveze, da bomo v tej
               državi ohranjali socialno državo in da bo ta socialna država sposobna dati spodbudo
               posamezniku, ki je na pragu poleta po uspehu, in varstvo in pomoč tistim, ki zase ne
               morejo ustrezno poskrbeti drugače. To šibi tudi socialne blagajne. Zaradi teh 17 do
               26 % bruto družbenega proizvoda, ki gre mimo našega sistema, imamo težave tudi v
               pokojninskem sistemu, imamo težave v zdravstvenem sistemu in drugih parametrih
               socialne države, ki bi jih tudi ta ekonomija morala napajati. Jaz razumem malo delo
               kot poskus, da na učinkovit, sistematičen način v tej državi zajamejo čim večji del
               te črne ekonomije. Osnovna razprava o malem delu se je do zdaj osredotočala na
               vprašanje položaja študentov in jaz absolutno pritrjujem tistim stališčem študentov,
               ki pravijo, da je do zdaj študentsko delo zagotavljajo mnogim študentom v tej državi
               sposobnost, da so sploh študirali, da je bila tukaj povezava med šibkim socialnim
               statusom posameznika in njegovo nujo, da si z delom ob študiju zagotovi možnosti, da
               pride do znanja, prevelika. Zato sem vesel sprememb na področju štipendijske
               politike. Spremembe, ki jih uvaja, o katerih bomo v končni fazi glasovali tudi na tej
               seji, zagotavljajo največje povečanje štipendij, tako po njihovi višini kot po obsegu
               štipendiranja v zgodovini te države.</p>
               <p>Ali smo s tem zadovoljni? Ne. Mislim, da bo potreben še nadaljnji premislek na
               medresorski ravni v povezavi Ministrstvo za delo, Ministrstvo za visoko šolstvo pa
               tudi Ministrstvo za šolstvo, kako zagotoviti še več štipendij v perspektivi in se čim
               bolj približati nekemu idealu čim bolj univerzalnih štipendij.</p>
               <p>Ne glede na to, sem sam tudi mnenja, ker imam globoko izkušnjo s tem študentskim
               delom, in trdim, da danes ne bi bil to, kar sem, če ne bi bilo študentskega dela.
               Zato, ker mislim, da je študentsko delo v tej državi mnogim dalo ne samo izkušnje, ne
               samo bogastvo socialne mreže, ki so si jo skozi to delo ustvarili, ampak tudi neko
               orientacijo v življenju, kako graditi svojo kariero, kako graditi svoj individualni
               uspeh, da bo to družbo tvorilo čim več uspešnih, zadovoljnih posameznikov, ki bodo to
               svojo uspešnost znali solidarno deliti tudi s skupnostjo, v kateri živimo.</p>
               <p>Pred meseci me je na mariborski Kalvariji pričakal velik transparent Frangež izdal
               si nas, menda je ta transparent zaradi zakona o malem delu tja namestil eden od
               študentskih funkcionarjev, ki je na študentsko organizacijo prišel pred menoj, pa je
               še vedno tam.</p>
               <p>Čisto vsaka vlada do zdaj je napovedala spremembe študentskega dela, morda pa je to
               res najbolj radikalen od dosedanjih predlogov. Ampak, mislim, da je pomemben tudi
               zato, ker malo delo ali študentsko delo ne postavlja kot nek izoliran proces, ampak
               ga integrira v celoto dogajanj na trgu dela in je popolnoma skladen z ambicijami, ki
               jih naša vlada postavlja na področju zakona o delovnih razmerjih, kot tudi zakona o
               urejanju trga dela. V teh spremembah jaz ne vidim neoliberalnih sprememb, kot
               nekateri očitajo. Vidim uresničevanje nekega skandinavskega modela, ki pa bo sposoben
               prilagajanja naše družbe, našega trga dela, naših ljudi na spremenjene gospodarske
               okoliščine, ker togost ne pritiče tej mali državi, ki mora biti fleksibilna, ki mora
               biti inovativna, če hoče biti uspešna na svojem globalnem nastopu.</p>
               <p>Da ne bom predolg, naj dam samo nekaj priporočil. Jaz mislim, če hočemo zagotoviti
               uspešen sistem z malo zlorab, moramo težiti k enostavnosti tega sistema, kjer bodo
               kršitve sistema čim bolj evidentne. Tukaj vidim v Predlogu zakona o malem delu še
               nekaj rezerv, še nekaj možnosti, da sistem poenostavimo in ga približamo
               učinkovitosti obstoječega študentskega dela. In eno opozorilo, ki ga dajem, mislim,
               da ni pravi recept zanašati se na to, če študentski servisi oziroma agencije za
               zaposlovanje tega dela posredovanja dela ne bodo opravili, imamo še vedno Zavod
               Republike Slovenije za zaposlovanje. Mislim da vsaj osem let velja ureditev, da lahko
               to delo posreduje tudi Zavod za zaposlovanje, poglejmo v kolikšnem delu deležev ga
               posreduje, praktično v nikakršnem. Celo država išče študentsko delo preko študentskih
               servisov in to je en inštitut, ki ima neko svojo vrednost. Ne rečem da tu ni tudi
               številnih anomalij, ampak mislim, da je to ena od stvari, na katere je treba biti v
               nadaljnjem postopku pozoren.</p>
               <p>Delitev koncesijskih sredstev. Na eni strani imamo bogate študentske organizacije,
               na drugi strani imamo revne mladinske organizacije. Tukaj je zagotovo treba ustvariti
               neko novo ravnotežje. Pa da se razumemo, ravno zaradi svoje izkušnje v študentskem
               organiziranju trdim, da ima študentska organiziranost in tudi ta avtonomnost
               študentske organiziranosti, ki jo zagotavlja ta koncesijska dajatev, mnoge svoje
               dobre stvari in da so študentske organizacije v preteklosti znale postavljate nove
               dejavnosti, nove projekte, ki so predstavljali pomembno obogatitev študentskih
               interesnih dejavnosti pa tudi širših interesov skupnosti. V mojem času, ko sem sam
               vodil Študentsko organizacijo Univerze v Mariboru, smo postavili nekaj takšnih
               projektov, od katerih še danes ti projekti živijo in predstavljajo, bom rekel,
               zaledje ne samo za študente, ampak tudi za skupnost, kot takšen recimo Zavod PIP, ki
               je največja nevladna organizacija za posredovanje brezplačne pravne pomoči vsem
               socialno ogroženim ljudem.</p>
               <p>Namig in nasvet morda pa predvsem v tem, da je mogoče ta sistem narediti boljši
               samo, če bomo ostali zvesti temu socialnemu dialogu. In tukaj ni bila krivda na
               strani države, tudi sam sem skušal pritegniti študente k temu, da se vrnejo za mizo.
               Brez študentov, v pomembnem delu tudi brez študentskih servisov, brez njihovega
               tvornega sodelovanja v teh spremembah ne bo mogoče zagotoviti optimalnega sistema. V
               to sem trdno prepričan in naj ta moja razprava zveni tudi kot ponovno povabilo, da se
               vrnejo za mizo in da ustvarijo spremembe, ki so na svojem fundamentu dobre.</p>
               <p>Če smo v večjem delu pozornost posvečali predvsem študentom pri obravnavi tega
               zakona, moram reči, da so nekatera opozorila sindikatov pokazala na to, da moramo
               ponovno razmisliti o tem, kaj nam zakon o malem delu predstavlja na fleksibilnosti,
               na trgu dela kot celoti. Koncept, ki ga zagotavlja ta vlada, koncept ki ga zagotavlja
               minister Svetlik, je koncept varne prožnosti. Varnost pred prožnostjo. In v temu
               pogledu se mi zdi, da utegnemo odpreti neko področje, ki utegne rezultirati v slabih
               rešitvah, zato jih moramo ponovno razmisliti, ponovno znotraj socialnega dialoga
               predebatirati, predvsem položaj brezposelnih znotraj tega sistema, da na koncu
               pridemo do optimalnih rešitev.</p>
               <p>Kot rečeno, koncept podpiram, gre v pravi smeri, mislim pa, da nas do uspešnih
               rešitev čaka še nekaj dela.</p>
            </sp>
            <sp xml:id="SDZ5-Redna-19-2010-07-14.sp49">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žerjav.</p>
            </sp>
            <sp xml:id="SDZ5-Redna-19-2010-07-14.sp50">

               <speaker>MAG. RADOVAN ŽERJAV:</speaker>

               <p>Hvala lepa gospod podpredsednik. Kolegice in kolegi!</p>
               <p>Po vseh razpravah v zadnjem času in tudi vseh dogodkih, ki so se dogajali, se
               nagibam h temu, da so spremembe nujne. Tudi sedaj po granitni sredi, da temu tako
               rečem, prihajajo na plano številne nepravilnosti študentskih organizacij, od načina
               sprejemanja študentske ustave do podkupovalnih glasov, do prerekanj, obtoževanj in
               tako naprej in tako dalje. Več kot očitno je, da se je tukaj ustvaril nek, bom rekel
               v narekovajih, študentski lobi, ki skupaj s študentskimi servisi deluje kot dobro
               naoljen stroj. Žal pa so sami študenti, torej tisti pravi študenti, tisti, ki
               študirajo, tisti, ki niso študenti zato, da imajo status, kot je danes že bilo
               rečeno, tisti, ki se jih v tem primeru izkorišča.</p>
               <p>Študentsko delo ni nikjer socialni korektiv in tudi pri nas študentsko delo ne more
               biti in ne sme biti socialni korektiv. Je pa dejansko žal v resnici tako, da je temu
               tako. Torej, da je študentsko delo v našem primeru, žal, socialni korektiv. In ti je
               sistemsko in tudi sicer narobe. Študentski čas je namreč čas, ki je namenjen študiju.
               In v tem času bi se morali študentje predvsem skoncentrirati in posvetiti študiju.
               Interes vseh bi moral biti, tako študentov predvsem pa države, da je ta čas čim
               krajši. Torej, da študent čim prej pride do želene izobrazbe in da se s to želeno
               izobrazbo post festum čim prej zaposli. To pa se lahko zgodi le, če je predvsem
               skoncentriran in osredotočen na študij in na nič drugega. Iz svojih lastnih izkušenj
               trdim, da ni mogoče normalno, poudarjam normalno, študirati in hkrati še hoditi v
               službo. Na kemijski tehnologiji v Mariboru smo imeli dopoldan predavanja, ki so bila
               pogojno obvezna, približno šest ur na dan. Pogojno obvezna seveda zato, kar če te ni
               bilo na predavanjih, si imel bistveno manjše možnosti, da si na izpitu uspel.
               Popoldan pa seveda obvezne laboratorijske vaje, kjer je prisotnost bila pogoj na
               vsakih vajah, da si sploh lahko pristopil k izpitu. Moj kolega, gospod Germič, je bil
               tukaj še posebej strog in ni pustil, da bi kdorkoli na vajah manjkal in potem imel,
               če bi manjkal, možnost za pristop k izpitu. Ampak tako je bilo prav, ker se drugače
               preprosto ne da in sem mu za to hvaležen. Iz tega izhaja, da za druge zadeve pač ni
               bilo časa. In podoben študij kot je bil ta na kemijski tehnologiji, kjer je pač
               laboratorijsko delo obvezno, je najbrž tudi medicina, so tudi drugi tehnični študiji,
               naravoslovni študiji. Trdim, da ni moč na teh študijih normalno študirati, če ob tem
               opravljaš še neko delo in ne vem kaj in želiš hkrati v roku, kot se temu reče,
               končati ali pa v nekem normalnem roku. Včasih tudi kakšen izpit spodleti in izgubiš
               kakšno leto, pa je to nekaj drugega. Ampak v normalnem roku, po moji oceni, pač to ni
               mogoče.</p>
               <p>Žal pa je največji problem socialni status študentov, na katerega pa je država v
               zadnjih letih, moramo priznati, malo pozabila in ga prepustila iznajdljivosti
               študentov samih. Piskrček oziroma če sem pošten, en pošten pisker pa so k temu
               pristavili tudi študentski servisi. In da je tudi tu nekaj narobe, kažejo dejstva, da
               ti servisi ustanavljajo bypass podjetja, da sponzorirajo med drugim tudi televizijske
               oddaje in podobno. To se mi ne zdi normalno. Če že, študentski servisi so bili
               ustanovljeni za točno določeno poslanstvo, ne pa da se tu v ozadju dogajajo, milo
               rečeno, čudne zadeve.</p>
               <p>Zato, ker je študentsko delo postalo socialni korektiv, se nam je čas študija v
               povprečju podaljšal. S tem se lahko vsi strinjamo in to za to državo ni dobro. Ampak
               študenti potrebujejo štipendije. Še enkrat: Študenti potrebujejo štipendije. To je
               socialni korektiv. Da bodo študenti tudi z mojega konca, iz Prekmurja, da ne bom
               rekel iz Bele krajine ali mogoče iz Trente, iz Bovca lahko enakovredno v roku
               študirali v Ljubljani, v Mariboru in v drugih krajih v Sloveniji, zato potrebujemo
               štipendije. Tukaj pričakujemo od ministrstva, predvsem od ministra Svetlika, da morda
               do konca te obravnave tega zakona v Državnem zboru ali pa do konca procedure tega
               zakona v Državnem zboru, v Državni zbor priroma tudi zakon o štipendiji. In da bi
               dosegli neko vzporedno obravnavo in se bo marsikateri poslanec tukaj v Državnem zboru
               lažje odločal za podporo enemu in drugemu zakonu.</p>
               <p>Naj omenim, da me nekako moti to, kar se obravnava v zakonu o urejanju pravic iz
               javnih sredstev, kjer je določeno, kako se bo na novo določalo pravico do državne
               štipendije, kjer se omenja primerno stanovanje. In če primerjamo sedaj na eni strani
               primerno stanovanje tukaj v Ljubljani z eno kmetijo v Prekmurju, pa denimo, da imajo
               starši enake prihodke, je vprašanje, ali bosta oba študenta res dobila štipendijo ali
               ne. In tukaj se mi zdi, da lahko zaidemo v eno ponovno anomalijo, kjer bodo tisti, ki
               so oddaljeni, zato ker pač živijo na kmetiji, na kmetiji je pa pač tako, da je
               kmetija nekaj vredna, prihodki so pa nizki, komaj se preživljajo, spet v nekem
               slabšem položaju kot tisti, ki živijo v mestih. Torej na podeželje v tem primeru,
               gospod minister, ne smemo pozabiti in temu je treba posvetiti še posebno pozornost.</p>
               <p>Študentsko delo se je izjalovilo v celoti in predstavlja po moji oceni – in to je
               danes nekajkrat že bilo rečeno –, veliko anomalijo na trgu dela, predvsem, seveda
               logično, zaradi neplačevanja iz naslova pokojninskega in invalidskega zavarovanja. Ta
               institut se izkorišča na vseh nivojih in je resen, konkurenčen problem za ostale
               zaposlitve. Danes pravzaprav na nekaterih področjih skoraj več ne najdemo zaposlitve
               za nedoločen čas, ker pravzaprav vse opravljajo študenti. Denimo gostinstvo je
               zagotovo tak primer. In še en konkreten primer bom navedel. Pa me je groza in tudi
               zaradi tega ga želim obelodaniti. Bivša direktorica ženskih oblačil v Muri, mojih
               let, z blaznimi menedžerskimi izkušnjami, je pač v tem postopku, bom rekel, zapiranja
               Mure tudi ostala brez službe in danes išče zaposlitev. Vse kar se ji ponudi v
               Pomurju, so javna dela ali pa delo preko študentskih servisov. Pa to za božjo voljo
               ni normalno, da bo en menedžer, ki je imel skratka toliko in tolikoletne izkušnje,
               zdaj šel preko študentskega servisa delati, zato ker pač, bom rekel, gospodarske
               družbe seveda gledajo na vsak strošek in je to najcenejše in pač to ponudijo. Kam smo
               pravzaprav sploh prišli? Študentsko delo je pravzaprav postalo delo za določen čas.
               Delo za nedoločen čas pa je postalo delo za določen čas. V tej smeri približno gremo.
               Prav je, in tukaj seveda podpiram ministra, da na tem področju resnično storimo en
               korak naprej, da naredimo red. Zato sem trdno prepričan, da je treba to urediti.
               Pričakujem pa, tako kot sem dejal, da se pospeši priprava zakona o štipendijah in da
               se pripelje v proceduro v Državni zbor še pred zaključkom procedure o tem zakonu. Sam
               se bom takrat veliko lažje odločal o podpori temu zakonu. Hvala lepa.</p>
            </sp>
            <sp xml:id="SDZ5-Redna-19-2010-07-14.sp51">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj.</p>
            </sp>
            <sp xml:id="SDZ5-Redna-19-2010-07-14.sp52">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni vsi prisotni!</p>
               <p>Vsekakor je ta zakon o malem delu zbudil zelo veliko polemičnih razprav in verjetno,
               da je razlog tudi v tem, da so nekatere spremembe le potrebne. Brez ekonomije, ki
               temelji na znanju, ni možnosti za pravi in resnični razvoj, ni možnosti za dodano
               vrednost in ni možnosti za marsikaj tistega, kar smo si v različnih strateških
               dokumentih tudi zastavili. Brez resnega študija pa tudi ni možna kakršnakoli
               perspektivna ekonomija. In resen študij brez neke politike štipendiranja tudi ni
               možen. Mislim, da nam na tem področju ta zakonodaja tudi omogoča in daje možnost
               videti, kako in na kakšen način bodo lahko študentje študirali brez navedenega
               študentskega dela.</p>
               <p>Seveda, jasno je, da so vse spremembe in rezi boleči, in zaradi tega tudi toliko
               polemik. Pa vendar, naj bom kratka. Zakon je zelo primerna podlaga in ga bom podprla.
               Sem pa zelo skeptična glede na administrativne ovire, ker smo si zastavili v tej
               vladi, da jih moramo na nek način premoščati. Kako in na kakšen način minister meni,
               da bo centralni register malega dela izveden, ker če želimo zmanjševati
               administrativne ovire in če nameravamo zmanjševati tudi stroške administriranja,
               mislim, da bi morali vendarle ponuditi neko boljšo rešitev. Pa naj bo tudi kolegom
               dana možnost, da povedo svoje.</p>
            </sp>
            <sp xml:id="SDZ5-Redna-19-2010-07-14.sp53">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič. <stage>(Ga ni.)</stage></p>
               <p>Gospod Mirko Brulc.</p>
            </sp>
            <sp xml:id="SDZ5-Redna-19-2010-07-14.sp54">

               <speaker>MIRKO BRULC:</speaker>

               <p>Spoštovani!</p>
               <p>Najprej bi morali verjetno imeti v parlamentu pogovor o tem, kaj je to socialni
               dialog. Kajti razmišljanja, da če predlog zakona ni usklajen s partnerji, potem ga ne
               more Državni zbor sprejeti, potem ne vem, zakaj tu sedimo. Naj se sindikati in
               ministri zmenijo in gremo mi lepo domov.</p>
               <p>Moram povedati, ko govorimo o študentih, je šlo za zlorabo študentskih množic in
               imamo celo vrsto študentov, ki res garajo, študirajo in bodo zaslužili penzije, če
               rečem po domače. Imamo pa seveda študentske tajkune, ampak to je drug problem, s tem
               se ne bom ukvarjal.</p>
               <p>Na neko drugo področje bi opozoril, na aktivne upokojence, ki želijo delati. Mogoče
               ne veste, da v Italiji, ko je trgatev, te obiralce kontrolira finančna policija s
               helikopterjem. Jih prešteje in gredo na osnovi parcelne številke h gospodarju
               vprašat, kako plačuje in kako so zaščiteni. To je demokracija, red mora biti. In
               zakaj upokojenec ne bi delal, če je sposoben. Rabimo pomoč pri varovanju, čiščenju
               stanovanja, tudi intelektualno delo in podobno, na kmetih, in če je to urejeno, zakaj
               to ne bi teklo in bi si izboljšali svoj standard. Ampak uredil ga bo samo ta zakon,
               ki se sedaj pripravlja, in jaz ga v celoti podpiram, s spremembami, ki bodo verjetno
               potrebne, da bo zadeva čista.</p>
               <p>Študentje so danes sužnji, ker jih izkoriščajo. Tu se jim pa ponuja, da bo plačan
               prispevek za zdravstveno zavarovanje, prispevek za slučaj nesreče, pokojninska osnova
               jim bo rasla in tako dalje. In zato mečejo kamne v parlament? Pa, dajte, no!
               Zlorabljeni so, nepravilno obveščeni in mislim, da tudi sindikati tu delajo sebi zelo
               slabo uslugo.</p>
               <p>Prepričan sem, da je res to, kar je gospod Žerjav govoril pred mano, štipendije,
               štipendijska politika, kar se obljublja, do 400 evrov, recimo. Vendar pa so tudi
               študentje, otroci staršev, ki ne rabijo popolnoma vse socialne pomoči s strani
               države. Tudi tu je treba narediti selekcijo. Zakaj bi nekemu izjemno bogatemu občanu
               država plačevala študij njegovega otroka. Tako da bo potrebna treznost in velik
               razmislek.</p>
               <p>Gospod minister, zaslužite pohvalo za vse te dokumente in za to, da prestajate vsa
               pljuvanja, tudi sindikalistov, ki so v Državnem svetu pa govorijo, politika in ne vem
               kaj. Vsak se naj malo prizemlji. In glede na situacijo, ki je v svetu, se moramo
               navaditi, da bomo živeli in delali drugače. Hvala.</p>
            </sp>
            <sp xml:id="SDZ5-Redna-19-2010-07-14.sp55">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jožef Jerovšek.</p>
            </sp>
            <sp xml:id="SDZ5-Redna-19-2010-07-14.sp56">

               <speaker>JOŽEF JEROVŠEK:</speaker>

               <p>Gospod predsedujoči, spoštovane kolegice in kolegi, gospod minister!</p>
               <p>Moram reči, da sem prepričan, da neka regulacija na področju, ki se sedaj deklarira
               kot malo delo in vključuje tudi študentsko delo in delo brezposelnih, je potrebna. S
               tem se strinjam, na temu področju je kar veliko nereda, zlorab in vsega tega. In se
               mi tudi z drugega vidika pravzaprav zdi, da je ta debata in ta zakon prinesel neko
               razjasnjevanje delitve znotraj študentskih organizacij in tudi v družbi. Ne me
               drugače razumeti, bog varuj, da bi kdo tolmačil, da bi smatral, da je bilo uničevanje
               parlamenta in zloraba študentov in dijakov, predvsem dijakov, nekaj pozitivnega. Tam
               so bili študentje večinoma, predvsem pa dijaki, mladoletni, zlorabljeni. In zadnjič
               smo na Odboru za notranjo politiko, ko smo o tem govorili, ko smo bili soočeni z več
               informacijami, že lahko videli konture te zlorabe, v katero se je očitno vključila
               tudi vladajoča politika. Bile so vključene očitno tudi obveščevalne službe oziroma
               intriganti, provokatorji, novačili so med študenti, povezali so se celo z nekdanjimi
               antiglobalisti, ki so sedaj pod drugimi imeni in drugimi frontami, ampak vse to
               seveda ni zdržalo pod pokrovko. Te rabote so prišle na dan in bodo vsak dan bolj
               vidne. Vzrok pa je tudi delno seveda v silnem interesu tistih, ki so zlorabljali
               študentsko delo; to so študentski baroni, tajkuni, ki so celo življenje študentski
               funkcionarji in služijo s tem.</p>
               <p>Ko gledam te številke, koliko gre za štipendiranje v obstoječem stanju, koliko pa za
               študentske organizacije in študentske servise, so razmerja porušena na glavo. Daleč
               največ bi moralo iti za štipendije. Tukaj se je pa dolga, dolga leta pitalo dejansko
               te študentske tajkune in pa preko servisov te pridobitnike, vemo, poznamo jih tudi v
               državi in so danes kapitalsko izjemno močni in imajo praktično vso podporo vladajoče
               elite, kajti so vplivni. In seveda tu je treba nekaj narediti.</p>
               <p>Moram reči, da sem daleč od tega, da bi vse študentske funkcionarje metal v isti
               koš. Da ne bi vedel, da so med njimi tudi izjemno pošteni in prizadevni, ki se jim
               gre za študentske pravice generalno. In tiste argumente tudi razbiram, ko
               nasprotujejo pri teh stvareh, ko predlagajo rešitve in posodobitve in boljše rešitve.
               Poglejte, vsi, ki smo študirali, večina jih ima tudi nekaj izkušenj s študentskim
               delom. Jaz moram reči, da se je že takrat zlorabljala študentska napotnica, kajti sam
               sem bil soočen s tem, da je kolega sicer že po opravljenem izpitu bil nagovorjen od
               profesorja, ki je sodeloval z nekim inštitutom, da mu je novačil napotnice za to
               bypass financiranje, tudi v prejšnjem sistemu. Jaz sem bil toliko pošten ali pa
               neumen, da sem to odklonil za provizijo, ker sem smatral, da je to seveda kaznivo.
               Nisem pa seveda kolega šel ovaditi, ker je bil pravzaprav tudi v socialni stiski in
               je že prej prek študenta delal in je na takšen način profesor prišel do njega. Tudi
               takrat se je to dogajalo, najbolj na fakultetah med profesorji, ki so bili povezanim
               z nekim širšim področjem gradenj, nepremičnin in prav gotovo, jaz sem prepričan, tudi
               na družbenih dejavnostih, pri nas, na kemiji, mislim, da tega ni bilo, ni bilo
               možnosti.</p>
               <p>Študentsko delo ima seveda tudi pozitivne posledice, dobijo se izkušnje. Domnevam
               pa, da ima tudi slabe posledice. Prej nisem razumel kolega Frangeža, ko je rekel, da
               ima bogate izkušnje in da ne bi bil to, kar je, če ne bi bilo študentskega dela. In
               me zanima, ali mu je študentsko delo škodovalo, ga ustavilo na poti do diplome. Ker
               vem, ko je bil izvoljen, sem bral, da je gimnazijski maturant. Zdaj ne vem, kakšen
               status ima zdaj, verjetno mu je škodovalo. Je prišel v stik s politiko preko
               študentskega dela? Je dobival privilegirana dela? Ga je študentsko delo odvrnilo od
               študija? Vse to je možno, to so lahko tudi slabe posledice. Ni pa rekel, če bi rekel,
               da je bil v socialni stiski, da se je moral na to pot podati, potem ga je študentsko
               delo reševalo.</p>
               <p>In tu, ko gremo na to, kakšne so rešitve v tem zakonu. Kot sem že rekel, nekatere so
               pozitivne, in več preglednosti in reda je treba narediti, ima pa ministrstvo možnost,
               da se ponovno usede s študenti, upam, da bodo do takrat tisti, ki dajejo podkupnine,
               ki imajo preveč denarja, ločenih od tistih, ki se bodo pogajali, in da bodo
               avtentičnih predstavniki študentske populacije in ne študentski funkcionarji po
               poklicu sedeli nasproti ministra in da bo ta zakon v teku dodelave doživel še tiste
               spremembe, ki so potrebne, ki bodo šele v prid tega, da ne bi bilo slučajno narejeno
               tako, da bodo ob zmanjšanem obsegu in možnosti študentskega dela nastradali tisti, ki
               dejansko iz socialne, eksistenčne nule gredo delat preko študentskega servisa. In v
               teh študentskih servisih, veste, je nekaj izkoriščanja bilo že takrat, nekaj pa
               privilegiranih dostopov. Najboljša dela so tudi takrat dobivali tisti, ki so najmanj
               študirali, pa so, recimo, bili slabši študenti, ker so očitno, jaz takrat tega nisem
               vedel, znali odstopiti tudi provizije, mazati, po domače povedano, in tega mazanja je
               v času, ki je povzpetniški, bistveno več. In jaz mislim, da lahko ima študentsko delo
               tudi negativne posledice. Tam sem prej spraševal, ali je imelo na kolega poslanca
               negativne posledice. Na njegovo ekonomsko stanje verjetno pozitivne. Nekje sem bral,
               da ima že praktično boljši standard kot jaz, ki sem bil 20 let v industriji. Tako, da
               vse to je treba oceniti.</p>
               <p>Gospod minister, dejansko bodite dialoški, sprejmite pobude študentov, da bodo tiste
               pozitivne pobude vgrajene v dodelavo zakona, da bo to dejansko v prid slovenski
               študentski populaciji. Najdite pa način, da se tiste, ki zlorabljajo ta sistem, ki s
               tem podkupujejo, se gredo korupcijo, izločite. Sicer dvomim, da bo ta vlada tega
               zmožna. Če gospod Golobič govori, da živimo v državi, kjer je v politiki in medijih
               polno podkupovanja. Vprašamo vašo kolegico Širca, konkretno katero podkupovanje, ona
               osorno odvrne: <q>"Ne bom se jaz soočala z Golobičem, kar sami se soočajte z njim."</q> Če
               na Vladi nek minister nekaj pove o korupciji in gotovo imate tudi vi podatke, kaj se
               s tem denarjem, ki pride do tega, dogaja, in potem noben ne da organom pregona tega
               naprej, potem ni možno, da izidemo iz te spirale, ki gre navzdol. Jaz upam, da imate
               namen, da se po špirali dvignemo ven, da izplavamo iz tega blata, ki posebej v času
               te vlade vlada na številnih področjih. Upamo, da bo izplen pozitiven.</p>
            </sp>
            <sp xml:id="SDZ5-Redna-19-2010-07-14.sp57">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Kampuš.</p>
            </sp>
            <sp xml:id="SDZ5-Redna-19-2010-07-14.sp58">

               <speaker>ANTON KAMPUŠ:</speaker>

               <p>Hvala, spoštovani podpredsednik. Spoštovani minister, kolegice in kolegi!</p>
               <p>Preden se lotim razprave, je treba izreči staro pravilo, ki pravi, da je treba
               najprej počistiti pred svojim pragom, potem pa iti drugam.</p>
               <p>Drugače pa moram priznati, da je ta zakon pred nami in gre v pravo smer. Posebej ga
               podpiram na račun tega, ker je prav to, kar drugi pravijo, da ni v redu, torej skupni
               dokument, ki varuje študente, dijake, upokojence, brezposelne in tako naprej.</p>
               <p>Kolikor še imam časa, bi samo poskušal apelirati na to zelo, zelo pomembno dejstvo,
               ki je že bilo pred nekaj časa rečeno, torej preprečevanje dela na črno, zaposlovanje
               na črno. Prosim vas, spoštovani minister, da se tega lotite resno, preudarno. V tem
               trenutku je pravi čas, da pogledamo, kako je z medsebojno sosedsko pomočjo v smislu
               črnega dela, kako je z <gap n="..."/> <stage>/ znak za konec razprave/</stage></p>
               <p>Hvala, vam bom to v pisni obliki predal.</p>
            </sp>
            <sp xml:id="SDZ5-Redna-19-2010-07-14.sp59">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Bogovič.</p>
            </sp>
            <sp xml:id="SDZ5-Redna-19-2010-07-14.sp60">

               <speaker>FRANC BOGOVIČ:</speaker>

               <p>Lep pozdrav spoštovani podpredsednik, spoštovane kolegice, kolegi, spoštovani
               minister!</p>
               <p>Sam moram reči, da sem vesel, da imamo poslanci na klopeh resnično prvi zakon, ki
               izhaja in je tudi sestavni del izhodne strategije Republike Slovenije za leto
               2010–2013 in posega na zelo zahtevno področje, področje delovnopravnih zadev. Ta
               zakon posega na področje urejanja trga dela in sam sem odraščal, ker so bili danes že
               poklici tu omenjeni, tudi na kmetiji, kjer je bilo delo od nekdaj vrednota in nam je
               bilo od malega rečeno, da če ne bomo delali, ne bo kruha, ne bo kaj jesti. In zato
               mislim, da je v Sloveniji skrajni čas, da področju urejanja trga dela delo zopet
               postavimo v osredje kot vrednota, kot nekaj od česar se da častno živeti in kar je
               osnova za prosperiranje posameznika, podjetja ali pa družbe v celoti. Bojim se, da
               smo z različnimi stvarmi v zadnjih letih prešli po nekaterih področjih na zelo
               deviantna področja, ko je bilo enostavno bolje imeti v študentskem času status
               študenta zato, ker je bila neka kalkulacija, da se ti bolje izide, ali je to delo
               dodatno ali dobiš kakšne socialne podpore več ali nekaj podobnega, da ne govorim o
               tem, da je velikokrat med brezposelnimi tudi slišati, da je bolje ohraniti ta status,
               ker je, ko seštejejo vse pravice iz tega statusa, mogoče celo boljši, kot pa dobiti
               neko manj plačano delo. Bojim se, da je to napačna smer in zagotovo sem prepričan, da
               je to napačna smer in zato pozdravljam takšne zakone, kot je zakon o malem delu, za
               katerega mislim, da zagotovo vrača delo nazaj kot neko osnovno vrednoto in stvar, s
               katero se omogoči posamezniku lažje preživetje.</p>
               <p>Danes je bilo tu govora, da je treba v družbi doseči novo družbeno pogodbo in
               resnično je treba tudi slediti spremembam časa, ki se nam dogajajo. In če danes
               gledamo, kdo so dejansko pogodbeniki v tej družbeni pogodbi v Republiki Sloveniji,
               sam vidim tri takšne, ki jih lahko kot neke skupine ocenim, na eni strani
               posameznika, na drugi strani gospodarstvo in tretji partner v tej podobi je država
               kot inštitucija in tista, ki zagotavlja skupno javno dobro in dobrine posamezniku. In
               ko pogledamo, kdo smo ti posamezniki in kako smo razporejeni, vidimo, da je kar
               milijon 50 tisoč tistih, ki sodijo v kategorijo otroci, dijaki, študentje,
               brezposelni oziroma upokojenci, se pravi delovno neaktivni ljudje in da je potem na
               drugi strani 750 tisoč tistih zaposlenih, od katerih, kot vemo, je toliko in toliko,
               se pravi, 150 tisoč zaposlenih v javni upravi. In ko danes poslušamo te široke debate
               okoli tega zakona pa tudi o drugih, ki prihajajo v proceduro, se vprašamo, kdo koga
               zastopa in kdo je danes zelo glasen. Jaz se bojim, da so tisti, ki so danes zaposleni
               v realnem sektorju, v gospodarstvu, v tem celotnem dogovarjanju najslabše zastopani
               in da je veliko več slišati študente, brezposelne, tudi delavce zaposlene v javni
               upravi, upokojence in na neki način se bojim, da bo ta družbena pogodba, v kolikor
               bomo pri tem dogovarjanju in pa sklepanju tega dogovora sledili samo temu, koliko
               glasne ima kdo advokate in kako so ti prepričljivi v javnosti, kako nastopajo, da bo
               ta družbena pogodba na koncu zelo slaba. Zato mislim, da je pot, ki jo, spoštovani
               minister, ubirate prava, da je pot, ki ni enostavna in ki ne bo velikokrat deležna
               pohvale. Mislim pa, da je pot, ki pelje družbo v neko normalno ureditev, s katero
               bomo v tej družbeni pogodbi zapisali tak dogovor, da bo prvotno moral najprej vsak za
               sebe poskrbeti, v kolikor bo prišel v težave, bo moral imeti v ozadju socialno
               državo, ki jo skupaj gradimo, od tam naprej pa lahko pričakuješ tudi pomoč od družbe
               od posameznikov.</p>
               <p>Če preidem na te kategorije, ki so obravnavane v tem delu, sam ocenjujem, da so
               osnovni nameni zakona pri vseh treh kategorijah, pri študentskem delu, pri
               brezposelnih in pri upokojencih, da so to prave usmeritve, kajti ocenjujem, da če
               gledamo pri študentskem delu, je zagotovo treba ohraniti to delo kot ta socialni
               korektiv ob predhodni, tako kot je bilo že danes velikokrat povedano, kvalitetni
               štipendijski politiki, ki bo študente res usmerila v študij in bo to zgolj neki
               manjši korektiv in ne pa neka oblika izigravanja sistema. Zagotovo se je pokazalo
               tudi v teh zadnjih mesecih, da so tukaj v tem okviru študentskega dela neke skupine,
               ki so v zatečenem stanju prišle do neke pozicije, ki bi jo z veseljem ohranjale in
               mislim, da je prav, da se v družbi dogovorimo, da najbrž je taka pozicija, kot jo ima
               danes študentska organizacija, pa tudi študentski servisi, največji iz naslova
               delitve tega kolača, neprimerna in da se tukaj poseže na takšen način.</p>
               <p>V drugem delu, ko govorimo o neaktivnih brezposelnih, ki ne opravljajo neke
               aktivnosti, mislim, da je zelo prav, da uredimo neko organizirano uzakonjeno rešitev,
               ki omogoča v nekem delu to dopolnilno dejavnost, kot ste dejali in da je resnično to
               tista oblika, s katero si bo lahko nekdo tudi popravil ta svoj status. Zato jaz
               mislim, da je v tej paleti od malega dela preko dela za določen naš pa do stalne
               zaposlitve to zelo hvaležen korektiv in inštrument, s katerim bo lahko posameznik
               nastopal na tem trgu dela.</p>
               <p>Kar se tiče delo upokojencev, absolutno podpiram tako obliko, kajti mislim, da so
               izkušnje mlajših upokojencev, tistih, ki lahko tudi nekatere vrednote prenašajo na
               mlajšo generacijo, zelo dragocene in velikokrat imajo ti ljudje težave, ali se
               upokojiti ali ne. Mislim, da je ena taka oblika res lahko primerna oblika, da lahko
               ljudje v teh prvih letih upokojitve še na takšen način prenašajo te izkušnje, hkrati
               pa, da tudi ta potencial mlajših upokojencev izkoristimo, kajti v tej strukturi, ko
               gledamo, koliko ljudi danes ustvarja za to, da država kot celota funkcionira, mislim,
               da bomo morali te resurse krepko izkoristiti. Če so resursi v mladih, da se čim prej
               zaposlijo, sem tudi prepričan, da so resursi med upokojenci in da bo to malo delo med
               upokojenci ena od oblik, ki bo dobro sprejeta. Oblik, ki bo mogoče rešila tudi to, da
               se bo kdo raje upokojil, dal prostor mlajšemu kolegu in mu mogoče tudi kakšno delo za
               kakšno krajše obdobje tudi prispeval v tem delu.</p>
               <p>Mislim, da bo potrebno biti zelo tankočuten do nevladnih organizacij. Te nevladne
               organizacije jaz sam smatram tudi kot neko vezivo družbe, kot tisto, kar po svoje
               omogoča tudi veliko v nadaljevanju, poleg tega, ki bi preko malega dela ali pa neke
               oblike tam opravljali to delo, tudi veliko vlogo voluntarizma, ki mislim, da je
               pomembna zadeva. Mislim, da je treba še te premisleke okoli tega narediti. Moram
               reči, da tudi sam nimam posebej izdelanega stališča, mislim pa, da je resnično še
               prostor v tem času, ko bo šel zakon skozi vse procedure, da se tudi te zadeve
               uredijo.</p>
               <p>Še enkrat, da skrajšam in da strnem to svojo razpravo. Ocenjujem, da ta zakon gre v
               to smer, ker omogoča po eni strani večjo konkurenčnost posameznika na trgu dela, tudi
               kar se tiče gospodarstva, mislim, da se nekatere deviantne možnosti zaposlovanja
               umikajo. V tej prvi fazi bom ta zakon podprl. V nadaljevanju pa mislim, da se bo
               resnično treba poslušati v tem dialogu in tudi eden drugega slišati. Bojim se, da
               dialog, v katerem se nekdo postavi na trdo stališče, da se noče pogovarjati, da se
               dialogu izogiba, da bomo pač v tem primeru v nekem trenutku morali tudi tisti, ki
               imamo določeno politično odgovornost, kakšen korak narediti, tudi če ne bo 100 %
               soglasja.</p>
               <p>Ocenjujem, da je korak v pravo smer in zato še enkrat z moje strani podpora temu
               zakonu.</p>
            </sp>
            <sp xml:id="SDZ5-Redna-19-2010-07-14.sp61">

               <speaker>PODPREDSEDNIK MAG. VASJA KLAVORA:</speaker>

               <p>Gospod Zmago Jelinčič Plemeniti. <stage>(Ga ni.)</stage> Milenko Ziherl. <stage>(Tudi ne.)</stage> Gospod Jakob
               Presečnik. <stage>(Se odpovedujete.)</stage> Gospod Vili Trofenik. <stage>(Ga ni.)</stage> Cvetka Zalokar Oražem.
               <stage>(Tudi ne.)</stage></p>
               <p>Gospod Danijel Krivec, izvolite.</p>
            </sp>
            <sp xml:id="SDZ5-Redna-19-2010-07-14.sp62">

               <speaker>DANIJEL KRIVEC:</speaker>

               <p>Hvala za besedo. Spoštovani, podpredsednik, kolegice in kolegi! Spoštovani
               minister!</p>
               <p>Moram reči, da na začetku niti nisem razmišljal, ali bi razpravljal pri tej temi,
               ampak vse razprave, ki sem jih do zdaj poslušal, pa tudi sama materija vseeno zahteva
               tudi kakšno besedo. Preveč je bilo do zdaj govorjenja o tem, kako so določeni modeli,
               ki jih vidimo v Nemčiji in podobno, neka podlaga tudi za to našo ureditev. Jaz
               mislim, da je tako kot so vsi ugotavljali, to študentsko delo in malo delo nek
               unikum, ki ga imamo v Sloveniji. In zato je prav, da se ga tudi na tak način
               lotevamo, ne da ga primerjamo z nekimi drugimi modeli, ki absolutno ne bodo v naši
               državi nikoli zdržali. In to se je pokazalo pri prenosu katerekoli dozdajšnje
               zakonodaje. Jaz mislim, da se je treba tukaj strinjati, da je dosedanja ureditev na
               nek način pomenila tudi dokajšnjo fleksibilnost našega trga dela, navkljub togosti,
               ki jo imamo v administrativnem delu, je to študentsko delo vseeno pomenilo za
               gospodarstvo neko konkurenčno prednost. Kakorkoli obrnemo, so bili študentski servisi
               na nek način sposobni dosti agilno slediti potrebam, ki sta jih malo in večje
               gospodarstvo narekovala. Pri tem so nastajala tudi določana odstopanja, določene
               anomalije, kar je bil tudi povod o razmišljanju, da se to področje na nek način
               izboljša, korigira. Vendar smo se po mojem mnenju lotili tega na enak način, kot če
               bi gradili hišo, pa ugotovili, da eno okno malo počez stoji, potem bi pa ugotovili,
               da moramo celo hišo podreti zato, da to okno poravnavamo, namesto da bi samo to
               uredili. Imam občutek, da s tem zakonom posegamo na preširoko področje s premalo
               razmisleka. Nekateri pred menoj so govorili, kako bomo s tem uredili delo, ki ga
               opravljajo študenti, upokojenci in brezposelni. Mislim, da to ne bo držalo. Glejte,
               brezposelni so večinoma iz tistih panog, kjer je dodana vrednost sorazmerno nizka,
               kjer so že do zdaj, ko so bili zaposleni, dobili mogoče kvečjemu dva do tri evre za
               svojo, bi rekel, plačo. Tudi plače v tem sektorju so nizke in dvomim, da bo nek
               delodajalec povlekel te brezposelne skozi ta inštrument, če bo obvezan dati štiri ure
               neto nekomu, ker niti tistega, ki ga ima zaposlenega, ga v taki višini ne plača. Tako
               da nekatere omejitve, ki jih v ta zakon prinašamo, ne bodo povečale konkurenčnosti
               tega trga dela, v to sem prepričan.</p>
               <p>Glede zlorabe študentskega dela je bilo veliko govora. Vendar je že dosedanji zakon
               omogočil ta nadzor, omogočil, da se to sankcionira. Tudi govora o tem, da je potreben
               nov informacijski sistem, ki bo zagotovil preglednost, transparentnost in nadzor nad
               tem. To je spet zavajanje, kajti taki sistemi obstajajo, do pred dveh let so se ta
               navzkrižna poizvedovanja izvajala in se je lahko na ta način ugotavljalo praktično
               vse podatke, ki so potrebni, in v tem zakonu predvidevamo spet nek nov informacijski
               sistem, kot da tega že ne bi imeli v tej državi, bi rekel, preveč, zato pa tudi imamo
               tako neučinkovito. Treba se je zavedati, da je, ne vem, če vsi veste, ampak v tem
               trenutku, recimo, je samo v Kliničnem centru 700 študentov. V javni upravi 15 tisoč
               študentov. V javni upravi, se pravi tudi na ministrstvih, tudi na uradih, tudi na
               zavodih, ki jih na novo ustanavljamo. Dvomim, da se bo tu razčistila zadeva, ki bi jo
               želeli s tem urediti. Tudi vzporedna štipendijska shema ni tako daleč pripravljena,
               da bi zagotavljala neko nadomestilo tega študentskega dela.</p>
               <p>Najbolj me je pa zmotilo, da se v tem zakonu ne predvideva določenih izjem, ki bi
               jih zaradi določenih sezonskosti del, predvsem v poletni turistični sezoni, v zimski
               turistični sezoni dajalo tistim malim podjetnikom, ki te dejavnosti izvajajo. In to v
               tistem času, ko študenti opravijo svoje izpitne naloge in lahko bolj intenzivno
               delajo v panogah, ki so vezane ravno na to, da so sezonsko potrebne in takrat je tudi
               večje število teh študentskih napotnic in vsega.</p>
               <p>In še tretji problem, ki ga vidim, je način, ki ga uvaja ta zakon, ki ga pripelje v
               izvajanje, ki dejansko poveča stroške teh postopkov in zaplete vso zadevo. In več ko
               napišemo zapletenih zadev, več je možnosti tudi za izigravanje. To pa verjetno vsi že
               dobro občutimo, kajti prenormirane stvari, kot jih v tem zakonu dejansko vidimo, kjer
               navajamo ogromno nekih omejitev, ki naj bi jih uradnik v fazi postopkov nadziral,
               mislim, da bodo privedle kvečjemu do izigravanja, ne pa do poenostavitve in
               izboljšanje tega sistema.</p>
               <p>Moram reči, da mene ta zakon ne prepriča. Sicer se zavedam, da je treba na tem
               področju pripraviti neke spremembe, vendar mislim, da so v tem primeru preveč
               konfuzne, da bi jih jaz lahko mirne duše v tem trenutku podprl. Mislim, da ne
               prinašajo tistega, kar si želi ministrstvo, kar si želimo tudi mi, da bi se ta del
               naše obveze, se pravi malo delo v vseh segmentih, izboljšal, da bi se izboljšal
               nadzor, transparentnost in vse ostalo. Jaz ne vidim v tem zakonu vseh teh vrednosti.
               Nekatere stari so dobre, vendar je večina stvari zaenkrat nedodelanih. Predvsem me
               moti večja birokratizacija teh postopkov, kar bo prineslo kvečjemu težave, predvsem
               gospodarstvu in pa tudi tistim, ki bodo to izvajali.</p>
            </sp>
            <sp xml:id="SDZ5-Redna-19-2010-07-14.sp63">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Tanko.</p>
            </sp>
            <sp xml:id="SDZ5-Redna-19-2010-07-14.sp64">

               <speaker>JOŽE TANKO:</speaker>

               <p>Hvala lepa za besedo. Vsem lep pozdrav!</p>
               <p>Na tej seji Državnega zbora imamo ponovno kar zajeten komplet zakonov, ki niso
               usklajeni, kot vidimo iz razprave, niti znotraj koalicije, še toliko manj s
               socialnimi partnerji. Tu so poleg tega zakona tudi zakon o delovnih razmerjih, zakon
               o zdravstveni dejavnosti in to pravzaprav kaže, kakšen je pristop, kakšen je način
               dela te koalicije v tem mandatu. To, da prihajajo v Državni zbor zakoni, ki niso
               usklajeni, to je pravzaprav že folklora, načina dela te koalicije. To je folklorna
               zadeva. Tu moram ponovno poudariti, da s takim pristopom, s takim načinom dela se ne
               moremo strinjati, ne glede na to, da gre za zelo pomembne vsebine, za zelo pomembna
               področja, s katerimi se z rešitvami v marsikaterem delu celo strinjamo. Vendar
               pristop, na katerega ste toliko dali in katerega toliko poudarjate, je pravzaprav
               popolnoma drugačen, kot je bil pričakovan in kot je bil napovedovan z vsemi dogodki v
               prejšnjem in tudi na začetku tega mandata. Mislim, da tak pristop, ki diametralno
               odstopa od tistih rešitev, ki so bile povedane, napovedovane, ni v redu.</p>
               <p>Drugo kar je, bi v tem primeru pričakoval, da bi na mizo dobili tudi kakšno analizo
               učinkov vseh teh zadev, ki prihajajo na mizo in s katerimi urejamo posamezna
               področja. Pravzaprav me zanima, na kakšen način in za koliko se bo skrajšal na osnovi
               tega zakona čas študija, ki je bil tolikokrat tudi izpostavljen kot eden od
               problemov. Je problem. Vendar omejitve, ki jih vnaša ta zakon, bi se morale potem
               tudi v analizi odraziti v dolžini študija in tukaj verjetno bi morala biti neka
               analiza. Pričakoval bi tudi, da bi nam natančno pojasnili, kakšen ali pa koliko to
               vpliva na gospodarski del, na ekonomiko delovanja podjetij. Teh dveh analiz, ki so
               pravzaprav temelj za pripravo tega zakona, tukaj nimamo pred seboj.</p>
               <p>Drugo kar je problematično pri tem zakonu, je to, da izrazito povečuje
               birokratizacijo. Da prinaša spet dodatne obrazce, dodatne formularje, papirje, vendar
               iz vsakdanje prakse vemo, da pravzaprav to ni pravi pristop. Mi imamo na Dolenjskem
               in morda še kje celo kopico divjih barakarskih naselij. Tam živi veliko ljudi, ki
               prejemajo socialne transferje in so v vrstah tudi pred občinskimi vrati, vendar vsi
               ti ljudje ali pa veliko teh ljudi se vozi z boljšimi avtomobili kot njihov župan. In
               me pravzaprav zanima, na kakšen način pa je Vlada pripravljena regulirati to obliko
               malega dela, da nekdo, ki pridobiva socialne transferje, otroške dodatke, nadomestilo
               za brezposelnost, živi v boljši situaciji, v boljših razmerah kot tisti, ki so redno
               zaposleni, ob tem, da vsi ti ne plačujejo nobenih javnih storitev. Mislim, da bi
               morali tudi takim oblikam malega dela posvetiti kar veliko pozornost.</p>
               <p>Problem so tudi prioritete, ki jih obravnavamo v Državnem zboru. Zdaj tukaj se na
               veliko ukvarjamo s tem malim delom, kjer bomo verjetno tudi imeli neke male
               prihranke, povsem ob strani pa puščamo veliko delo, redno delo, povsem ob strani
               puščamo gospodarske družbe, ki zahtevajo od svojih delavcev, da delajo več, kot je
               dovoljeno, v obliki nadurnega dela, da jim firme ne plačujejo obveznosti oziroma
               prispevkov, da je veliko teh zadev neizterjanih itn. Tam so najbrž temeljni
               prihranki. In če se prav spomnim, nekaj let nazaj, je bilo teh zabilančnih
               obveznosti, če jih tako imenujemo, izredno izredno veliko. Izredno veliko. In glede
               na to, kakšne so razmere, tudi te obveznosti dodatno nastajajo. Jaz mislim, da
               kakšnih pomembnih učinkov na plačevanja v pokojninsko blagajno, v zdravstveno
               blagajno s tem, ko se bo uredil trg malega dela, ker je treba te zadeve zagotovo
               urediti, ne bo. Bistveno večje stvari bi se dogodile, če bi uredili plačevanje
               rednega sistema in rednega dela. In tukaj je očitno, da pravzaprav te diskrepance še
               vedno ostajajo. Se pa strinjam s tem, da je treba urediti študentsko delo, malo delo,
               tudi ostale oblike malega dela, da je tudi treba urediti ta razmerja med
               koncesijskimi, delitve koncesijske dajatve, kajti očitno je, da nekateri segmenti
               dobijo prevelik delež koncesijskih dajatev in se sredstva, s katerimi razpolagajo, ne
               porabljajo namensko za tisto, za kar so bila namenjena, ampak se uporabljajo predvsem
               za luksuz, to se pravi, da se nabavljajo razne druge stvari iz teh sredstev. In
               očitno je, da je predvsem spopad med organizacijami, ki participirajo na ta sredstva,
               izključno zaradi tega, kdo bo dobil več in kdo bo dobil več tega luksuza. Strinjam se
               s tem, da je treba to delitev koncesijske dajatve urediti precej podobno, kot je tudi
               predlagano v zakonu. Da se dejansko sredstva namenijo za tiste dejavnosti, za katere
               so namenjena, ne pa za nabavo raznih gospodarskih družb, ki potem poslujejo po
               bypassih, ne za kupovanje raznih jaht in čolnov, ne za sponzoriranje raznih rok
               koncertov in podobne zadeve.</p>
               <p>Predlagal bi tudi ponoven razmislek o tem, da se bistveno več sredstev koncesijskih
               dajatev nameni predvsem za izgradnjo študentskih domov. Kajti bolj pomagati
               študentom, kot so študentski domovi in cenene študentske postelje, v bistvu ne
               moremo, še posebej ne tistim, ki prihajajo iz oddaljenih okolij, s periferije, saj so
               ti pravzaprav zaradi splošnih razmer, splošnih razmerij med centri in periferijo
               najbolj na udaru. In tak korak bi bil potreben tudi <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-19-2010-07-14.sp65">

               <speaker>PODPREDSEDNIK MAG. VASJA KLAVORA:</speaker>

               <p>Gospod Alojzij Potočnik. <stage>(Ga ni.)</stage> Želi še predlagatelj besedo?</p>
               <p>Izvolite, gospod minister.</p>
            </sp>
            <sp xml:id="SDZ5-Redna-19-2010-07-14.sp66">

               <speaker>DR. IVAN SVETLIK:</speaker>

               <p>Spoštovani!</p>
               <p>Še enkrat se oglašam glede na razpravo, ki je doslej tekla, da bi pojasnil nekatere
               stvari, ki so bile zdaj odprte, in tudi dal še nekaj dodatnih informacij.</p>
               <p>Sprašujete se o izračunih, ocenah in tako naprej. Mi smo te študije videli in tudi
               navedli v uvodu, v celotnem tekstu zakona kar nekaj. Tako da če si boste natančno
               prebrali ta tekst, jih boste zasledili. Tam so navedene tudi reference, in če sledite
               referencam, pridete do originalnih tekstov. Skozi te študije in podatke se tudi vidi
               deloma odgovor na vprašanje, kaj pomeni danes obseg študentskega dela z ozirom na
               možne zaposlitve. Ocena je, da je tega dela za približno 30 tisoč rednih zaposlitev.
               Število brezposelnih mladih je pa danes 14 tisoč. In verjamem, da se bo skozi
               regulacijo, ki jo predlagamo, nekaj teh zaposlitev oziroma nekaj tega dela
               preoblikovalo tudi v redne zaposlitve. Ne glede na to, da se potem obseg študentskega
               dela zmanjša, nam zaradi tega z vidika celote ni treba biti posebej žal.</p>
               <p>Naj omenim drug podatek. Upokojenci opravljajo po podatkih Ministrstva za finance na
               letni ravni za približno 70 milijonov evrov dela. In če bi tudi to prevajali v redne
               zaposlitve, bi jih bilo okrog 10 tisoč, če bi isti faktor uporabili. Se pravi, veliko
               tega dela danes teče skozi te oblike. In če ne bo ponujeno v obliki malega dela
               naprej, bo potem ponujeno v obliki rednih zaposlitev. Seveda se lahko v določenem
               primeru ta tok drugače tudi v nasprotno smer obrne.</p>
               <p>Vprašanje, koliko bodo pridobile javne blagajne, če bi ostali pri enakem obsegu, ki
               smo ga vzeli za osnovo teh ocen, bi pridobile približno 53 milijonov evrov na letni
               ravni, kar je za pokojninsko blagajno, recimo, malo, za zdravstveno nekaj več, pa
               vendar ne nepomembno v časih, ko povsod iščemo sredstva, kako bi financirali javne
               programe, ki jih te blagajne financirajo.</p>
               <p>Odpirali ste vprašanje in tudi poudarjali, da predlog tega zakona gre v smeri
               zmanjševanja dela na črno. Mi verjamemo, da bo njegov učinek takšen, seveda ne v
               celoti. Ne obetamo si, da bomo ta problem na tak način v celoti rešili, deloma pa
               prav gotovo. Ob tem naj povem, da zakon o preprečevanju zaposlovanja in dela na črno
               odpiramo jeseni, ga bomo pripravili in vse pobude, ki jih dajete, so dobrodošle.
               Ravno tako naj dodam, da je v samem zakonu, kot je bilo tudi že navedeno, predvideno
               spremljanje in evalvacija, tako da bomo lahko na podlagi podatkov, ki jih bomo
               dobivali, tudi ustrezno korigirali posamezna določila, če se bo to izkazalo za
               potrebno, če se bodo ugotavljale določene nezaželene posledice.</p>
               <p>Odpiranje socialnega statusa študentov je na mestu, jev ospredju, tudi pri nas je
               bilo in tudi jaz mislim, da je to prava diskusija. Še enkrat poudarjam, zakon, ki
               ureja državne štipendije, bo začel veljati pol leta prej preden bo začel veljati
               oziroma se uporabljati zakon o malem delu, tako da ne bo nobenih težav pridobiti
               državno štipendijo vsem tistim, ki bodo do tega opravičeni. Vse drugo, kar se sedaj
               navaja in kroži, je preprosto zavajanje samega sebe ali javnosti, kakorkoli hočete to
               vzeti. Seveda je pa treba upoštevati, da so poleg državnih štipendij danes na voljo
               Zoisove štipendije za študente, da so na voljo tudi kadrovske štipendije, ki jih je
               več tisoč nepodeljenih, zato ker pač ni interesov zanje, ker pač ne bi vsi študirali
               tistega, kjer so potrebe večje, ampak nič ne de. Mi se ne pritožujemo nad študenti,
               ampak moram reči, da je precej teh priložnosti, ki jih država nudi za podporo
               študijev, na tak način neizkoriščenih.</p>
               <p>V pripravi je tudi štipendijski zakon, tisti, ki bo celovito urejal vse štipendije,
               bo predstavljen javnosti prav gotovo prej, preden bomo do konca zapeljali proceduro
               tega spremljanja tega zakona, vsaj upam, da ne bo prišlo do zastojev. Tudi sodelujemo
               tako, kot smo si želeli pri malem delu, s Študentsko organizacijo na tej točki in
               mislim, da bo lahko v ta Štipendijski zakon vgrajeno vse tisto, kar smo doslej
               pogrešali. Tudi spodbude za hitrejše dokončanja študija, recimo, ki so bile poprej
               omenjene, o tem je govora. Ta predlog je na mizi in mislim, da je dobrodošel.</p>
               <p>Bi pa ob tem, ko se govori o socialnem položaju študentov, vendarle rad še to dodal.
               Upoštevati je treba, da študenti mimo teh štipendij, ki jih lahko dobijo, dobivajo
               vsi subvencionirano prehrano, kar znaša dobrih 50 evrov na mesečni ravni, da tisti,
               ki pridejo do stanovanj ali privatnih stanovanj preko pogodbe, dobijo tudi tukaj
               subvencijo. Jaz mislim, da je teh premalo in da je treba kaj več narediti. Tega se
               tudi mi zavedamo. In da ne upoštevamo pogosto davčnih olajšav, ki jih imajo starši na
               račun študirajoče mladine. Na nek način je tudi to prispevek države, če hočete, ali
               skupnosti, naš skupni prispevek k temu, da posameznik, ki se odloči za študij, ima
               lažji dostop do študija.</p>
               <p>Odprto je bilo vprašanje, kako bo potem pri dostopu do štipendije upoštevanje
               materialnega položaja zlasti nepremičnin na to vplivalo. Mislim, da je v zakonu o
               upravičenosti iz javnih sredstev to dovolj dobro rešeno, da se upošteva ne le
               velikost nepremičnine, ampak tudi zares njena vrednost, ki variira, glede na
               lokacijo. V Prekmurju hiša iste velikosti kot v Ljubljani, ampak sta najbrž v kakšnem
               razmerju 1:10 ali kaj podobnega lahko, ali celo več in to se bo vse upoštevalo pri
               oceni potencialnega dohodka, ki ga taka nepremičnina, če presega določen standard,
               lahko daje. Se pravi, ne bo se upoštevala nepremičnina kot taka, ampak potencialna
               vrednost, ki jo lahko daje v primeru najema oziroma dajanje v najem ali kaj
               podobnega. To bo v tem sistemu z dovoljšnim občutkom upoštevano. Upoštevana bo tudi
               starost in podobi parametri, ki seveda na to vplivajo.</p>
               <p>Kar zadeva administriranje, ki ste ga izpostavili. Tukaj smo pri takih zelo
               zanimivih dilemah, ki jih je lepo izpostavljati, malo težje reševati. Preveč nadzora,
               premalo nadzora, preveč administracije, nič administracije – vsi vemo, da je treba
               tukaj najti pravo mero–, tudi preveč obremenitev zaradi dela, zaradi delodajalcev ali
               pa premalo, zaradi javnih blagajn. Tu je treba najti srednjo pot. Ko smo se
               pogovarjali s sindikati in delodajalci o teh vprašanjih, moram reči, da so si tukaj
               seveda običajno stali vsak na svoji strani, vsak je imel svoj interes in seveda ga
               niso znali sami od sebe uskladiti. Ta dialog, na katerega se sklicujete na tej točki,
               tudi zahteva poseg. Predlog za kompromisno rešitev sam od sebe ne nastane, kadar so
               interesi divergentni. In ravno v primeru, ko gre za to, ali dopustimo povsem
               liberalno uporabo malega dela, neomejeno, ali pa ga zamejimo, tako kot smo ga,
               seveda, to najlepše pokažejo. In te dileme se bodo seveda tudi v nadaljnji razpravi
               še prav gotovo odpirale.</p>
               <p>Centralni register. Kot rečeno, se ne vpeljuje zato, da bi bilo več administracije,
               ampak zato, da bi lahko skozi centralni register on-line vsak takoj, ko se odloči,
               dobil napotnico, jo podpisal hkrati s tem interesentom, ki bi malo delo opravljal, in
               bi jo potem tudi verificirali. Seveda lahko premislimo, ali je še kakšen korak manj
               potreben pri tem postopku, vendar je treba imeti pred očmi tudi vprašanje ustreznega
               nadzora nad zaposlovanjem na ta način.</p>
               <p>Nemški model, smo že potrdili, je drugačen, je bistveno drugačen, ko gre za položaj
               tistih, ki opravljajo mala dela. Ampak bilo bi nespametno, če ne bi pogledali, kako
               deluje, da se ne bi rajši učili na njihovih napakah kot na svojih.</p>
               <p>Kar zadeva sezonska dela in podobo, ki da jih bo težko zdaj opravljati skozi malo
               delo zaradi teh omejitev, naj še enkrat poudarim, imamo tudi zaposlitev za določen
               čas. Za tri mesece se pogostokrat zaposluje za določen čas tam, kjer je interes. In
               če je interes sindikatov to, da se te zaposlitve ne prekvalificirajo v mala dela,
               potem jaz mislim, da je treba to podpreti, da se del tega malega dela pri tistih, ki
               izključno na tem delu to delo uporabljajo, vendarle ponudi v tej obliki. Mislim, da
               je to predvsem v korist delavcev, ki ta dela iščejo.</p>
               <p>Vprašanja analiz sem že komentiral. Torej, so v tekstu in v dokumentaciji. Je pa
               res, da mi ne znamo napovedati vseh podrobnih posledic tega instituta, tako kot jih
               najbrž ne zna napovedati nihče. <q>"Če bi bil vedež, ne bi bil revež"</q>, so rekli včasih.
               Pa če bi vedeli, da bo kriza tako nastopila, kot je, bi jo najbrž tudi drugače znali
               regulirati, kot smo jo v preteklosti in tako naprej. Skratka so določene stvari, ki
               jih moramo spremljati in nanje potem tudi sproti reagirati.</p>
               <p>Rekel bi še to, da smo vseskozi bili odprti za socialni dialog, da smo imeli na
               Ekonomsko-socialnem svetu razprave tudi o tem zakonu. Da je seveda v teh razpravah
               prihajalo do tudi zastojev, tudi do tega, da se posamezni partnerji na določeni točki
               niso želeli pogovarjati o tem zakonu. Tudi sindikati so se tako obnašali, deloma
               morda zato, ker so se solidarizirali s študenti, ampak še zmeraj smo ne glede na to
               izkušnjo odprti za ta dialog in za predloge za naprej, razen ko gre za vprašanje
               ultimativnih zahtev. Na ultimate se pač ne da voditi dialoga.</p>
               <p>Na koncu bi se vsem razpravljavcem danes zahvalil za konstruktivno razpravo,
               predloge. Mi bomo te tudi proučili in verjamem, da lahko predlog teksta, ki ga danes
               imate, še izboljšalo. Hvala lepa.</p>
            </sp>
            <sp xml:id="SDZ5-Redna-19-2010-07-14.sp67">

               <speaker>PODPREDSEDNIK MAG. VASJA KLAVORA:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas določen
               za razpravo še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? Odpiram prijavo. Štirje. Trenutek, da
               vam povem, koliko boste imeli časa. Vsak razpravljavec ima na voljo 4 minute 47.
               Izvolite.</p>
            </sp>
            <sp xml:id="SDZ5-Redna-19-2010-07-14.sp68">

               <speaker>MIRAN POTRČ:</speaker>

               <p>Gospod predsedujoči, hvala lepa. Gospod minister, kolegice in kolegi!</p>
               <p>Jaz sem vesel, da smo o tako resnem zakonu po dolgem času imeli konkretno vsebinsko,
               lahko tudi kritično razpravo, ampak kljub temu, da smo se pogovarjali o tem, kako
               rešiti resen problem, resno vprašanje malega dela v Sloveniji. Rad bi se izrecno
               zahvalil ministru in državni sekretarki, zaradi tega, ker nimamo vedno in ob vseh
               zakonih v Državnem zboru priložnosti slišati strokovne argumente in odgovore na,
               lahko rečem, praktično vsa odprta vprašanja, ne glede na to, ali z odgovori potem
               tudi v celoti soglašamo ali ne.</p>
               <p>Osebno bom zakon podprl in mislim, da je dober, ne glede na to, da morda še kakšno
               vprašanje odpira. Bi pa rad to priložnost izkoristil, da ob, bi rekel, svojem
               zadovoljstvu nad vsebino razprave povem, da še vedno ne razumem, da tudi pri tako
               resnih vprašanjih, kot je recimo zakon o malem delu in nekaterih drugih, prihaja do
               izraza, da neobjektivnost nekaterih opozicijskih strank, ki govorijo o tem, da ni
               nobenega poizkusa najti skupne rešitve, da ni nobenega socialnega partnerstva, da se
               zlorabljajo dogovori in politika, ki smo jo koalicijske stranke oblikovale ob
               sprejemu te vlade. To enostavno ni res in prosil bi vas, da računate s tem, da ima ta
               vlada po vsebini toliko nalog, lahko tudi, da si je kakšno sama dala preveč, ampak
               toliko nalog in da hkrati na toliko frontah tečejo razgovori o izjemno težkih
               vprašanjih, da pa po vrhu tega pri večini teh vprašanj gre za mnoge materialne
               omejitve, ki zahtevajo izjemno težaško delo. Jaz ne bom rekel, da sem vedno
               zadovoljen s tem, da imam tudi včasih občutek, da je najprej postavljen rok potem
               vsebina. Mislim, da nam je vsebina najpomembnejša, pa da kdaj računamo s tem, da bomo
               vse probleme uspeli rešiti za naslednjih dve ali pa tri generacije, ampak reči, da
               nimamo izjemno težkih in zahtevnih vprašanj, ki jih mora ta vlada reševati simultano
               skoraj, da rečem, ne samo z opozicijo, ne samo s sindikati, ampak tudi mnogimi
               drugimi socialnimi skupinami tudi z delodajalci in to na področjih, ki so vsako zase
               občutljiva za slehernega od nas, da bi bilo prav in korektno, da poskušamo brez
               želje, da se problemi zaostrujejo, spodbujati nadaljnje sodelovanje med vsemi
               zainteresiranimi in socialnimi partnerji, da bi do rešitve prišlo. Jaz po sodelovanju
               z našo vlado tudi z ministrom dr. Svetlikom lahko zagotovim, da pripravljenost za
               iskanje vedno novih rešitev in nadaljnje dogovarjanje obstoja tudi še danes. Tudi ko
               imamo določene zakone že v Državnem zboru, so ponekod zavestno s strani koalicije
               odprti datumi, da bi še nadaljnje usklajevanje bilo morda doseženo in najdena neka
               rešitev, ki bi bila zadovoljiva za vse. In da je to res, bomo imeli tudi na tej seji
               konkretne dokaze. Vi veste dobro, da smo se odločili, da bomo zakon o delovnih
               razmerjih reševali po drugi poti, ker nam ostajajo neka vprašanja, ki jih enostavno
               nismo znali, uspeli v tem času domisliti, pa jih želimo rešiti najprej dogovorno, po
               možnosti tudi s socialnimi partnerji, kasneje pa po nujnem postopku sprejeti. Da smo
               se odločili, da zakon o zdravstvenih dejavnostih za koalicijo še ni dovolj zrel, da
               bi se lahko o njem odločala. In še bi se dalo naštevati, zato prosim, dajmo se
               potruditi in pomagati, da bi v teh težkih razmerah do usklajevanja prišlo, biti
               kritičen do vsebine ne pa se apologetsko postavljati v stališče, <q>"nekdo je, nekdo pa
               ni pripravljen za iskanje najboljših rešitev"</q>.</p>
            </sp>
            <sp xml:id="SDZ5-Redna-19-2010-07-14.sp69">

               <speaker>PODPREDSEDNIK MAG. VASJA KLAVORA:</speaker>

               <p>Gospod Vito Rožej, prosim.</p>
            </sp>
            <sp xml:id="SDZ5-Redna-19-2010-07-14.sp70">

               <speaker>VITO ROŽEJ:</speaker>

               <p>Hvala lepa za besedo. Še enkrat lep pozdrav vsem prisotnim!</p>
               <p>Sigurno je, da je ta država v svoji dvajsetletni zgodovini za določene sloje
               prebivalstva – in za študente to prav gotovo velja–, skrbela in skrbi za njih vedno
               bolj, lahko rečem, se stvari premikajo na bolje. Na začetku je bilo te skrbi manj, in
               zato je raje prepustila tej kategoriji svojih državljanov, da sami poskrbijo za čim
               več svojih problemov na način, kot pač je, s študentskim delom. Gospodarstvo samo je
               pri tem pomagalo, potrebovalo je takšno delovno silo, in stvari so prišle do sem,
               kamor so prišle. Tisto, kar ima mlada generacija in druge generacije nimajo, nimajo
               pa ničesar drugega razen tega, je svoboda do prodaje svojega dela in energije.
               Izkušenj ima malo, znanje si šele pridobiva, lastnine nima. Torej, je delo tisto, ki
               ga lahko izkoriščajo, in svoboda do tega, da to počne na način, kot si sama želi, je
               tudi edino, kar ji daje neko varnost, ker druge še nima, si je še ni imela časa
               ustvariti. Zato je treba zelo tankočutno delati s to svoboščino in je ne preveč
               omejevati, ker če ne, bo najbrž ta generacija, ki to zna in zmore, to svoje delo
               prodajala kje drugje in to znanje tudi. Jaz ne trdim, da je skrb, ki se kaže preko
               študentske prehrane in še česa drugega, povečanega štipendiranja, zanemarljiva. Daleč
               od tega, ampak treba je vedeti, zakaj se to študentski populaciji, v narekovajih
               rečeno, dopušča, zato ker se od nje pričakuje, da bo kasneje po končanem študiju v
               rednem delovnem procesu prispevala mnogo več, kot njihovi vrstniki, ki pač študija ne
               bodo deležni. Naša država ne pozna instituta socialne kartice pri zdravstvenem in
               socialnem zavarovanju, pobira od tistih, ki so zmožni, vse, kar se da. Kot je kolega
               Magajna slikovito opisal, <q>"treba je gajžlati konja, ki že itak dobro teče"</q>, ker ta bo
               še kaj dosegel, tisti, ki pa že na začetku ne, pa pač nič ne bo od vsega skupaj.
               Tako, da je tudi odveč pričakovati, da bo generacija, od katere se toliko pričakuje,
               z nekimi, pogojno rečeno, miloščinami zadovoljila. Saj najbrž tudi za prašiče, ki jih
               pitamo za zakol, ne moremo reči, da slabo jedo, zelo dobro jedo, samo njihov namen je
               pa očiten, neke hude perspektive ni. In mislim, da bi za to veljalo, in današnja
               debata je šla deloma tudi v to smer, da bi bilo treba to problematiko osvetliti s
               širših vidikov, kot pa samo iz tega, da gre, pogojno rečen, za anomalijo na trgu
               dela, da tukaj prihaja do takšnih in drugačnih izkrivljanj.</p>
               <p>Jaz bi želel verjetni, da trditve, da bo uvedba malega dela pomagala k več rednim
               zaposlitvam, to bi želel verjeti – da bo zmanjšala delo na črno, težko pa verjamem,
               da bo temu res tako. Gospodarstvo ali kapital, če hočete, bo vedno našlo načine, da
               bo za tisto, kar potrebuje, da bo to dobilo po čim nižji ceni, kar se nam zna
               zgoditi, kot sem že rekel, da se bo to delo, ki se zdaj deklarira kot delo, začelo
               prodajati v obliki kapitala preko takšnih in drugačnih oblik podjetništva –
               samostojnega in katerega drugega in da končni cilj na trgu dela ne bo tako zelo
               različen.</p>
               <p>Če je kaj anomalija na trgu dela, je to delo na črno. Delo na črno je približno
               10-krat tolikšno, kot je zdajšnji obseg malega dela pri nas, in to je tisto, kar bi
               nas moralo predvsem skrbeti. Če bo posredovanje teh del res lahko potekalo na
               neprofitni ravni, kot je rečeno, sem seveda za, ampak moramo pa imeti v glavi
               izkušnje, tudi zdajšnjih posredovanj iz dela, ne teh začasnih del, ampak vseh ostalih
               rednih zaposlitev za določen čas in tako naprej, če hočete vseh drugih agencij.
               Provizija, da vi, recimo, plačate s kreditno kartico v nakupovalnem središču, stane
               tega prodajalca 4 %, zato da vi potegnete skozi terminal svojo kartico. To stane 4 %.
               Če ministrstvo misli, da posredovanje dela stane pol manj, potem bo treba eno strašno
               dobro kartico pogruntati, ki bo res vse to omogočala.</p>
               <p>Jaz imam za enkrat preveč dvomov, ne v namene tega zakona, ampak v način, na
               katerega se je lotil te izvedbe, da bi ga lahko v prvi obravnavi podprl. Prepričan pa
               sem, da bo, če ta poskus ne bo uspešen, na naše mize prišel kakšen boljši in
               sprejemljivejši način reševanja te problematike.</p>
               <p>Hvala.</p>
            </sp>
            <sp xml:id="SDZ5-Redna-19-2010-07-14.sp71">

               <speaker>PODPREDSEDNIK MAG. VASJA KLAVORA:</speaker>

               <p>Gospa Alenka Jeraj, prosim.</p>
            </sp>
            <sp xml:id="SDZ5-Redna-19-2010-07-14.sp72">

               <speaker>ALENKA JERAJ:</speaker>

               <p>Hvala za besedo.</p>
               <p>V razpravi ali ob tem, ko se je minister oglasil, nam je dal nekaj podatkov, ki bi
               jih lahko imeli že v obrazložitvi zakona oziroma jaz pogrešam predvsem to, da nimamo
               podatka, večinoma se ves pogovor vrti okoli študentov, ni v gradivih podatka koliko
               upokojencev, ki že sedaj lahko delajo po podjemnih pogodbah, dela. Prej ste to sicer
               povedali, ampak v tem pa tega ni, niti kakšni so zneski teh zaslužkov ali odstotkov
               tega dela. In zagotovo bi bil to eden izmed veliko bolj uporabnih podatkov kot
               marsikakšen, ki ga notri imamo. In to, kar smo na začetku povedali, torej, da
               smatramo, da bi lahko vsako kategorijo urejali na svoj način, še vedno pri tem
               vztrajamo oziroma bi področje brezposelnih lahko uredili v zakonu o urejanju trga
               dela, medtem pa ko bi za študente ohranili zakon, ki ga imamo ta trenutek, ga
               poostrili na tistih segmentih, kjer ocenjujemo, da se slabo izvaja. Jaz bom še enkrat
               rekla, da mislim, da so bili narejeni koraki tudi v omejitvah in zlorabah na področju
               študentskega dela v preteklosti in bi s tem morali nadaljevati. Končno na to kaže
               tudi objavljena analiza, ki jo je ministrstvo predložilo v obrazložitvi zakona, ko se
               v bistvu od leta 2002 zmanjšuje tako število koncesionarjev, se pravi študentskih
               servisov kot tudi v nekih obdobjih zaslužkov ali prihodkov in število izdanih
               napotnic. Vse te stvari so se zgodile zato, ker se je na določenih stvareh, na
               določenih segmentih zakonodaja poostrila in je bilo ali smo uspeli nekako zajeziti,
               tudi bistveno zmanjšati posojanje napotnic ali dajanje provizije, če daš napotnico,
               da imaš 10 % od tega dela tudi tisti, ki je dal napotnico. In mi mislimo, da bi v tem
               smislu morali nadaljevati in res več narediti na enotni evidenci vpisa, da imamo te
               podatke, da poostrimo mogoče tudi pogoje, kako prideš do statusa študenta, ker zdaj
               je to kar dobra stvar, imaš bone, še mnogo drugih ugodnosti. Vendar pa, ko je
               minister rekel, da bi tam, kjer je sezonsko delo ali kjer delajo študentje zdaj za
               tri mesece, bi se lahko zaposlili tudi za zaposlitev za določen čas tri mesece, to je
               res, ampak s tem študent zgubi status in še nekatere druge stvari in zato najbrž
               pričakovati, da se bo potem za tri mesece zaposlili, potem pa ta svoj status
               spreminjali, najbrž ni preveč realno.</p>
               <p>Še enkrat v zvezi s štipendijami. Nam ves čas očitate ali pa je bilo slišati, da smo
               tudi v prejšnjem mandatu spreminjali zakon oziroma sploh prvič napisali zakon o
               štipendiranju, pa je bilo potem podeljenih manj štipendij. Več stvari je treba
               upoštevati. Mi smo takrat zelo resno računali na to, da se bodo v Sloveniji uvedle
               pokrajine, da se bodo oblikovala regijska središča, ki bodo zainteresirana za to, da
               izobražen kader tam ostane in bodo tudi iz tega naslova regijskih shem drugače
               zaživele štipendije, pa se to potem ni zgodilo, zato samo reči, da takrat ni bilo
               nekaj narejeno, ni najbolj na mestu, zraven pa govoriti, da zagotovo bo več štipendij
               v nadaljevanju, ob tem pa minister sam pove, da natančno ne more vedeti, kaj bodo
               prinesle spremembe ostale socialne zakonodaje in ali bo na koncu res štipendij več,
               če bomo vse to, kar se predvideva, tudi upoštevali pri določanju cenzusa.</p>
               <p>Še stališče gospodarskega ministrstva bi bilo mogoče primerno imeti. Mene zanima,
               kako oni ocenjujejo, kaj bo to pomenilo za gospodarstvo, te spremembe. In ne glede na
               vsa opravila, ki jih bodo morala podjetja opraviti, jih je mnogo več kot ta trenutek
               in zato se bodo najbrž tega dela vseeno manj posluževali kot <gap n="..."/> <stage>/ znak za konec
               razprave/</stage> se bodo in da bo to vse, kar se je zdaj dogajalo na študentskih servisih,
               preneslo na malo delo. Mi še <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-19-2010-07-14.sp73">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Luka Juri.</p>
            </sp>
            <sp xml:id="SDZ5-Redna-19-2010-07-14.sp74">

               <speaker>DR. LUKA JURI:</speaker>

               <p>Hvala lepa.</p>
               <p>Minister, najprej čestitke, da ste prišli s tem pomembnim zakonom do Državnega
               zbora, kjer se bomo skupaj potrudili, da ga spravimo naprej in čim prej uveljavimo.</p>
               <p>Prav zaradi tega, da ga lahko čim bolje uveljavimo, imam pet pripomb na celoten
               predlog, na celoten koncept, kar je, konec koncev, tudi smisel splošne obravnave,
               kjer skušamo ugotoviti, ali predstavlja pravilno osnovo, hkrati pa tudi izluščiti
               tisto, kar je vsaj po našem mnenju dobro še enkrat premisliti.</p>
               <p>Začel bom z vprašanjem malega dela za brezposelne. Če po eni strani postavljamo
               določene omejitve pri tem, koliko lahko brezposelni dostopajo do te oblike malega
               dela, kot konec koncev tudi ostali, ki se bodo lahko posluževali malega dela, še
               vedno ostaja pri meni bojazen, da ne bo to pri brezposelnih le nova oblika <q>"social"</q>
               dampinga, ker si bodo namesto zaposlitve z malo malega dela pa z malo dela na črno pa
               s socialnimi prispevki na koncu zagotavljali tisti minimum preživetja in ne bodo
               nikoli do konca stimulirani za to, da pridejo do svoje zaposlitve. Mislim, da sem
               pravilno iz vaših ust slišal, da menda beležimo, da se pri brezposelnih pridobivanje
               zaposlitve poveča ravno takrat, ko se nekako prenehajo socialni prejemki. In se
               bojim, da bi morda malo delo predstavljalo dodatno pomanjkanje stimulacije za iskanje
               zaposlitve, zaradi tega, ker v bistvu neko obliko dela bodo že imeli.</p>
               <p>Naslednje, časovna omejitev opravljanja malega dela s strani študentov. Kvoto, ki
               ste jo predlagali, resda presega zelo majhno število študentov. Vendar se sprašujem,
               če je študent pripravljen delati in če ga je delodajalec, pod narekovaji, torej
               tisti, ki ga vzame na malo delo, pripravljen plačevati, morda zato, ker je vendar
               kakovosten študent, dobro opravlja svoje delo, hkrati pa se ne želi zaposliti, ker
               želi ohraniti status rednega študenta, zakaj mu tega ne bi omogočili. Seveda se tu
               odpre vprašanje nelojalne konkurence, pod narekovaji, v smislu zelo nizkih stroškov
               dela za študenta, ki opravlja malo delo. Dajmo tu pogledati možnosti, da omejitev, ki
               je bila časovna, postane davčna omejitev. Da ne glede na dvome pri financah vidimo
               možnost, da določeno kvoto malega dela obremenimo po eni stopnji, določeno kvoto pa
               obremenimo po bistveno višji stopnji, primerljivi redni zaposlitvi, ne pa da študentu
               rečemo enostavno: <q>"Čuj, ti pa zdaj ne smeš več delati, vsaj za letos ne."</q></p>
               <p>Tretje, štipendije. Minister, povedali ste, da bodo štipendije uveljavljene prej.
               Ampak s strani študentskih organizacij pa slišimo skrbi. Namreč, na začetku je bilo
               rečeno, da bodo štipendije 1. januarja, sedaj pa so že zbežale na 1. september 2011.
               In to je, vsaj po mojem mnenju, eden tistih poglavitnih pogojev za to, da lahko to
               potrdimo. Torej, da potrdimo ta zakon, moramo imeti že jasno potrjene ukrepe, da bodo
               te štipendije ne samo na voljo, ampak da bodo lahko do njih študenti tudi dostopali.
               Zato ker nam nič ne pomaga, če imamo 40 tisoč štipendij, potem imamo pa tako stroge
               pogoje, da lahko te štipendije koristi samo 30 tisoč študentov.</p>
               <p>Četrtič, financiranje študentskih organizacij. Kaj se je tu dogajalo takrat, ko je
               bilo preveč denarja, smo že videli. Res je, da so študentske organizacije tudi po
               vaši zaslugi in po zaslugi tega zakona prestopile k večji transparentnosti. Zagotovo
               bo prišlo do zmanjšanja tega pavšalnega dela, vendar bi vseeno rad, da še enkrat
               preverimo, katera je tista kvota, kateri je pravi odstotek za to, da lahko študentska
               organizacija še naprej deluje.</p>
               <p>Nenazadnje pa vprašanje študentskih servisov, ki so se izkazali za učinkovite.
               Strinjam se, da je treba zmanjšati njihove dohodke, a hkrati jim je treba zagotoviti
               še naprej učinkovito delo. Hvala.</p>
            </sp>
            <sp xml:id="SDZ5-Redna-19-2010-07-14.sp75">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu z časovnim potekom seje zbora odločali jutri, 15. 7. 2010, v okviru glasovanj.
               S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA – PRVA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O DELOVNIH RAZMERJIH, V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina 12-ih poslank in poslancev s prvopodpisanim Bojanom Kontičem zahtevala, da
               Državni zbor opravi splošno razpravo. Za dopolnilno obrazložitev predloga zakona
               dajem besedo predstavniku Vlade.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-14.sp76">

               <speaker>DR. IVAN SVETLIK:</speaker>

               <p>Spoštovani gospod podpredsednik, poslanke in poslanci, še enkrat dober dan!</p>
               <p>Pred vami je Predlog zakona o spremembah in dopolnitvah Zakona o delovnih razmerjih,
               s katerim se poleg sprememb in dopolnitev povezanih z uskladitvijo določb tretjega
               odstavka 8. člena ter 84. in 85. člena Zakona o delovnih razmerjih, kar zahteva
               Ustavno sodišče, z namenom zagotavljanja večje fleksibilnosti na trgu dela
               skrajšujejo odpovedni roki in znižuje višina odpravnin ob odpovedi pogodbe o
               zaposlitvi. Gre za zniževanje zakonskega minimuma pravic, pri čemer se ne posega v
               obstoječo ureditev teh pravic v kolektivnih pogodbah, to namreč pomeni, da se
               socialni partnerji lahko vedno dogovorijo za višji nivo pravic v kolektivnih pogodbah
               in v posameznih kolektivnih pogodbah je dogovor že danes takšen.</p>
               <p>V predlagani ureditvi minimalnih zakonsko določenih odpovednih rokov so v skladu z
               zahtevami Konvencije mednarodne organizacije dela, številka 158, o prenehanju
               delovnega razmerja na pobudo delodajalca ohranja diferenciacijo odpovednih rokov
               glede na predhodno trajanje zaposlitve pri delodajalcu. Ob upoštevanju ocene
               mednarodnih institucij, tudi OECD, da je v slovenskem prostoru potrebno preseči
               segmentacijo na trgu dela in primerjalnih prikazov ureditve dolžine odpovednih rokov
               in višine odpravnin v drugih primerljivih evropskih državah ter v povezavi s
               predvidenimi spremembami glede nadomestila za primer brezposelnosti ter vloge Zavoda
               za zaposlovanja v postopku pred postopkom v okviru predloga Zakona o urejanju trga
               dela se zato skrajšujejo odpovedni roki za delavca z več kot 15 in več kot 25 let
               delovne dobe s 75 na 60 oziroma 150 na 90 dni, medtem ko naj bi odpravnina ob
               odpovedi pogodbe o zaposlitvi s strani delodajalca enotno znašala eno petino osnove
               za vsako leto dela pri delodajalcu. Pri odpovedi s strani delavca se ohranja
               enomesečni odpovedni rok in možnost, da se pogodbo o zaposlitvi ali kolektivna
               pogodba lahko dogovori za daljši odpovedni rok, ki pa za razliko od trenutno veljavne
               ureditve ne sme biti daljši kot 150 dni oziroma ne sme biti daljše kot 3 mesece.
               Skrajšanje odpovednih rokov je treba torej gledati tudi v luči povečevanja denarnih
               nadomestil in podaljševanje časa njihovega prejemanja ter preventivnega delovanja
               Zavoda za zaposlovanje, kar urejamo z drugim zakonom in kar je bilo načelno med
               socialnimi parterji že v prejšnjem obdobju dogovorjeno.</p>
               <p>S predhodno odločbo 9. člena zakona, ki ga predlagamo, je predvideno postopno
               zniževanje odpravnin na eno petino osnovne povprečne plače delavca zadnjih treh
               mesecev pred odpovedjo za leto dni dela. Ta enotna mera za odpravnino, ena petina
               osnovne povprečne plače, menimo, da je upravičena, glede na to, da želimo, da
               obravnavamo vse starostne kategorije delavcev enako oziroma želimo utemeljevati to na
               ta način, da je pač 10-leto delo v tem smislu vredno kot tisto delo, ki ga nekdo
               opravi, denimo, 30-leto.</p>
               <p>Znižanje odpravnin naj bi uveljavili torej v skladu s tem predlogom po enem letu od
               tega zakona. Dogovarjamo pa se, da bi ta rok še podaljšali, in sicer tako, da bi se v
               čim večji meri približali začetku delovanja sklada za odpravnine, ki ga po dogovoru s
               socialnimi partnerji želimo čim prej vzpostaviti na podlagi zakona, ki bo pripravljen
               do konca tega leta. In v temu smislu bomo v nadaljnji pripravi tega zakona to tudi še
               lahko dopolnjevali.</p>
               <p>Ker se je v vmesnem obdobju od priprave tega zakona zaostrilo vprašanje
               prezaposlovanja delavcev iz matične v hčerinske družbe z namenom zniževanja pravic
               delavcem in uničevanja družb, soglašamo tudi s tem, da zakon umaknemo oziroma, da se
               ga zavrne z namenom, da bi vanj vgradili za delavca ugodnejša določila. Hvala
               lepa.</p>
            </sp>
            <sp xml:id="SDZ5-Redna-19-2010-07-14.sp77">

               <speaker>PODPREDSEDNIK MAG. VASJA KLAVORA:</speaker>

               <p>Havla lepa.</p>
               <p>Prehajamo na predstavitev stališč poslanskih skupin. Besedo ima gospod Ljubo Germič
               v imenu Poslanskega kluba LDS.</p>
            </sp>
            <sp xml:id="SDZ5-Redna-19-2010-07-14.sp78">

               <speaker>LJUBO GERMIČ:</speaker>

               <p>Hvala lepa za besedo gospod podpredsednik. Vsem še enkrat lep pozdrav!</p>
               <p>Spremembe in dopolnitve Zakona o delovnih razmerjih bodo v prvi vrsti omogočile
               implementacijo odločbe Ustavnega sodišča v zvezi s pravico delavcev, ki delajo v
               podjetjih, kjer ni organiziranega sindikata. Po sedaj veljavnem zakonu je sodelovanje
               delavcev pri urejanju svojih pravic mogoče samo v primeru, če so sindikalno
               organizirani. Ustavno sodišče je zato ugotovilo, da je Zakon o delovnih razmerjih v
               neskladju z načelom enakosti pred zakonom, ki ga zagotavlja Ustava Republike
               Slovenije, saj brez razumnega razloga postavlja delavce in njihove pravice v različne
               položaje. Tako je Ustavno sodišče določilo rok devetih mesecev za odpravo
               neskladnosti, podobno je tudi v primeru, ko delavec v primeru redne ali izredne
               odpovedi pogodbe o zaposlitvi zahteva, da se s tem pisno obvesti sindikat, ki
               nadaljuje postopke v njegovem interesu za zaščito njegovih pravic. Tudi v temu
               primeru so delavci, ki niso sindikalno organizirani, v slabšem položaju kot delavci,
               ki so člani sindikata. Tudi to neskladje je treba po odločbi Ustavnega sodišča
               urediti. Spremembe in dopolnitve zakona to sedaj popravljajo in urejajo skladno z
               ustavo.</p>
               <p>Predlagatelj zakona oziroma Ministrstvo za delo, družino in socialne zadeve pa se je
               v povezavi z urejanjem trga dotaknilo še odpovednih rokov in višine odpravnin kot
               ukrepa za dosego večje prožnosti zaposlovanje kot enega izmed ukrepov za večjo
               konkurenčnost gospodarstva. Ocenili so, da je ureditev minimalnih odpovednih rokov in
               odpravnin, ki sicer ustreza mednarodnim zahtevam v primerjavi z ureditvijo v drugih
               evropskih državah, na dokaj visoki ravni, na kar so opozarjali tudi delodajalci. Tako
               dolžina odpovednih rokov kot višina odpravnin naj bi vplivali na togost slovenskega
               trga dela. Kot posledica togosti pa so lahko marsikdaj ogrožena tudi tista delovna
               mesta, ki bi jih delodajalci želeli ohraniti. Zato se s predlagano novelo predlaga
               skrajšanje odpovednih rokov za delavce, ki imajo krajšo delovno dobo, prav tako pa se
               s predlogom sprememb izenačujejo višine odpravnin ne glede na dolžino delovne
               dobe.</p>
               <p>V tem delu spreminjanje Zakona o delovnih razmerjih v Poslanskem klubu LDS razumemo
               kot delovno zakonodaja v povezavi s predvidenimi rešitvami v zakonodajo s področja
               trga dela, h kateri sodijo tudi zakon o urejanju trga dela, zakon o malem delu ter
               zakon o minimalni plači. Z navedenimi spremembami prilagoditev in zakonodaje na
               področju trga dela predlagatelj posega na področje koncepta varne prožnosti. Pri tem
               bi v Poslanskem klubu LDS želeli jasno povedati, da gre za zelo občutljivo in
               pomembno vprašanje povezano z uresničevanjem socialne države na eni in zagotavljanjem
               pogojev za konkurenčnost gospodarstva na drugi strani.</p>
               <p>V LDS smo vedno zagovarjali takšne razvojne usmeritve, ki zagotavljajo takšna
               delovna mesta z dostojno plačo, ki bo omogočala dostojno življenje in socialno
               varnost posameznika. Ukrepov v okviru uresničevanja varne prožnosti zato ne razumemo
               na način, da je podjetjem treba dati več svobode pri zaposlovanju ali odpuščanju in
               da so pogodbe za nedoločen čas zastarele, temveč gre pri prožnosti za uspešno
               obvladovanje razvojnih sprememb v življenju posameznika in prožno organizacijo, ki
               omogoča učinkovit odziv na nove potrebe ter spretnosti in znanja pri proizvodnji.
               Hkrati pa varnost ne pomeni le zgolj ohranitve delovnega mesta, temveč, da je treba
               ljudem zagotoviti spretnost in znanja za njihovo poklicno pot in da se jim pomaga pri
               iskanju nove zaposlitve, hkrati pa z zagotovitvijo ustreznih nadomestil v primeru
               brezposelnosti, s katerim se olajša prehod.</p>
               <p>Pravice starejših delavcev so primerjalno gledane z drugimi državami v Evropski
               uniji na dokaj visoki ravni. Višina odpravnin lahko predstavlja za podjetje strošek,
               ki ga podjetja v težavah velikokrat ne zmorejo poravnati. Tako se zgodi, da navkljub
               zakonodaji delavci ostanejo brez odpravnin. Za večjo varnost delavcev, zato v LDS
               podpiramo usmeritev ustanovitve sklada za odpravnine, ki naj pomeni varnost
               zaposlenih, če podjetje ne bi bilo sposobno in ne bi zmoglo izplačila. Poslanska
               skupina LDS pri delovni zakonodaji pozorno spremlja stališča socialnih partnerjev
               zainteresirane javnosti in sledi mednarodnim primerjavam in želi pretehtati vsa
               mnenja in dileme. Za nas je današnja razprava dodatna priložnost za pogovor in
               pojasnjevanje različnih stališč. V LDS gredo premisleki v smeri oblikovanja sklada za
               odpravnine in postopnega uvajanja krajšega odpovednega roka in nižanje odpravnin. Po
               našem mnenju bi bilo dobro, da bi vprašanje o oblikovanju sklada opredelili še pred
               uveljavitvijo tega zakona. Naj še dodamo, da pri delovni zakonodaji pričakujemo
               intenzivna pogajanja med delodajalci in delojemalci in da država posega v ureditev
               le, ko je to res potrebno.</p>
               <p>V LDS želimo posebej poudariti občutljivost za socialna vprašanja in da država za
               socialno varnost državljanov preko različnih transferjev namenja okoli 1,3 milijarde
               evrov. Zakon o socialno varstvenih prejemkih in zakon o uveljavljanju pravic iz
               javnih sredstev, ki sta v obravnavi, sledita tem ciljem, zato se strinjamo z
               Ministrstvo za delo, družino in socialne zadeve, da je treba narediti korak k varni
               prožnosti trga dela. Potrebni so razmisleki v korakih za izenačevanje trga delovne
               sile, ko imamo sedaj na eni strani starejše delavce, ki imajo pogodbe za nedoločen
               čas in večjo varnost zaposlitve, in na drugi strani mlade, ki dobijo službe za
               določen čas in temu ustrezno manjša zaščito delovnega mesta.</p>
               <p>Nedavna razprava in opozorila o slamnatih podjetnih, pa narekujejo potrebo po
               spremembah zakonodaje v smeri, ki bo preprečevala kršenje delovno pravne zakonodaje
               in da se ne bo mogoče izogniti izplačilom plač in prispevkov zaposlenim ter izplačilu
               odpravnin. Delno to lahko rešimo s spremembami 73. člena Zakona o delovnih razmerjih,
               zato je smiselno, da se spremembe Zakona o delovnih razmerjih, ki so pred nami,
               zavrne in da se s tem omogoči predlagatelju, da se v najkrajšem možnem času pripravi
               sprememba zakona, ki bi vključevala tudi spremembe 73. člena, in s tem preprečevala
               zloraba. Ta odloka pa v LDS razumemo tudi kot možnost nadaljevanja pogovorov med
               socialnimi partnerji in zbližanja stališč o odprtih vprašanjih. Hvala lepa.</p>
            </sp>
            <sp xml:id="SDZ5-Redna-19-2010-07-14.sp79">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bojan Kontič v imenu Poslanske skupine SD.</p>
            </sp>
            <sp xml:id="SDZ5-Redna-19-2010-07-14.sp80">

               <speaker>BOJAN KONTIČ:</speaker>

               <p>Spoštovani gospod minister, sekretarka, kolegice in kolegi!</p>
               <p>Že pri najavi oziroma odločanju o dnevnem redu sem v imenu poslanskih skupin
               koalicije napovedal, da bomo zakon o delovnih razmerjih zavrnili. Pri tem je treba
               poudariti, da ne ocenjujemo, da zakon ne bi bil primerna podlaga za nadaljnjo
               obravnavo. Smo se pa znašli v zagati, ko je treba zelo hitro odreagirati na stanje,
               ki smo mu v tem trenutku priča. Govorim o slamnatih podjetjih. Ker nam ta zakon, ki
               se obravnava po rednem postopku, tega ne omogoča, smo se odločili, da ga danes
               zavrnemo in s tem omogočimo ministrstvu oziroma Vladi, predlagatelju, da ta zakon, ki
               zaseda proceduralni prostor v parlamentu, nadomesti z zakonom, ki bo posegel tudi v
               73. člen Zakona o delovnih razmerjih in omogoči odpraviti te nepravilnosti, ki smo
               jim danes priča. Seveda to ne bo dovolj. Treba bo poseči še v Zakon o gospodarskih
               družbah, treba bo kaj storiti tudi na področju kazenskih sankcij, treba bo
               razmisliti, kako urediti dokazovanje naklepa pri ustanavljanju slamnatih podjetij,
               torej to so naloge, ki jih je treba v najkrajšem možnem času odpraviti. Torej, to je
               tudi razlog, da bomo mi ta predlog zakona zavrnili, kajti, če bi danes predlog
               sprejeli, bi jeseni imeli še drugo in tretjo obravnavo, to pa je preveč dragocenega
               izgubljenega namreč časa za ureditev področja, ki ga lahko uredimo v 73. členu, v tem
               zakonu pa v 73. člen v tem trenutku ne moremo posegati. To je osnovni razlog.</p>
               <p>Seveda si želimo in apeliramo tudi na predlagatelja, da znotraj socialnega dialoga
               poskusi storiti korak naprej glede sklada za odpravnine, skrajševanja odpovednih
               rokov in zniževanja višin odpravnine.</p>
               <p>Ko smo se pred časom pogovarjali z nekaterimi predstavniki nekaterih sindikatov, so
               omenjali, da so nekatere zadeve sprejemljive in da skrajšanje odpovednih rokov niti
               ni tako problematično, kajti znotraj teh odpovednih rokov se dogaja marsikaj s
               tistimi, ki odhajajo iz firme. Je pa težava z zniževanjem odpravnin v povezavi s
               skladom za odpravnine, ki ga bo treba ustanoviti. In dobro je, če to urejamo v zelo
               strnjenem časovnem obsegu.</p>
               <p>Ko govorimo o odpravninah in o višini odpravnin ter odpovednih rokih, je seveda
               treba opozoriti tudi na težave, ki so prisotne v tem času, to je, da so težave ne le
               z odpravninami, ampak tudi s plačami. Pred dnevi sem s predstavniki delavcev enega
               izmed gradbenih podjetij, ne bom ga omenjal, dobil informacijo, da ljudje enostavno
               dobivajo plačilne liste, na katerih imajo lepo izračunano, kolikšna je plača, ki bi
               jo naj oziroma morali prejeti, pa te plače ni. To seveda tudi pomeni, da so ti ljudje
               še vedno zaposleni, ostajajo pa brez sredstev za osnovno človeško preživetje. To so
               težave, s katerimi se soočamo, in zato pravim, da bo zelo težko to urediti samo v tem
               zakonu in bo treba poseči tudi na drugo področje. Smo pa dolžni to storiti, kajti na
               tem področju lahko ocenjujemo, da smo že v fazi, če bi uporabil grobo primerjavo, kar
               sužnjelastništva, kjer ljudje delajo, pa za to nič ne dobijo. Prihajajo na gradbišča
               tudi 8 kilometrov peš in delajo za en obrok dnevno, ki ga pri tem delodajalcu dobijo
               in se potem zvečer vračajo zopet po isti poti domov brez sredstev za preživetje.
               Torej, to so anomalije, ki bi jih morala tudi inšpekcija ugotoviti in na katere bomo
               morali odreagirati v prihodnjih tednih, morda tudi znotraj spremembe določene
               zakonodaje, kar seveda je možnost, in edina možnost, parlamenta. Vlada pa seveda
               lahko ukrepa tudi kako drugače. Hkrati, ko ljudje ne dobivajo plač za svoje delo, jim
               podjetje enostavno izračunava odtegljaje za njihova posojila, posojil pa ne plačuje.
               In potem doživijo tudi obisk na domu, ko jim želijo zaradi tega določene stvari
               enostavno zapleniti, rubiti in povrniti tisto, kar pač tistemu, ki je posojilo dal,
               enostavno pripada. Torej, te življenjske zgodbe, ki smo jim priča v tem trenutku, ker
               so tako krute v določenih primerih, da bo treba hitro in učinkovito ukrepanje za
               zaščito pravne države. Vem, da sem zdaj nekoliko odšel iz teme, ki je danes na
               dnevnem redu, vendar je smiselno na to opozoriti.</p>
               <p>V Poslanski skupini Socialnih demokratov bomo torej zavrnili ta predlog zakona, ne
               zato, ker bi ocenjevali, da ni primerna podlaga, ampak zato, da omogočimo, da
               določene anomalije odpravimo znotraj tega zakona po nujnem postopku v najkrajšem
               možnem času. Seveda je logično, da glede na to, da napovedujem zavrnitev tega zakona
               oziroma glasovanje proti sklepu, da je zakon primerna podlaga za nadaljnjo obravnavo,
               da bomo v Poslanski skupini Socialnih demokratov tudi skrčili razpravo o tem zakonu,
               ker je pravzaprav nesmiselno obravnavati in razpravljati o zakonu, ki ga bomo na
               koncu zavrnili. Pričakujem pa torej v imenu Poslanske skupine Socialnih demokratov
               nadaljevanje dialoga, iskanje najboljših rešitev in odpravo pomanjkljivosti, na
               katere sem opozoril. Hvala lepa.</p>
            </sp>
            <sp xml:id="SDZ5-Redna-19-2010-07-14.sp81">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Štefan Tisel v imenu Poslanske skupine SDS.</p>
            </sp>
            <sp xml:id="SDZ5-Redna-19-2010-07-14.sp82">

               <speaker>MAG. ŠTEFAN TISEL:</speaker>

               <p>Prav lep pozdrav vsem prisotnim! Gospod podpredsednik, gospod minister, gospa
               sekretarka, poslanke in poslanci!</p>
               <p>Predlagani sta spremembi zakona o delovnih razmerjih na dveh področjih. Prvo
               področje je zagotovitev možnosti delavcem, da preko zastopnikov sodelujejo v postopku
               sprejemanja splošnega akta delodajalca, s katerim se določajo pravice, ki so sicer
               predmet urejanja kolektivnih pogodb. V obstoječem zakonu je to sodelovanje omogočeno
               le delavcem, ki so organizirani v sindikat. Zato so delavci v neenakopravnem položaju
               pred delodajalci, če niso sindikalno organizirani. Ustavno sodišče je sprejelo
               ugotovitveno odločbo in za odpravo nepravilnosti določilo rok devetih mesecev. Do
               odprave ugotovljene protiustavnosti mora delodajalec v postopku sprejemanja splošnega
               akta delodajalca v primerih, ko pri njem ni organiziranega sindikata, pred
               sprejemanjem splošnega akta pridobiti mnenje delavskih predstavnikov, kot so svet
               delavcev ali delavski zaupniki.</p>
               <p>Drugo področje spremembe zakona je uskladitev dolžine odpovednih rokov ter višina
               odpravnin z mednarodno primerljivimi evropskimi državami. Primerjajo se predvidene
               rešitve v zakonodaji s področja zaposlovanja in zavarovanja za primer brezposelnosti.</p>
               <p>V Poslanski skupini Slovenske demokratske stranke podpiramo predvsem tiste ukrepe,
               ki bi pomembno prispevali k zmanjšanju in odpravljanju brezposelnosti ter dvigovanju
               motivacije brezposelnih za iskanje zaposlitve. Zaradi nujnosti učinkovitejšega
               povezovanja trga dela in gospodarstva, je smiselno razmišljati o prenosu pristojnosti
               s področja trga dela na Ministrstvo za gospodarstvo. To so predvsem tiste
               pristojnosti, ki vplivajo na ustvarjenje novih delovnih mest in na pogajanja s
               socialnimi partnerji pri zagotavljanju bolj fleksibilnega trga dela. V danem primeru
               sprememba zakona gre za krajšanje odpovednih rokov in za znižanja odpravnin. Lepo se
               sliši, da gre za prilagajanja evropskim razmeram. Gre pa za zmanjšanje pravic
               delavcev. Sicer je razumljivo, da je podjetje lahko v celoti ogroženo, če bi bili
               odpovedni roki predolgi in odpravnine bi lahko pobrale vso akumulacijo in bi podjetje
               propadlo, tudi tisti zdravi del, ki bi lahko sicer posloval v manjšem obsegu in bil
               še konkurenčen na trgu.</p>
               <p>Slišali smo o pripravi zakona o odpravninskih skladih, to je vsekakor vredno pohvale
               in bo marsikatero slabše stoječe podjetje rešilo pred propadom. Pa vendarle je
               pomemben dialog oziroma pogajanja s socialnimi partnerji, to je delavci oziroma
               sindikati kot njihovimi zastopniki ter delodajalci in seveda ministrstvom. Brez
               minimalnega soglasja zakon ne more zadovoljivo zaživeti. Zato tega dela spremembe
               zakona v smislu skrajšanja odpovednih rokov in znižanja odpravnin ne podpiramo. Treba
               je nadaljevati socialni dialog.</p>
               <p>Zaradi odpuščanja zaposlenih preko slamnatih podjetij je Poslanska skupina Slovenske
               demokratske stranke podala zahtevo za sklic nujne seje Odbora Državnega zbora za
               delo, družino in socialne zadeve na to temo. Seja je bila sklicana 8. 7. 2010 in bila
               zelo dobro obiskana tudi s strani socialnih partnerjev, delodajalcev, sindikatov,
               Ministrstva za delo in Ministrstva za gospodarstvo. Tako koalicijski kot opozicijski
               poslanci smo bili precej enotni, da je treba to področje, se pravi, odpuščanje
               delavcev preko slamnatih podjetij, urediti v Zakonu o delovnih razmerjih in v Zakonu
               o gospodarskih družbah. Zato predlagamo, da se Zakon o delovnih razmerjih ustrezno
               dopolni.</p>
               <p>Kot sem že omenil, Poslanska skupina Slovenske demokratske stranke v tej obliki ne
               podpira sprememb Zakona o delovnih razmerjih. Hvala.</p>
            </sp>
            <sp xml:id="SDZ5-Redna-19-2010-07-14.sp83">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-19-2010-07-14.sp84">

               <speaker>VITO ROŽEJ:</speaker>

               <p>Hvala lepa za besedo, predsedujoči. Gospa državna sekretarka, kolegice in kolegi!</p>
               <p>Novela Zakona o delovnih razmerjih v prvi vrsti izhaja iz odločbe Ustavnega sodišča,
               ki je v postopku za preizkus pobude Združenja svetov delavcev slovenskih podjetij in
               ostalih z odločbo leta 2009 ugotovilo, da je tretji odstavek 8. člena v neskladju z
               načelom enakosti pred zakonom, kot ga pojmuje 14. člen Ustave. Kot navaja ta odločba,
               brez razumnega razloga postavlja delavce pri delodajalcih, kjer ni organiziranega
               sindikata v primerjavi s tistimi, kjer to je, v slabši položaj. Zato je Državnemu
               zboru naložilo odpravo neustavnosti v roku 9 mesecev, do takrat pa morajo delodajalci
               v postopku sprejemanja splošnega akta delodajalca iz tretjega odstavka omenjenega 8.
               člena v primerih, ko pri njih ni organiziranega sindikata, pred sprejetjem akta
               pridobiti mnenje delavskih predstavnikov.</p>
               <p>Tudi naslednja sprememba sledi odločbi Ustavnega sodišča, določa pa vlogo sindikata,
               po novem tudi delavskega zaupnika, v primeru nameravane redne ali izredne odpovedi
               pogodbe o zaposlitvi. Tudi v tem primeru je Ustavno sodišče določilo 9-mesečni rok za
               odpravo protiustavnosti. Do odprave ugotovljene protiustavnosti pa ima v primerih, ko
               je zoper delavca, ki ni član sindikata, uveden postopek po 84. in 85. členu. V tem
               postopku ima svet delavcev ali delavski zaupnik enake pristojnosti, kot jih ima
               sindikat.</p>
               <p>V Poslanski skupini Zares – nova politika smo prepričani, da bi morali spremenjene
               določbe predvsem v luči varstva delavčevih pravic podpreti, ne glede na to, da jih je
               v svoji odločbi že zavarovalo Ustavno sodišče. Smo pa glede na vsebino celotne novele
               skeptični. Vlada je namreč v novelo poleg ustreznih sprememb vnesla tudi spremenjene
               določbe glede odpovednih rokov, o višini odpravnin, ki bi posameznim delavcem
               pripadale ob odpovedi delovnega razmerja. V luči vse večjih zlorab delovnopravne
               zakonodaje nas nekoliko preseneča odločitev pristojnega ministrstva, da k spremembam
               pristopi samo v okviru teh določb.</p>
               <p>Prejšnji teden smo na seji Odbora za delo, družino, socialne zadeve in invalide
               obravnavali problematiko odpuščanja delavcev preko tako imenovanih slamnatih podjetij
               oziroma delodajalcev prevzemnikov. In omejitev, kot je zapisana v 73. členu, pravi,
               da mora pravice in obveznosti iz kolektivne pogodbe, ki je zavezovala delodajalca
               prenosnika, delodajalec prevzemnik zagotavljati delavcem najmanj eno leto, razen če
               kolektivna pogodba preneha veljati pred potekom enega leta ali če je pred potekom
               enega leta sklenjena nova kolektivna pogodba. In prav ta rok enega leta je tisti, ki
               ga delodajalci prevzemniki s pridom izkoriščajo, popolnoma nezaščiteni pa ostanejo
               delavci. Sami smo tako ob predstavitvah mnenj danes kot kdaj prej že lahko slišali
               mnogo tragičnih zgodb. Ob tem se lahko vprašamo, kako v teh primerih svoje delo
               opravljajo posamezni sindikati, saj zgolj opozarjanje na obstoječe anomalije ne sledi
               njihovemu osnovnemu poslanstvu. Prav tako bi bilo zanimivo ob tem izvedeti, kako v
               podobnih primerih ravnajo druge pristojne institucije, torej Inšpektorat za delo,
               pristojna tožilstva in nenazadnje koliko je bilo pravnomočno obsojenih delodajalcev
               za nemarno kršitev slovenske zakonodaje na gospodarskem in delovnopravnem področju.
               Kolikor sam vem, je tak doslej samo en primer, vsi se pa seveda strinjamo, da je
               kršitev mnogo več.</p>
               <p>V Poslanski skupini Zares ­– nova politika smo zato predlagali – v okviru tega je
               bil na omenjenem odboru sprejet tudi ustrezen sklep –, da se za zaščito delavcev
               spremeni obstoječi 73. člen, v smeri, ki bi delodajalca prevzemnika za zagotavljanje
               pravic in obveznosti iz kolektivne pogodbe zavezovala vsaj tri leta. Zavedamo se
               sicer, da to ni edina rešitev, je pa v okviru tega zakona nujno potrebna. V povezavi
               s to problematiko, bi bilo brez dvoma treba spremeniti zakonodajo na več področjih,
               omenjeno je bilo že gospodarstvo in tudi v okviru javnih naročanj. Zanimivo bi bilo
               namreč videti, koliko slamnatih podjetij bi bilo ustanovljenih v primerih, ko bi
               poleg delodajalca prevzemnika solidarnostno za zagotavljanje pravic in obveznosti iz
               kolektivne pogodbe za omejeni minimalni čas odgovarjal tudi delodajalec prenosnik. To
               število bi se zagotovo drastično zmanjšalo. Ob tem se nam ponavlja tudi vprašanje,
               kako je v naši državi mogoče, da tisti, ki izčrpavajo podjetja in jih po prisilni
               poravnavi oziroma stečaju kasneje ustanavljajo kot gobe po dežju, danes lahko še
               sodelujejo na državnih in drugih razpisih, ne glede na svojo moralno držo. Moralna
               odgovornost je namreč tista, ki jo slovenski gospodarski prostor, žal, pozna premalo,
               če sploh. Včasih lahko dobimo občutek, da se gospodarski subjekti med seboj ščitijo
               in tekmujejo v številu zlorab slovenske zakonodaje.</p>
               <p>V Poslanski skupini Zares – nova politika se zato sprašujemo, ali je slovenski
               prostor sposoben absorbirati evropsko zakonodajo, ki ji poskušamo slediti, ali so
               slovenski delodajalci sposobni prevzeti moralno odgovornost, ki nastopi v trenutku,
               ko so od njega odvisna številna preživetja. Prav enoznačno temu žal ne moremo
               pritrditi.</p>
               <p>Zato v Poslanski skupini Zares – nova politika ne bomo podprli predlagane spremembe
               zakonodaje. Pričakujemo pa, da bo pristojno ministrstvo in tudi ostala v jeseni
               pripravila novo novelo, ki bo v največji možni meri preprečevala zlorabe na delovnem
               področju.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-14.sp85">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik v imenu Poslanske skupine SLS.</p>
            </sp>
            <sp xml:id="SDZ5-Redna-19-2010-07-14.sp86">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Še enkrat vsi prav lepo pozdravljeni!</p>
               <p>Glede na to, da je koalicijski dogovor po današnjih napovedih v mnenjih poslanskih
               skupin, da zakon pade in da Vlada pripravi drug dopolnilni predlog besedila, bom
               kratek in dodal samo nekaj osnovnih misli o predlaganih spremembah zakona, več pa
               seveda potem, ko bomo imeli nov oziroma dopolnjen predlog.</p>
               <p>V Poslanski skupini Slovenske ljudske stranke se strinjamo, da se predlog zakona
               dopolni z določbami, ki bodo preprečile delodajalcem izigravanje ustanavljanja
               slamnatih podjetij in preko njih zaposlovanje in odpuščanje delavcev, v kolikor je to
               res razlog za odložitev obravnave. Enakega mnenja smo sicer tudi pri vsej ostali
               socialni in delovni zakonodaji, ki je na dnevnem redu. Škoda se nam sicer zdi, da se
               ne najde v strpnem socialnem dialogu razumnih rešitev, ki bi bile sprejemljive tako
               za delavce kot delodajalce. S hitenjem in prehitevanjem se povzroča samo
               nepripravljenost socialnih partnerjev k pogovoru. Prisili se jih k blokadi,
               vztrajanju na pozicijah. Upam le, da ne gre le za previdnost koalicije pred lokalnimi
               volitvami, kljub temu je verjetno bolje počakati in nadaljevati po lokalnih volitvah
               in s celim paketom uskladiti tudi pokojninsko in zdravstveno zakonodajo, saj
               pregretost političnega ozračja ne pripomore k dobrim rešitvam. Vlada ima zaradi krize
               sicer dobro priložnost, da predlaga sodobne prilagoditve tega zakona tržnemu sistemu,
               ki bi omogočale boljše pogoje delavcev, hkrati pa olajšale tudi položaj delodajalcev,
               izboljšale konkurenčnost slovenskega gospodarstva. Predlog zakona, ki je na dnevnem
               redu za nas sicer ni sporen, predvsem v delu, kjer izpolnjuje odločbo Ustavnega
               sodišča in ureja možnost delavcev, da tudi v primerih, ko pri delodajalcu ni
               organiziranega sindikata, sodeluje pri določanju njihovih pravic preko sodelovanja
               drugih predstavnikov delavcev, preko sveta delavcev ali preko delavskega zaupnika. Še
               posebej je pomembno, da bi se v postopku odpovedi zagotovilo varstvo pravic tudi
               tistim delavcem, ki niso člani sindikata, zato podpiramo predlog v zakonu, da imajo v
               tem postopku svet delavcev ali delavski zaupnik enake pristojnosti, kot jih ima
               sindikat.</p>
               <p>Uskladitve dolžine odpovednih rokov ter višine odpravnin pa ne moremo kar gladko
               podpreti. Učinki takšnih sprememb, po naše, niso dovolj znani in dovolj premišljeni.
               V razmislek pri pripravi novega besedila, pa dajemo tudi predlog, da odpravnine ne bi
               bile obdavčene.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-14.sp87">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Redna-19-2010-07-14.sp88">

               <speaker>FRANC JURŠA:</speaker>

               <p>Podpredsednik, hvala lepa za besedo. Lep pozdrav tudi predstavnikom ministrstva!</p>
               <p>Predlog novele Zakona o delovnih razmerjih v 5. in 6. členu s krajšanjem odpovednih
               rokov in znižanjem odpravnin z vidika starejših delavcev, tistih s 25 in več let
               delovne dobe pri delodajalcu, drastično posega v veljavno ureditev teh dveh
               delovnopravnih institutov oziroma pravic delavcev. Ker gre za poseganje v pravice
               starejših delavcev, se v Poslanski skupini DeSUS s predlogom novele zakona o delovnih
               razmerjih v tem delu ne strinjamo.</p>
               <p>V Poslanski skupini sicer razumemo potrebo po prilagajanju delovne zakonodaje
               obstoječemu trgu dela in sedanjemu stanju gospodarstva, vendar predlagane spremembe
               vidimo kot ukrepe, ki gredo izključno v korist delodajalcem, večje fleksibilnosti
               trga dela, ki pa ne pomeni varne prožnosti za delavce, še posebej starejših, ki
               spadajo v ranljivo skupino, saj je ta skupina težje zaposljiva. S stališča DeSUS-a je
               predlagana ureditev preveč grobo posegla v pravice delavcev, ki so svoja najboljša
               leta, gledano z vidika efektivnosti dela, pustili v podjetju in s svojim znanjem,
               izkušnjami in lojalnostjo delodajalcu bistveno prispevali za dobrobit podjetja in s
               tem posledično rasti kapitala.</p>
               <p>Krajšanje odpovednih rokov s sedanjih 150 na 90 dni – torej s približno 5 mesecev na
               približno 3 mesece – niti ne kompenzira tistega, kar je tej skupini delavcev, ki
               imajo delovno doba 25 let in več, dano s spremembo trajanja denarnega nadomestila v
               predlogu zakona o urejanju trga dela, saj ostaja ta doba za delavce, ki sicer še niso
               dopolnili starosti 50 let – zavarovalna doba pa dosega 25 in več let –, enaka
               veljavni ureditvi, torej 12 mesecev. Za tiste, ki so pa dopolnili starost 50 let ali
               55 let in imajo 25 in več let zavarovalne dobe, pa se trajanje prejemanja nadomestila
               zvišuje zgolj za 1 mesec, z 18 na 19 mesecev oziroma s 24 na 25 mesecev. Res pa je,
               da je čas, ko je delavec v odpovednem roku, tako zanj kot za delodajalca izjemno
               neugoden in nehvaležen, zato je lahko predlog v tem delu sprejemljiv. Še posebej
               odklonilno mnenje imamo v Poslanski skupini DeSUS v zvezi s predlogom nove ureditve
               odpravnin, kjer je zopet kategorija starejših delavcev tista, ki je primerljivo z
               ostalimi skupinami delavcev najbolj prikrajšana, saj je za krog delavcev s 25 let in
               več delovne dobe pri istem delodajalcu znižanje odpravnine kar 40-odstotno. Pri tem
               je po naši oceni popolnoma neprimerno in nerazumno tudi to, da se poenoti višina
               odpravnine za vse delavce, ki so zaposleni pri enem delodajalcu eno leto in več, ne
               glede na trajanje zaposlitve in s tem neodvisno od vložka posameznika v podjetje
               glede na dolžino delovne dobe pri istem delodajalcu.</p>
               <p>Prav tako pa je jasno, da se to znižanje ne kompenzira sorazmerno s predlogom
               višanja denarnega nadomestila po zakonu o trgu dela, ki predvideva višji znesek
               nadomestil, kot je veljavna ureditev, samo za prve 3 mesece brezposelnosti, v
               nadaljevanju pa je predlagana višina enaka sedaj veljavni. Ocenjujemo, da glede na
               to, da ostaja v podjetjih vse manj delavcev – v povezavi tako z odpuščanji in
               trenutnim stanjem brezposelnosti ter z vse večjimi trendi fleksibilizacije, prožnosti
               trga dela –, ki imajo trajajočo delovno dobo pri istem delodajalcu daljšo od 20
               oziroma 25 let, ne gre za ogrožanje konkurenčnosti podjetja izključno zaradi
               odpravnin za to skupino delavcev. Dejstvo pa je, da se jim jemlje tisto, kar so sami
               v svoji polovici in več delovne dobe dali podjetju in v skladu s tem se seveda z
               njihovega vidika upravičeno pričakuje, da bo zanje v primeru odpovedi pogodbe o
               zaposlitvi s strani delodajalca ustrezno poskrbljeno. Tudi glede na to, da tako
               regresi kot božičnice oziroma trinajste plače več ali manj postajajo počasi že
               preteklost, udeležba delavcev na dobičku pa ostaja samo še pobožna želja, menimo, da
               se skupini starejših delavcev ne bi smelo odtegovati že sedanjih nekaj evrov, ki so
               jim ob izgubi rednih dohodkov ne nazadnje v veliko pomoč pri premoščanju prve
               finančne stiske, s katero se soočijo ob izgubi dolgoletne službe ob dejstvu, da
               rednih, s svojim delom zasluženih in za življenje potrebnih in dostojnih dohodkov v
               veliki verjetnosti ne bodo tako kmalu imeli več. Ob tem se je treba vprašati, ali je
               moralno vzeti takemu delavcu tako rekoč del njegovega vložka v podjetje in ga hkrati
               povabiti, da naj potem, ko bo brezposeln in kot tak izpolnil pogoj upravičenca po
               novem zakonu o malem delu, postane mali delavec morebiti celo tega istega podjetja,
               ki mu ni moglo izplačati odpravnine.</p>
               <p>V luči celotne problematike, ki že lep čas pesti tako naše kot tuje delavce, je
               zagotovo ustrezneje urgirati v smislu sprememb in dopolnitev predpisov tako, da se
               preprečijo vse anomalije in izigravanja norm ter očitne zlorabe delavcev. Slamnate
               družbe, neplačevanje prispevkov, delo preko agencij za zagotavljanje dela, kršitve
               delovnopravne zakonodaje, tako ocenjuje kršitve delovnopravne zakonodaje pristojni
               inšpekcijski organ, je druga zgodba; vse to so pomembnejša vprašanja, ki smo jih
               dolžni urediti prednostno. Dokler se ne bo zgodil zadosten premik v smeri spoštovanja
               obstoječih predpisov in se ne bo spremenila slovenska podjetniška kapitalistična
               kultura, uvajanje večje prožnosti delovnih mest ni sprejemljivo.</p>
               <p>V Poslanski skupini DeSUS predloga te novele zakona o delovnih razmerjih ne
               podpiramo. Poslanci DeSUS-a se bomo tudi odpovedali razpravi o noveli zakona. Hvala
               lepa.</p>
            </sp>
            <sp xml:id="SDZ5-Redna-19-2010-07-14.sp89">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Györek v imenu Poslanske skupine SNS.</p>
            </sp>
            <sp xml:id="SDZ5-Redna-19-2010-07-14.sp90">

               <speaker>MIRAN GYÖREK:</speaker>

               <p>Hvala za besedo, predsedujoči. Spoštovane kolegice in kolegi, predstavniki
               ministrstva!</p>
               <p>Zakon o delovnih razmerjih je eden od zakonov, ki vplivajo na delovanje trga dela in
               katerega spremembe in dopolnitve naj bi v skladu s slovensko izhodno strategijo
               prispevale tudi h krepitvi elementov varne prožnosti na trgu dela. S predlaganim
               zakonom o spremembah in dopolnitvah zakona o delovnih razmerjih naj bi se zaradi
               načela enakosti pred zakonom zagotovilo možnost delavcev, ki niso sindikalno
               organizirani, da preko sodelovanja drugih predstavnikov delavcev, ki so izbrani po
               posebnem zakonsko določenem postopku, sodelujejo v postopku sprejemanja splošnega
               akta delodajalca, s katerim se določijo pravice, ki so sicer predmet urejanje
               kolektivnih pogodb.</p>
               <p>Prav tako se s spremembami želi zagotoviti varstvo pravic vseh delavcev, ne glede na
               njihovo članstvo v sindikatu, tudi v postopku odpovedi pogodbe o zaposlitvi.
               Predlagano je skrajšanje minimalnih zakonsko določenih odpovednih rokov v primerih
               dolgotrajnejših zaposlitev ter znižanje višine odpravnin v primeru odpovedi pogodbe o
               zaposlitvi za približno 20 %.</p>
               <p>Ker sistemske spremembe zakona o delovnih razmerjih zahtevajo izhodiščno predhodno
               strokovno obravnavo in zaradi nasprotujočih si interesov socialnih partnerjev, je
               bila sprejeta pametna odločitev, da se pač zakon o delovnih razmerjih spreminja v več
               fazah oziroma kot danes slišimo, da se ga prestavi na kasneje. Prve spremembe
               obsegajo nujno uskladitev zakona zaradi že navedene odločitve Ustavnega sodišča
               Republike Slovenije, ter v povezavi s spremembami v novem zakonu o urejanju trga
               dela, ki ga bomo še obdelovali in kjer se določa pravica do nadomestila iz naslova
               brezposelnosti, tudi skrajšanje odpovednih rokov in znižanje višine odpravnin
               delavcem, ki jim preneha zaposlitev pri delodajalcu iz poslovnih razlogov.</p>
               <p>Predlaga se rešitev, da bi se odpravnine zniževale postopno, in sicer takoj z
               uveljavitvijo zakona na eno petino osnove za vsako leto dela pri delodajalcu. Če je
               delavec zaposlen pri delodajalcu več kot eno leto do 15 let oziroma na eno četrtino
               osnove za vsako leto dela pri delodajalcu, če je zaposlen pri delodajalcu nad 15 let.
               Znižanje odpravnin torej na eno petino osnove za vsako leto dela pri delodajalcu bo
               po predlogu uporabno šele eno leto po uveljavitvi zakona, tako kot je zdaj bilo
               pripravljeno pa predlagano.</p>
               <p>Danes imamo v obdelavi tri dokaj zahtevne zakone, ki vsak po svoje ureja trg dela. V
               Slovenski nacionalni stranki menimo, da vsak od teh zakonov zaradi kompleksnosti in
               občutljivosti tematike, ki jo obravnava, dejansko zahteva daljši čas usklajevanja,
               seveda, če želimo zagotoviti funkcionalno delovnopravno zakonodajo, ki bo zdržala
               vsaj nekaj časa in bo zagotovila doseganje ciljev s področja zaposlovanja in
               zavarovanja za primer brezposelnosti, kot tudi da bodo zagotovljena načela enakosti
               pred zakonom za vse delavce, tudi tiste, ki niso člani sindikata, da bo prišlo do
               ustrezne uskladitve dolžine odpovednih rokov kot tudi višina odpravnin z mednarodno
               primerljivi evropskimi državami. Ker pa po mnenju Slovenske nacionalne stranke
               predlog še zdaleč ni zadovoljivo usklajen z vsemi socialnimi partnerji, da je šel
               marsikje v postopkih mimo sindikatov in povzroča nemalo zadovoljstva, menimo, da ni
               primeren za nadaljnjo obravnavo, in predlagamo, da ga predlagatelj, torej Vlada
               Republike Slovenije, pripravi z ustreznejšo vsebino in usklajenostjo.</p>
               <p>Če hoče Slovenija vstopiti v gospodarstvo in družbo znanja brez velikih socialnih
               izgub, ki bi ta prehod oziroma sil blokirale od znotraj, mora namreč predvsem
               ohranjati relativno visoko stopnjo socialnega soglasja in zaupanja, temelječega na
               socialni varnosti in enakosti med posameznimi segmenti populacije, s socialnimi
               skupinami in s socialnimi partnerji. In prav tukaj je odločilno stališče Vlade
               Republike Slovenije, ki se deklarira za levičarsko in liberalno istočasno, tok
               dogodkov v zadnjih letih in dejansko stanje pa kažeta vse bolj znake najbolj
               brutalnega kapitalizma in neoliberalizma, ki ga je bilo moč videti pred več kot 100
               leti v zahodni Evropi, danes pa je civilizirana Evropa, kot se reče, presegla takšno
               politiko, pri nas smo pa žal nemalokrat priča skoraj suženjskemu delu tretjega sveta
               in na ta račun neomejenemu bogatenju peščice novodobnih posttranzicijskih
               bogatašev.</p>
               <p>Zatorej še enkrat. Če že prisegate na socialno demokracijo in socialno pravično
               državo, se boste morali tudi z danes obdelovanimi zakoni upreti v prvi vrsti
               pritiskom naših neokapitalistov, ki z izsiljevanjem suženjskega dela bogatijo na
               plečih delavcev, in predhodno boste morali vzpostaviti učinkovit dialog z vsemi
               prizadetimi socialnimi partnerji in na tej osnovi pripraviti zakon po evropskih
               civilizacijskih standardih, normah in zakonih. Toliko bolj sem presenečen in vesel,
               da se je tudi največja poslanska skupina našega parlamenta odločila v tem smislu
               pripraviti in sodelovati pri izdelavi dobrega zakona. Hvala.</p>
            </sp>
            <sp xml:id="SDZ5-Redna-19-2010-07-14.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa. Spoštovane kolegice in kolegi, gospa državna sekretarka!</p>
               <p>Končali smo s predstavitvijo stališč poslanskih skupin in sledi splošna razprava
               poslank in poslancev. Naj mi bo dovoljeno, da ob splošni razpravi brez želje, da jo
               omejujem, opozorim, da je bilo sporočeno, da bodo koalicijske poslanske skupine po
               konce razprave jutri glasovale proti predlogu zakona, da bi lahko bil zakon na novo,
               tudi glede vprašanj, ki doslej niso mogla biti urejena v njem, pripravljen. Prosim?
               No, potem pa samo SD, ampak dogovorjeno je v okviru koalicije. Še enkrat, ne omejujem
               s tem razprave. Če želite, bomo razpravljali dvakrat, mislim pa, da je prav, da na to
               opozorim.</p>
               <p>Besedo ima mag. Majda Potrata.</p>
            </sp>
            <sp xml:id="SDZ5-Redna-19-2010-07-14.sp92">

               <speaker>MAG. MAJDA POTRATA:</speaker>

               <p>Hvala lepa za besedo, gospod podpredsednik.</p>
               <p>Če me spomin ni čisto zapustil, mislim, da smo nekaj podobnega, da se bo treba
               septembra soočiti z novim predlogom zakona, slišali tudi od tu gospoda ministra.
               Čeprav je vodja Poslanske skupine Socialnih demokratov napovedal, da bomo svojo
               razpravo kar se da strnili oziroma skrčili zaradi tega, ker menimo, da je treba
               odpreti prostor za sprejem še nekaterih drugih določb v zakonu o delovnih razmerjih,
               želim vseeno nekatere stvari povedati.</p>
               <p>Popularno se zakon o delovnih razmerjih imenuje delavska ustava. Priča sem bila in
               sodelovala sem pri sprejemanju zakona o delovnih razmerjih in vem, kako naporna in
               dolgotrajna so bila usklajevanja med socialnimi partnerji, da smo zakon o delovnih
               razmerjih lahko sprejeli in da nismo mogli marsikdaj spremeniti tudi kakšne dikcije,
               ki bi jo želeli. Denimo, v 6. členu, ki mu popularno pravimo antidiskriminacijski
               člen, o tem, koliko energije je bilo potrebno porabiti za obratno dokazno breme pri
               nadlegovanju na delovnem mestu, in še bi lahko takšnih, čisto drobnih utrinkov iz
               tedanjega dela povedala. Zato ob zdajšnjih spremembah zakona o delovnih razmerjih po
               eni strani razumem predlagatelja zakona, da je ob spoznanju, da je treba v zakonu o
               delovnih razmerjih nekatere stvari spremeniti, da pa je za to potreben čas, se
               odločil za tiste odločnejše ali številčnejše posege v zakon o delovnih razmerjih – in
               jih odložil za kasnejši čas. Da pa je sklenil nekatere stvari, ki so zvezane zlasti z
               odločbo Ustavnega sodišča in še nekatere druge, urediti zdaj. Zato je pravzaprav
               škoda, da se je izgubilo ob tem predlogu vse tisto, kar je med socialnimi partnerji
               usklajenega, in smo se pravzaprav vsi osredinili samo na tisto, kar je v zakonu
               neusklajenega. To pa je krčenje pravic delavcev pri skrajšanju odpovednih rokov in
               pri zniževanju odpravnin.</p>
               <p>Ni mogoče zanikati dejstva, da se obseg delavskih pravic oži. Ni mogoče zanikati
               tega, da smo Socialni demokrati vedno opozarjali na nujno spoštovanje evropske
               socialne listine. Ni mogoče zanikati še cele vrste stvari, na katere smo opozarjali,
               ampak tisto, kar pa je mogoče v bran tej odločitvi, ki smo jo sprejeli v Poslanski
               skupini Socialnih demokratov, povedati, pa je, da ravno zaradi tega, ker v zadnjem
               času v večjem številu prihaja do opozoril zaradi neizplačevanja plač delavcev, zaradi
               nezaščitenosti delavcev ob slamnatih podjetjih, da je treba reagirati hitro. In zato
               menim, da ni mogoče najti učinkovitejše poti kot zdaj sprejeti sklep, da zakon ni
               primeren za nadaljnjo obravnavo, in septembra v zakon po nujnem postopku vgraditi
               tudi spremembo 73. člena.</p>
               <p>Ob temu členu pa hočem – in zato sem se pravzaprav javila k besedi – poudariti, da
               sama ne vidim zadostnega varovala ali zadosti dobre rešitve, če bi spremenili samo
               73. člen, ampak da je vsekakor treba poseči tudi v zakon o gospodarskih družbah, da
               je treba tudi v kazenske določbe, v kazenski zakonik poseči in tam določiti globe in
               sankcije drugače, da bodo tisti, ki kršijo na ta način delavske pravice, krepko
               premislili, ali bodo iskali luknje v zakonih ali ne.</p>
               <p>In da smo pravzaprav blizu in da mislimo podobno, me utrjuje razprava na nujni seji,
               ki smo jo opravili nedavno tega. Ampak želela sem razpravljati ravno zaradi tega, ker
               ni mogoče prezreti tega, da imajo pa predstavniki različnih segmentov naše družbe o
               istem problemu tudi različne poglede.</p>
               <p>Kot rečeno, želela sem opozoriti pač na to, da samo s spremembo Zakona o delovnih
               razmerjih v 73. členu problema ne bomo rešili. Hvala lepa.</p>
            </sp>
            <sp xml:id="SDZ5-Redna-19-2010-07-14.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Franco Juri ne bo razpravljal, Bojan Kontič ne bo razpravljal, dr. Pavel
               Gantar ne bo razpravljal, Dejan Levanič ne bo razpravljal, Breda Pečan ne bo
               razpravljala, Matjaž Han ne, Zmago Jelinčič Plemeniti ne bo razpravljal, Ivan Gril ne
               bo razpravljal, Marijan Križman ne bo razpravljal, mag. Franc Žnidaršič ne bo
               razpravljal, Franci Kek ne bo razpravljal, mag. Andreja Rihter ne bo razpravljala,
               Renata Brunskole ne bo razpravljala.</p>
               <p>Mag. Radovan Žerjav, izvolite besedo.</p>
            </sp>
            <sp xml:id="SDZ5-Redna-19-2010-07-14.sp94">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik.</p>
               <p>Jaz pa bom razpravljal, pa kljub temu da imamo ta zakon, ki je po moji oceni sicer
               potreben, nekako v oklepajih danes tukaj v obravnavi, je vendar naklonjen slovenskemu
               gospodarstvu. Je pa res, da je ta naklonjenost predvsem izražena na račun delavk in
               delavcev, kar pa je po svoje narobe. Mislim, da bi bilo v teh prihodnjih tednih in
               mesecih treba razmišljati predvsem v smeri – in zdi se mi, da bi bilo to veliko bolj
               pošteno, korektno in fer –, da bi odpravnine ostale nespremenjene, da bi se pa država
               odpovedala davščinam, prispevkom in tako naprej na te odpravnine. Na ta način bi
               delavke in delavci vendarle dobili tisto, kar jim pripada, za podjetje pa bi vendar
               bila posledica tudi nižji strošek in s tem bistveno manjši problem. Veste, odpravnina
               je vendar namenjena delavkam in delavcem in je socialni korektiv. Namenjena pa je
               preživetju za čas iskanja nove službe. Ne bi želel, da bi ta socialni korektiv, ki je
               v zadnjem času odigral zelo pomembno vlogo, kakorkoli omejevali. Je pa prav, da v tem
               konkretnem primeru nasproti stopi tudi država in vsaj z odpovedjo, ali kakorkoli že
               to imenujem, davščinam na te odpravnine pristopi nasproti tudi delodajalcem. Torej,
               pustimo odpravnine takšne, kot so, umaknimo davščine, pa bomo morda znotraj tega
               našli tudi kakšen kompromis znotraj socialnega dialoga.</p>
               <p>Kar se tiče odpovednih rokov, se sam strinjam s skrajšanjem. Namreč, ti roki v
               veliki večini primerov ne igrajo neke pomembne vloge, saj se delavci in delodajalci
               po navadi celo dogovorijo drugače. Sicer pa je tako v tistem trenutku, ko se poti na
               nek način razhajajo, najbolje za obe strani, da se zadeva čim prej tako ali drugače
               zaključi, kot pa, da se vleče v neko prihodnost in se s tem na eni in drugi strani
               vzpostavlja neko mučno stanje.</p>
               <p>Kar pa se tiče slamnatih podjetij, je tukaj v Slovenski ljudski stranki zagotovo
               velika podpora. Namreč, to je postala pravzaprav ena največjih rakran slovenskega
               gospodarstva. Ustanavljanje slamnatih podjetij zato, da se tako ali drugače
               ignorirajo, izigravajo – ne vem, kako bi to vse skupaj imenoval – slovensko
               zakonodajo. Še posebej se je to izpostavilo v gradbeništvu. Ti primeri, ki jih
               gledamo po televiziji, še posebej je naredila na mene vtis oddaja Dosje: ali
               ustvarjamo sužnje ali nekaj podobnega – to ne vodi nikamor! Skratka, to, kar se je
               dogajalo in se še dogaja v slovenskem gradbeništvu, predvsem z delavci iz držav bivše
               Jugoslavije, to je sramota za Slovenijo. To je večja sramota kot marsikaj drugega. Da
               imamo obraz povabiti ljudi v Slovenijo, da delajo tukaj za nas, naše infrastrukturne
               objekte in da potem nismo v stanju tem ljudem plačati tisto, kar jim pripada, to pa
               je kriminal brez primere. Pričakujem, da bomo znotraj tega popravljenega zakona našli
               ustrezne odgovore na to in da bomo predvsem učinkoviti. Ne more se dogajati, da
               glavni inšpektor za delo v kamero vedno znova ponavlja, da nima pristojnosti in da
               nima zakonskih osnov. Kakšen inšpektor je to? Ta inšpektor bi, po moji oceni, moral
               odstopiti s tega delovnega mesta ali pa bi ga bilo treba že zdavnaj zamenjati, ker je
               nesposoben. To, kar se dogaja, to je res kriminal in svinjarija. Človek ne najde
               besed za te dogodke.</p>
               <p>Dajte resno razmisliti tudi o tem, da se na tem inšpektoratu te stvari spremenijo. Ne
               more biti tako, da se kar reče, da se pač nič ne da; in ker se nič ne da, je pač
               tako, kot je. Te logike ne morem sprejeti in apeliram na ministrstvo, da resno
               razmišljajte tudi v tej smeri, da se tudi tam kaj kadrovsko spremeni. Ker to tako ne
               more biti.</p>
               <p>Tako – v vsakem primeru podpora; kar se tiče tega, da razrešimo to problematiko
               slamnatih podjetij, nimam težav z odpovednimi roki, kar pa se tiče odpravnin, pa
               razmislimo v smeri, da jih obdržimo takšne, kakšne so, da pa se država v luči
               razbremenitve gospodarstva vendar odpove davščinam na te iste odpravnine.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-14.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Razpravljali ne bodo: gospod Dušan Kumer, Bogdan Barovič, mag. Borut Sajovic, Janko
               Veber, Tadej Slapnik, Anton Kampuš, mag. Julijana Bizjak Mlakar, Miran Györek, Matevž
               Frangež, Marijan Bezjak<gap n="..."/> Izvolite, gospod Marijan Bezjak – sem vas preskočil?</p>
               <p>Gospod Bezjak, imate besedo.</p>
               <p>Gospod Pojbič, ne razumem, kaj je narobe?</p>
               <p>Gospod Bezjak, izvolite besedo, gospoda Marijana Pojbiča sem izpustil in bo za vami
               dobil besedo.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-14.sp96">

               <speaker>MARJAN BEZJAK:</speaker>

               <p>Hvala, gospod predsednik. Lepo pozdravljena, gospa državna sekretarka, in številne
               poslanke in poslanci, ki ste tukaj!</p>
               <p>Lahko bi rekli, končno je prišla sprememba zakona o delovnih razmerjih. Res je,
               pohvalno je bilo pred 4 leti, ko se je takrat spremenil zakon o invalidskih
               podjetjih, da imajo zdrava podjetja zdrave ljudi, invalidska podjetja pa imajo
               invalide, in zato morajo zdrava podjetja plačevati participacijo za invalidska
               podjetja. To je zelo pametno in zelo smiselno.</p>
               <p>Res je, ta zakon, ki ste ga nekako pripravljali s strani Vlade, je napravljen v
               pozitivni luči, ampak kljub temu bi rad poudaril kar nekaj pomanjkljivosti. Prav je,
               da se znižuje dolžina odpovednih rokov, kajti te dolžine odpovednih rokov so bile
               ogromne, če lahko tako rečem, da se zdaj skrajša za 15 let delovne dobe s 75 na 60
               dni in s 25 let s 150 dni na 90 dni. Veste, kdor želi delati, tisti bo vedno imel
               delo, in kateri delodajalec bo želel imeti dober kolektiv, dobre ljudi, nikdar ne bo
               odpustil ljudi iz svojega podjetja. Potrebna je dobra, pozitivna klima in takrat ni
               nobenih problemov v nobeni družbi. Prav je, da so se tudi znižale odpravnine,
               dejansko za zaposlene na eno tretjino zadnjega trimesečja povprečnih plač, plače, ki
               jo je delavec dobival. Kajti, te odpravnine so bile v tem času v tem prejšnjem zakonu
               zelo velike. Nekatera podjetja, ki so že zašla v krizo, verjemite, če hočeš firmo
               spet postaviti v dobro podjetje, potem moraš napraviti nekaj na ljudeh, tudi
               odpustiti delavce. In takrat se je začelo dogajati, da dejansko podjetja niso imela
               denarja za odpravnine. Zato je pozdravno, da so se odpravnine znižale na eno
               tretjino.</p>
               <p>Prav tako menim, da bi se moral znižati ali pa izničiti davek na odpravnine. Kajti
               odpravnina je tisti del za zaposlenega, ki dejansko zaide potem v neko težavo, sploh
               starejši ljudje, ki so težje zaposljivi kot mlajši.</p>
               <p>Nikakor se tudi ne strinjam, če bo sprejet ta zakon, da bi začel veljati šele čez
               leto dni. Veste, to je predolgo obdobje od sprejetja zakona do začetka veljavnosti
               tega zakona. Res pa je, da se s socialnimi partnerji, sindikati, skoraj niste
               pogovarjali. To je pa druga stvar. Zato je pomembno, da bi se pogodbe o delovnih
               razmerjih drastično spremenile. Pri nas še vedno poznamo pogodbe za določen čas, za
               nedoločen čas, kakor tudi pogodbe o delu in tako naprej. V drugih državah tega ne
               poznajo. Nobenemu delavcu, nobenemu zaposlenemu se ni treba bati za pogodbo, ali jo
               bo imel ali je ne bo imel, če ve, da dobro dela. Prav tako noben delodajalec ne sme
               razmišljati o pogodbi, da bi jo dal ali ne dal zaposlenemu, če ve, da ta pozitivno in
               pravilno razmišlja. Zato je treba vedeti, kateri delavci so zaposleni za določen čas
               in preidejo v zaposlitev za nedoločen čas ter potem začnejo hoditi na bolniške
               dopuste. In tako naprej. Potem ima delodajalec veliko nemoč.</p>
               <p>Prej je že gospod Žerjav povedal, da inšpektor pravi, da pri tej situaciji ne more
               ničesar narediti. To je – ne vem, laž. Takšen inšpektor, žal, ali nima pooblastil,
               ali mu nočejo dati pooblastil, ali pa sam ne vidi čez ograjo, kaj na drugi strani
               ograje ljudje počnejo.</p>
               <p>Prav tako se strinjam, da je treba 73. člen Zakona o delovnih razmerjih dodelati. In
               se tudi strinjam z ministrom, da ga je začasno ustavil, kajti v tem členu je treba
               tehtno premisliti in dobro določiti kriterije za ta tako imenovana slamnata podjetja.
               In v zakonu o gospodarskih družbah prav tako. Kajti, podjetje, ali podjetnik, ali
               lastnik tega podjetja, ki ob ustanovitvi registrira pet, šest podjetij – veste, da ne
               misli resno. Veste, da že takrat razmišlja o tem, kako nekaj mesecev ali nekaj let
               delati na enem podjetju, potem prekanalizirati stvari na drugo in tako naprej.
               Največje zlo je pa to, da potem tisto podjetje, ki nevede posluje s tem podjetjem, ki
               ima slamnato podjetje, plača kazen za tisto podjetje, ki ima slamnato podjetje. To pa
               je absurd. Seveda, davkarija pobere denar, ki je na mizi, ne pa tam, kjer bi se
               morala skloniti in ga pobrati s poda, s tal. To je treba v zakon jasno napisati in
               opredeliti, da dejansko ne bodo prišli do teh mahinacij, do teh stvari, da bi postala
               ali pa bila slamnata ali pa namišljena podjetja, kot jih je kar veliko število v
               Sloveniji.</p>
               <p>Prav tako se strinjam, da se ustanovi sklad za odpravnine, ampak ta sklad mora
               ustanoviti vsako podjetje za sebe, za svoje podjetje, nikakor pa ne more biti ta
               sklad ustanovljen v celoviti družbi, v celoviti državi, in da bodo vsa podjetja
               participirala sredstva v ta sklad. Kaj pa tista podjetja, ki nikdar ne bodo zašla v
               težave? Bodo morala dajati za državno birokracijo ali pa za neko socialo, ki se tega
               podjetja ne tiče?! To ni solidarnost. Veste, mi živimo sedaj v letu 2010, ne pa v
               letu <q>"kardeljizma"</q> ali pa leta 1945. Razmišljajmo o letu 2010 in naprej!</p>
               <p>Prav tako se moramo dotakniti tudi tega. Absolutno bi tudi bil tega načela, da se
               tudi v stroške, v plačo, da prevoz na delo in malica. In za to osnovo se naj znižajo
               dajatve prispevkov. Vemo vsi, da prevoz na delo in malica nista obdavčena. Ampak
               zaradi tega se naj znižajo davki, da bo to všteto v plačo, kajti vsak zaposlen samo
               govori, bom kar primer povedal; če ima neto plače 680 evrov, govori, da je zaslužil
               samo 680 evrov. K temu ne prišteje 210 evrov za potne stroške in 75 evrov za malico.
               In to je za delodajalca 965 evrov. To je plača, to je izplačilo delodajalca. Ne
               pozabljajte tega. Zato je treba v zakon dodati in razmišljati o tem, kako. Verjamem,
               da je težko razmišljati ali pa je težko lotiti se tega dela zakona, da bi bil
               pravičen za vse. Ampak zakon naj bo tako napisan, da bo enak pred vsemi, da ga bodo
               znali brati tudi najbolj navadni ljudje, ne samo pravniki, in da ljudje, delodajalci
               in delavci, ne bodo razmišljali o zakonu, da mora biti, ampak da bodo razmišljali
               delodajalci o svojih obveznostih in zahtevah, prav tako pa delojemalci - delavci. Ne
               pa, da potem začnejo razmišljati samo o tem, kaj so njihove zahteve, o tem, kaj so
               njihove obveznosti pa ne. Tu gre za obe strani: za delojemalce in delodajalce. Zato
               opozarjam ministra, ko pripravljajo zakon, naj v 73. členu dodajo in pazijo na
               slamnata podjetja in naj v naslednjih členih razumejo še to, kaj so obveznosti
               delodajalcev in kaj so obveznosti delojemalcev.</p>
               <p>Drugače pa je pohvalno, da se je minister spustil v prenovo tega zakona. Ne vem,
               zakaj se stranka SD ali pa vladna koalicija boji tega. Veste, če bo čez leto dni,
               takrat boste že spet razmišljali o volitvah. Za to, kar se ne bo storilo danes, bo
               konec leta prepozno. Zato kar pogumno, minister!</p>
            </sp>
            <sp xml:id="SDZ5-Redna-19-2010-07-14.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Marijan Pojbič.</p>
            </sp>
            <sp xml:id="SDZ5-Redna-19-2010-07-14.sp98">

               <speaker>MARIJAN POJBIČ:</speaker>

               <p>Spoštovani podpredsednik.</p>
               <p>Na žalost ne razumem, ali je kakšen problem, če se jaz prijavim k razpravi, ali ste
               me res spregledali. Ne vem čisto točno. Izpustili ste me dvakrat in se mi ni zdelo
               ravno normalno, ker <gap n="..."/></p>
            </sp>
            <sp xml:id="SDZ5-Redna-19-2010-07-14.sp99">

               <speaker>PODPREDSEDNIK MIRAN POTRČ:</speaker>

               <p>Če zelo dvomite v to, bom povedal, kako nekorektno ste se ravnali do mene, ampak
               rajši ne, ker želim, da seja normalno poteka. Izvolite besedo.</p>
            </sp>
            <sp xml:id="SDZ5-Redna-19-2010-07-14.sp100">

               <speaker>MARIJAN POJBIČ:</speaker>

               <p>Prav. To, kar ste zdaj trdili, da sem se do vas obnašal nekorektno, to zagotovo ne
               drži, gospod podpredsednik, ampak hotel sem samo opozoriti na to, da tako kot vsak
               poslanec imam v tem parlamentu tudi jaz pravico govoriti, če sem na spisku.</p>
               <p>Zdaj pa gremo k vsebini. Moram reči, da sem malce razočaran, ko sem ugotovil, da se
               je zgodilo to, kar bi verjetno kdo izmed poslank in poslancev pričakoval. Na eni
               strani Vlada vlaga določen zakon v parlamentarno proceduro, na drugi strani pa prav
               poslanske skupine te vlade ta zakon na seji Državnega zbora zavračajo. To se je
               zgodilo danes in moram reči, da sem zelo presenečen. Nisem pa presenečen glede
               razlogov, zakaj je do tega prišlo.</p>
               <p>Vsem nam je zelo jasno, da so koalicijske skupine ugotovile, da pač ne najdejo
               ustreznega soglasja pri tem zakonu, tukaj so predvsem pomembno vprašanje odpravnine,
               ki so zapisane v tem zakonu, poleg tega pa se niso uskladile s socialnimi partnerji.
               Socialni partnerji so zagotovo tokrat pokazali tisto, kar je potrebno in nujno, ko se
               jih presliši oziroma se ne upošteva njihovih pogledov na rešitev, ki se dotikajo tudi
               njih. In hvala bogu, da so koalicijske poslanske skupine ugotovile in sprejele to
               modro odločitev in bodo ta zakon tudi na jutrišnji seji zavrnile, ker v Slovenski
               demokratski stranki smo prepričani, da ta zakon ni kvalitetno pripravljen, ni dobro
               pripravljen, predvsem pa ni tako dobro pripravljen, da bi lahko bil v Državnem zboru
               podprt tudi od nekoalicije.</p>
               <p>Med drugim pa sem tudi zelo vesel, da je koalicija in da so koalicijske stranke
               spoznale, da opozicija v parlamentu ni samo zato, da nagaja koaliciji, temveč tudi
               zelo zelo plodno sodeluje. In to se je izkazalo ravno pri umiku tega zakona.</p>
               <p>Prav Slovenska demokratska stranka je bila tista, ki je sklicala nujno sejo Odbora
               za delo, družino, socialne zadeve in invalide in kjer je bila ena točka ravno
               obravnava te problematike, vezane na prenos delavcev z matičnih podjetij na slamnata
               podjetja. Na seji tistega odbora smo tudi v Slovenski demokratski stranki zahtevali,
               da se zakon, ki je sedaj v proceduri, torej zakon o delovnih razmerjih, umakne .Danes
               je tudi marsikateri od koalicijskih poslank in poslancev potrdil, da je bil eden
               izmed ključnih razlogov, da se ta zakon umakne z dnevnega reda, tudi to, da mora ta
               zakon reševati problematiko celovito. Ne samo v posamičnih segmentih, ne po korakih,
               ker je preveč izpostavljenih problemov na tem področju, ki jih je nujno treba
               reševati v sklopu tega zakona. Moram reči, to me pa veseli, da je prišlo do tega, da
               se tudi to upošteva in da bo v zakon o delovnih razmerjih vključena tudi ta
               problematika, ki je vezana na odpuščanje delavcev preko slamnatih podjetij. Torej
               ocenjujem, da je ta rešitev prava, pot je prava in ko bo zakon primerno pripravljen
               za prvo obravnavo, da se tudi takrat vloži v parlamentarno proceduro.</p>
               <p>Velikokrat je bilo s strani Poslanske skupine Slovenske demokratske stranke in tudi
               opozicije opozorjeno, da Vlada prihaja z zakoni, ki so slabo pripravljeni in slabo
               dodelani. Točno to se je zdaj ponovno pokazalo in prav opozicija je tista, ki
               opozarja na te zadeve in tokrat je, hvala bogu, tudi koalicija temu prisluhnila in bo
               umaknila ta zakon, ki ga je predlagala njihova vlada, iz parlamentarne procedure.
               Seveda, tudi če bi ta zakon šel skozi prvo branje, ga nikakor ne bi podprl. Razlogov
               je več, med drugim so zelo pomemben razlog tudi te odpravnine. Sam se ne strinjam s
               tem, da se odpravnine znižujejo, mislim, da je treba najti rešitve in je cel kup
               možnih drugih rešitev za to, da delavci tisto najmanj, kar jim pripada, dobijo.
               Mislim, da ima država v rokah cel kup drugačnih, boljših rešitev kot pa je ta, ki je
               napisana na škodo zaposlenim.</p>
               <p>To je eden izmed pomembnih razlogov, zakaj jaz osebno tega zakona, tudi če bi ostal
               v parlamentarni proceduri, ne bi podprli. Hvala lepa.</p>
            </sp>
            <sp xml:id="SDZ5-Redna-19-2010-07-14.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Darja Lavtižar Bebler ne bo razpravljala, gospod Vito Rožej – ne. Anton
               Colarič – ne. Dr. Luka Juri – ne. Vili Trofenik – ne. Alenka Jeraj – ne. Cvetka
               Zalokar Oražem – ne. Gospod Jože Tanko?</p>
               <p>Izvolite besedo.</p>
            </sp>
            <sp xml:id="SDZ5-Redna-19-2010-07-14.sp102">

               <speaker>JOŽE TANKO:</speaker>

               <p>Hvala lepa za besedo. Vsem prav lep pozdrav!</p>
               <p>Tu pred sabo imamo ponovno enega izmed zakonov, ki so prišli v zakonodajni postopek
               na način, ki v koalicijskem sporazumu in tudi v skladu z dosedanjo prakso ni
               predviden. Namreč, zakon ni usklajen z ekonomskosocialnimi partnerji, ni usklajen s
               sindikati in Vlada je, kljub temu da so tu velike razlike v pogledih na reševanje teh
               zadev, zakon kljub vsemu vložila v zakonodajni postopek. To je način, kako se loteva
               urejanja občutljivih družbenih razmerij, to je način, kako se loteva urejanja
               modernizacije ključnih sistemov te države, tako, recimo, pokojninskega, potem
               delovnopravnega področja, tudi drugih področij, zdravstvenega področja in tako
               naprej. In pri vseh teh zadevah enostavno, če se le da, obide socialne partnerje
               oziroma tiste, ki so in morajo biti vključeni v pripravo rešitev tega zakona. Ta seja
               to pravzaprav prav eksponira, kajti najmanj tri zakone imamo na dnevnem redu na tej
               seji, ki niso usklajeni z ekonomskosocialnimi partnerji, katerim aktivno nasprotujejo
               in vse te tri zakone je Vlada kljub vedenju, kljub temu sprejela in dala v
               zakonodajni postopek. Ne samo zakon, ki smo ga prej obravnavali, zakon o malem delu,
               tudi ta zakon o delovnih razmerjih in zakon o zdravstveni dejavnosti so takšni, ki
               nimajo potrebnega širšega soglasja, širšega konsenza. Tu ne pričakujemo, da bo prišlo
               do absolutnega soglasja, vendar zakoni niso niti v teh osnovnih izhodiščih usklajeni
               in tu je treba izreči kritiko Vladi, da si upa in da hoče na tak način poseči v
               občutljiva družbena razmerja.</p>
               <p>Začelo se je že ob proračunu za leto 2010, ko je Vlada septembra lani vložila zakon
               o interventnih ukrepih zaradi gospodarske krize, tudi takrat je v proračunu prvič
               vložila neusklajene rešitve, potem je poskušala to usklajevati in je zakon, ki je bil
               sicer vložen po nujnem postopku, nadomestila, zamenjala in smo potem to stvar
               obravnavali. Ta slaba praksa se v letošnjem letu samo nadaljuje.</p>
               <p>Tu je le treba povedati, da z zakonom o delovnih razmerjih posegamo na izredno
               občutljivo področje, tako kot pri ostalih, kajti pri marsikaterem od tistih, ki se bo
               tu našel na tisti slabši strani, pomeni to eno zelo težavno situacijo, lahko tudi
               brezizhodno situacijo, kajti regeneracija delovnih mest zaradi splošnih razmer, pa
               tudi zaradi pristopa Vlade, ni zadostna. Nam vsakodnevno več ali manj narašča število
               ljudi, ki se selijo na urade za delo, ki izgubljajo delovna mesta. Najmanj 100 tisoč
               delovnih mest je bilo izgubljenih v tem mandatu. Niso vsa prešla na urad za delo,
               spoštovani minister, ampak del jih je bilo tudi čez mejo, ker so delali na podlagi
               delovnih dovoljenj, in teh izgubljenih delovnih mest v naših evidencah na zavodih in
               uradih ne vodimo. Naša ekonomska politika in tudi naše gospodarstvo nista uspela
               regenerirati in producirati toliko novih delovnih mest, da bi vsaj globalno uspeli
               vzdržati stopnjo brezposelnosti na ravni leta 2008, nismo uspeli. To je bilo tudi
               težko pričakovati, kajti vladna izhodna strategija ali pa koalicijska izhodna
               strategija je dokument, ki ima napisanih 26 zakonov, 26 aktov, in prvih 10 zakonov je
               zakonov s področja Ministrstva za delo, družino in socialne zadeve. To kaže tudi na
               to, na kakšen način se je koalicija orientirala in pripravila na reševanje težke
               ekonomsko-socialne situacije, izključno s socialnimi ukrepi. Ukrepov, ki bi pomenili
               prestrukturiranje, ki bi dali možnosti gospodarstvu, ki bi dali možnosti malim
               podjetnikom, nastajanju novih podjetij, je v tej izhodni strategiji izredno malo.
               Pravzaprav med temi ukrepi ni nobenega takega, ki bi neposredno pomagal nastajanju
               novih podjetij, novih delovnih mest, pač pa je veliko ukrepov takih, ki so omogočali,
               da so si podjetja rezervirala delavce preko čakanja na delo. In tu je pristop tak, ki
               onemogoča, da bi se Slovenija hitro izkopala iz te gospodarske krize. Zato so tudi
               trendi več ali manj taki kot le malo kje v državah Evropske unije.</p>
               <p>Če gledamo primerjavo leta 2008 z letom 2010, v Evropski uniji niti v evroobmočju
               skoraj ne najdemo države, ki bi bila po kriterijih, po kazalcih, ki so primerljivi,
               slabša od naše države. Vsi smo se do leta 2008 gibali v približno enakih svetovnih
               makroekonomskih razmerah in vsi smo se po letu 2008 gibali v približno enakih
               makroekonomskih razmerah. Vendar tako kot pred letom 2008 je tudi po letu 2008 vsaka
               država na svoj specifičen način reagirala, enkrat na razmere, ki so bile dobre, in
               drugič na razmere, ki so bile slabe. In tu lahko ugotovimo, da takrat, ko so bile
               razmere dobre, je država našla odgovore in zagotovila spodbude, tudi dodatne spodbude
               za gospodarstvo, da smo se razvijali hitreje, in to bistveno hitreje, kot je bilo
               povprečje Evropske unije. Po letu 2008, se pravi, v obdobju tega mandata, pa Vlada ni
               našla odgovorov, ni pravilno koncipirala rešitev, da bi ohranili za najmanj toliko
               manjši padec, kot je bilo povprečje Evropske unije. Zato smo tudi bistveno padli na
               teh lestvicah uspešnosti, tudi za države, ki so bile vedno slabše od nas. To se
               pravi, tudi vzhodnoevropske države, ki so vstopile v Evropsko unijo, so sedaj tiste,
               ki so po kazalcih uspešnejše, kot je naša država.</p>
               <p>Kolegi so že omenili nekatere probleme, ki so povezani z določenimi slabimi
               rešitvami in pospeševani na trgu dela. Govorili so o slamnatih podjetjih. Vendar bi
               rad opozoril, da so slamnata podjetja en del problema, ki povzroča gospodarske težave
               v Republiki Sloveniji in ki na nek neprimeren, lahko rečemo tudi nezakonit način,
               netransparenten način omogoča odpuščanje delavcev, s tem da jim ne plačujemo ničesar,
               da ostanejo brez poravnanih obveznosti do pokojninske, do zdravstvene zavarovalnice
               in do kakšnih drugih zadev – prej so bili tudi omenjeni krediti. Drugi del tega
               problema pa so poštni nabiralniki. Poštni nabiralniki so pa tisti, ki omogočajo
               zlorabo na drugi strani, na drug način, in skozi te poštne nabiralnike se opravljajo
               lastninska preoblikovanja, se opravljajo storitve kapitala. Ti poštni nabiralniki
               lahko tudi v veliki meri omogočajo sploh nastanek in izčrpavanje oziroma ustanovitev
               slamnatih podjetij.</p>
               <p>O obeh problemih je treba govoriti in mislim, da bi bilo treba tudi oba problema
               tudi sočasno reševati; tako probleme slamnatih podjetij, v katerih so vključeni
               mnogi, ki jih poznamo, nekateri lahko opravljajo celo politične funkcije v tej državi
               in v tem mandatu, in na drugi strani tudi ustvarjanje, ustanavljanje slamnatih
               podjetij, kjer se odpuščajo delavci. Mi imamo v tem mandatu celo primer, ko se je eno
               izmed podjetij pohvalilo, da je sklenilo velike posle v Libiji za več kot milijardo
               evrov, milijardo sto milijonov evrov – in to, kot se je pohvalilo, ob izdatni pomoči
               Vlade –, istočasno pa prek slamnatih podjetij odpustilo tristo delavcev, prek dveh
               slamnatih podjetij. Sprašujem se, ali so dejansko takšne razmere prave, zdrave,
               transparentne. Mislim, da tisti posel za milijardo in sto milijonov evrov takšen, da
               ga to podjetje v paketu še ni sklenilo. Mislim, da v enem letu to podjetje še ni
               sklenilo pogodb; niti pri gradnji avtocestnega programa niti nikjer in ni odpuščalo.
               Sedaj, ko je pa sklenilo enormen posel, posel, ki je velik 15 % državnega proračuna,
               pa si je privoščilo odpuščanje delavcev prek slamnatih podjetij. Rečeno je bilo, da
               so bili to slabi delavci. Če je problem odpuščanja slabih delavcev zaradi togosti
               zakona o delovnih razmerij, potem bi bilo treba pač urediti te določbe, ki omejujejo
               in ovirajo posamična odpuščanja v primeru, bi rekel, slabega dela ali pa
               neopravljanja dela, zlorab pri delu in tako naprej. Mislim da rešitev, da to poteka
               prek slamnatih podjetij, ni primerna, prav tako ne kot tudi poslovanje gospodarskih
               družb preko poštnih nabiralnikov. Osnovno, matično podjetje obdrži samo neko kvoto
               likvidnega denarja, toliko, da lahko funkcionira z neko ničlo, vse ostalo pa ostaja
               drugje. In marsikateri od teh slamnatih lastnikov prejema celo plačo iz državnega
               proračuna, opravlja pomembno funkcijo v državi, ne plačuje pa davkov v tej državi.
               Pri urejanju delavnih razmerij imamo izredno izredno veliko težav.</p>
               <p>Tako bi le predlagal, da vsi ti ukrepi, ki se zajemajo, ki se obravnavajo preko
               delovnih razmerij, preko tega zakona, da se k njim pristopi sistemsko. Ni dovolj, da
               se lotimo reševanja problema, ki so ga odkrili mediji ali je kdo na njega slučajno
               opozorjen, in da je zadeva potem eksplodirala. Treba je te zadeve pogledati bolj
               sistemsko in tudi bolj dolgoročno.</p>
               <p>Rad bi ob tem opozoril, da ima Vlada v rokah tudi nekatere mehanizme, ki lahko
               omogočajo določene kompenzacije in prehode. Aktivna politika zaposlovanja je eden
               izmed mehanizmov, ki je pozitiven ukrep, vendar bi verjetno bilo tukaj le treba
               ugotoviti, ali aktivna politika zaposlovanja in izobraževanja ali usposabljanja daje
               tiste primerne rezultate v zadostni višini. Ali je izplen iz teh ukrepov 10-odstoten,
               5-odstoten, ali pa je tisti, ki so v te programe vključeni, 50, 60 %. Vemo, da ne
               more biti zadeva realizirana 100 %. Sploh ne. Morda dolgoročno, ampak če se spustimo
               v neke take ukrepe, za to namenimo sredstva, potem bi bilo treba, da ocenimo, ali je
               ukrep pobral zadosti ljudi in jih potem ustrezno zajel in jim omogočil nadaljnje
               normalno delovanje življenja ali to ni to.</p>
               <p>Tudi pri ukrepih, ki so vezani na gospodarstvo, na ustvarjanje novih delovnih mest,
               bo treba verjetno storiti kakšen pomemben korak. Socialna politika, ki je zapisana v
               izhodni strategiji, je tukaj zapisana tako, kot da je to temeljni korak, temeljni
               odgovor na probleme časa. Temeljni odgovor na probleme tega časa so ukrepi, ki so
               vezani na spodbujanje gospodarske rasti, na ustvarjanje novih delovnih mest. In
               socialna politika je v bistvu politika, ki kompenzira tisto, česar ni mogoče zajeti z
               ukrepi gospodarske rasti. Žal je pri tej koaliciji sistem obrnjen. To se pravi,
               primarni ukrepi so vezani na socialno politiko in relativno malo ukrepov je v izhodni
               strategiji, pravzaprav nič, ključna ukrepa s področja financ sta zakon o upravljanju
               kapitalskih naložb ter prestrukturiranje Kada in Soda, kar je v bistvu ukrep, ki ne
               prinese ničesar, samo preloži zadeve z ene na drugo in umakne nadzor, ne prinese pa
               nobene dodatne vrednosti. Vsi ukrepi, ki bi prinesli kakšno dodatno vrednost ali pa
               velika večina tistih, ni bila niti uporabljena, je bila prezrta, pa najsi jih je
               predlagala opozicija, pa najsi so jih predlagali tudi v interesnih združenjih malega
               ali pa tudi velikega gospodarstva, v zborničnem sistemu. Malo ukrepov izmed teh je
               bilo uporabljenih. Za veliko večino ukrepov, ki so bili predlagani, je bilo rečeno,
               da povečujejo primanjkljaj, da povečujejo javni dolg itn. Vendar obe postavki sta
               izredno visoki, primanjkljaj na višini milijarde 600 milijonov trenutno, javni dolg
               je enormno zrasel, največ v evroobmočju, pa nobenega od poslabšanj teh dveh kazalcev
               ni povzročil katerikoli ukrep, ki smo ga predlagali v opoziciji ali pa katerokoli
               interesno združenje.</p>
               <p>Tako vseeno predlagam, da se lotevamo reševanj teh problemov, ki so povezani z
               nastalo situacijo, bolj premišljeno, bolj racionalno, tudi bolj kompletno, pa
               predvsem tudi v pravem vrstnem redu, s pravimi prioritetami. Vedeti moramo, kaj je
               prioriteta in kaj je dopolnilo. In tukaj, spoštovani minister, tukaj vam moram
               priznati, da ste v Vladi uspešni, ker vaši ukrepi so postali ključni. Nisem rekel, da
               so slabi, ampak bi morali biti bolj kot dopolnilo ne kot osnova. Vlada bi morala pač
               zadeve nekoliko drugače obrniti in lotevati bi se morali teh stvari na drugačen
               način. Hvala lepa.</p>
            </sp>
            <sp xml:id="SDZ5-Redna-19-2010-07-14.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Referentka, ki spremlja časovno naše delo, me je obvestila, da je za 10 minut
               razlike, in dovolite, da vas obvestim, da čas SDS-a ni 30 minut, ampak 20 in nekaj
               sekund in prosim, če to vzamete na znanje. Hvala lepa.</p>
               <p>Besedo ima gospod Alojzij Potočnik. <stage>(Ne.)</stage></p>
               <p>Gospod mag. Štefan Tisel, izvolite.</p>
            </sp>
            <sp xml:id="SDZ5-Redna-19-2010-07-14.sp104">

               <speaker>MAG. ŠTEFAN TISEL:</speaker>

               <p>Vsem lep pozdrav!</p>
               <p>Že na začetku je gospod Kontič pri svojem uvodnem nastopu napovedal zavrnitev
               Predloga zakona o spremembah in dopolnitvah Zakona o delovnih razmerjih kar iz nekaj
               razlogov, kar seveda pomeni, da ta zakon ne bo nadaljeval procedure zdaj, ampak v
               jeseni, ko bodo pripravljena določena dopolnila. Vesel sem, da se tokrat nekako
               izraža primer dobre prakse, da tudi opozicija, če pride z dobrim predlogom, je
               upoštevana in se potem ta predlog vključi v samo proceduro sprejemanja zakonov. Kajti
               zaradi odpuščanja zaposlenih preko slamnatih podjetij je poslanska skupina sklicala
               oziroma predlagala sklic Odbora Državnega zbora za delo, družino, socialne zadeve in
               invalide na to temo in ta seja odbora je bila sklicana, dobro obiskana in tudi zelo
               konstruktivna. Mislim, da je od tam potem ta predlog, da je treba v zakon vnesti tudi
               spremembe na tem področju, ki prizadene mnoge zaposlene in tudi marsikatero podjetje.</p>
               <p>Tako bo tem za spremembo kar več, ne samo tista, ki pomeni možnost delavcem, če
               nimajo organiziranega sindikata v podjetju, tudi upoštevanje zastopnikov v smislu
               delavskih zaupnikov oziroma zaupnikov delavcev ali pa delavskih svetov, da sodelujejo
               pri sprejemanju splošnih aktov, ki uravnavajo pravice delavcev, zlasti, ker se nanaša
               to tudi na odpuščanje, kar pa pomeni zmanjšanje, skrajšanje odpovednih rokov in
               znižanje odpravnin, kar je spet lahko velik udarec za zaposlene.</p>
               <p>Kot sem omenil, sem vesel, da to sodelovanje nekako prihaja do izraza, kot je tudi
               že sam predsednik Vlade nakazal, da se lahko tudi z nekim zaupanjem in sodelovanjem
               koalicije in opozicije pride do boljših rešitev, zlasti na področjih delovnopravne
               zakonodaje, socialnih zakonov, kjer je še kako pomemben dialog med vsemi partnerji,
               zlasti med delavci, sindikati, delodajalci, Vlado in vsemi, ki na tem področju
               sodelujejo, da so potem zakoni, ki so sprejeti, vzdržljivi in da niso katere stranke
               preveč prikrajšane.</p>
               <p>Tudi sindikati se bodo morali sprijazniti s težko situacijo, vendar ne s silo, ampak
               z dialogom, ker smo že večkrat poudarili, da pogrešamo ta dialog, ki se na neki fazi
               ustavi in potem z grožnjo, da do dogovora ne bo prišlo, se sprejme neka varianta, ki
               pa seveda ne zadovoljuje nikogar.</p>
               <p>Da ne bom predolg, bom upošteval predlog gospoda Kontiča, da danes vsebinsko ne bi
               preveč razpravljali, ampak še enkrat, da izrazim veselje nad sodelovanjem in
               zaupanjem. Hvala.</p>
            </sp>
            <sp xml:id="SDZ5-Redna-19-2010-07-14.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Andreja Črnak Meglič, izvolite.</p>
            </sp>
            <sp xml:id="SDZ5-Redna-19-2010-07-14.sp106">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Tudi sama ne bom pričela pri Adamu, ker govorimo o zakonu o delovnih razmerjih
               oziroma o tej vsebini, ki je na mizi, ki je vezana prvenstveno na upoštevanju odločb
               Ustavnega sodišča in na odpravnine in odpovedne roke. Res je, sovpadle so ugotovitve
               o tem, da je vendar treba po hitrem postopku sprejeti še neke druge spremembe, pa
               vendar sovpadle v smislu spoznanj v koaliciji in tudi kot rezultat razprave, ki smo
               jo imeli na izredni seji Odbora za delo, družino in socialne zadeve. Stvari so
               preprosto eskalirale.</p>
               <p>Naj vas opozorim na to, kar je bilo že povedano. Leta 2003 je bil 73. člen zakona,
               ki upošteva evropsko direktivo za urejanje tega področja, sprejet s popolnim
               soglasjem socialnih partnerjev. Ampak stvari se pač dogajajo in namesto da se utrjuje
               družbeno odgovorno podjetništvo, pač v času krize, tako kot sem že povedala, smeti
               priplavajo na plano. Problem slamnatih podjetij ni od danes, ampak tako kot so
               opozarjali sindikati, obstaja že kar nekaj časa. Dejstvo pa je, da so stvari sedaj
               eskalirale in v želji, da to eskalacijo, ki se od tega časopisnega barona nakazuje še
               na nekaterih področjih, preprečimo, je nekako rezultirala v to, da se poda predlog,
               da se umakne obravnava tega zakona in dopolni z dopolnitvijo 73. člena. Tu naj vas
               opozorim, da oblikovanje tega 73. člena poteka v soglasju s socialnimi partnerji, da
               tvorno sodelujejo že pri samem oblikovanju. Socialni dialog ni mrtev. Res pa je, da
               če prideš z zahtevo: enostavno sprejmi ali pusti, seveda, dialog na ta način ni
               mogoč.</p>
               <p>Da smo tudi sami izrazili določene pomisleke v zvezi z urejanjem odpravnin, je bilo
               zaznati tudi že v uvodnem nagovoru našega predsednika poslanske skupine in
               nakazovanje na to, da vendar zadeve je potrebno reševati v navezovanju na sklad za
               odpravnine, kjer je bil pa zopet dosežen dogovor s socialnimi partnerji, da se
               vzpostavi. Sedaj gre samo za to, da se pospešijo postopki za pripravo tega sklada in
               da se dogovori, na kakšen način bo koncipiran in kakšne vzore bo pravzaprav sledil.</p>
               <p>Sama bi rekla, malo več strpnosti z vseh strani in resničnega sodelovanja, na kar
               ste nas pozvali, pa sem prepričana, da nas bo to pripeljalo do skupnega cilja. Veste,
               če pa začenjamo pri Adamu, potem pri Adamu lahko povemo tudi to, kako se je
               pregrevalo gospodarstvo, kako so se ustvarjala navidezna delovna mesta, kako imamo
               hipertrofirano proizvodnjo na določenem področju in ne nazadnje tudi na to, da je
               Ministrstvo za delo, družino in socialne zadeve s svojimi uspešnimi ukrepi v
               prejšnjih letih, ne na to pozabiti, uspelo rešiti več deset tisoč delovnih mest in da
               Slovenija sodi po stopnji brezposelnosti med štiri najboljše države. Hvala.</p>
            </sp>
            <sp xml:id="SDZ5-Redna-19-2010-07-14.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister, želite besedo? Besedo ima dr. Ivan Svetlik, minister za delo,
               družino in socialne zadeve.</p>
            </sp>
            <sp xml:id="SDZ5-Redna-19-2010-07-14.sp108">

               <speaker>DR. IVAN SVETLIK:</speaker>

               <p>Spoštovani gospod podpredsednik!</p>
               <p>Zelo kratek bom, glede na to, kako diskusija teče, pa vendar bi tudi jaz poudaril
               to, kar je poslanka gospa Črnak Meglič ravnokar povedala. Pravzaprav to, da nam
               socialni partnerji nenehno zatrjujejo, da je zakon o delovnih razmerjih tisti akt, ki
               je bil absolutno s konsenzom sprejet, pa vendar, takoj ko smo nastopili ta mandat, so
               se pri meni oglasili delodajalci, ki so zahtevali spremembe, in sindikati, ki so bili
               absolutno proti kakršnemukoli posegu v ta zakon, in mi smo njim tudi obljubili, da v
               prejšnjem letu v ta zakon ne bomo posegali. No, sedaj se pojavljajo pred nami tudi
               sindikati, delojemalci s svojimi zahtevami. To seveda samo kaže na to, da je
               situacija dinamična, ampak da jo bomo lahko ustrezno regulirali, če bo dialog zares
               stekel. Mi si za ta dialog prizadevamo. Morajo biti pa vse strani nanj pripravljene.
               In običajno za te zahteve po posegu v ta zakon kontradiktorne in gredo na eni strani
               v eno smer, na drugi pa na drugo. Tukaj bo naša vloga nedvomno tudi zelo težavna. Smo
               pa vsekakor pripravljeni, tako kot velja dogovor, da iščemo najboljše rešitve v
               skupno korist.</p>
               <p>Želel sem samo replicirati še na trditev, kako so v času konjunkture bili sprejeti
               ukrepi, ki so to konjunkturo še pospeševali, kar je dobro, seveda, ampak po drugi
               strani so pa tudi pomagali napihovati tisti balon, ki je potem nam delal in nam še
               dela težave, in ni bilo ustvarjenih tistih rezerv, ki bi jih v času krize krvavo
               potrebovali.</p>
               <p>In še to: mi imamo ocene učinkov naših ukrepov, kar zadeva aktivno politiko
               zaposlovanja. Lahko rečem, da se giblje ocena uspešnosti, kar zadeva zaposlovanje,
               pri posameznih programih tam med 20 in 80 odstotkov, odvisno od posamezne ciljne
               skupine in seveda težavnosti reševanja njenega položaja. Hvala lepa.</p>
            </sp>
            <sp xml:id="SDZ5-Redna-19-2010-07-14.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Lista prijavljenih je izčrpana. Ker pa čas za razpravo še ni potekel, moram kljub
               temu vprašati, ali želi še kdo o tej točki razpravljati? Gospod Bezjak. Še kdo? Dajem
               prijavo, da ne bo kaj narobe. Izvolite, kdor želi razpravljati, naj se prijavi.</p>
               <p>Gospod Marjan Bezjak, izvolite.</p>
            </sp>
            <sp xml:id="SDZ5-Redna-19-2010-07-14.sp110">

               <speaker>MARJAN BEZJAK:</speaker>

               <p>Hvala za besedo.</p>
            </sp>
            <sp xml:id="SDZ5-Redna-19-2010-07-14.sp111">

               <speaker>PODPREDSEDNIK MIRAN POTRČ:</speaker>

               <p>Gospod Bezjak, običaj je, da se določi čas. Ali je v redu 5 minut?</p>
            </sp>
            <sp xml:id="SDZ5-Redna-19-2010-07-14.sp112">

               <speaker>MARJAN BEZJAK:</speaker>

               <p>Ja, ja, dobro.</p>
            </sp>
            <sp xml:id="SDZ5-Redna-19-2010-07-14.sp113">

               <speaker>PODPREDSEDNIK MIRAN POTRČ:</speaker>

               <p>Hvala.</p>
            </sp>
            <sp xml:id="SDZ5-Redna-19-2010-07-14.sp114">

               <speaker>MARJAN BEZJAK:</speaker>

               <p>Hvala za besedo.</p>
               <p>Prav je, da prihaja čas spremembe zakona, vendar ta zakon je treba uskladiti najprej
               s socialnimi partnerji in delodajalci. Pomembno bi bilo, da med te socialne
               partnerje, gospod minister, povabite mlajši kader, ki je danes bolj razumen kader, ki
               danes ne hrepeni po tem, kako bo 50 let sedel na enem stolčku. Ta kader povabite in
               se začnite pogovarjati! Kajti, ti socialni partnerji, verjemite, jih zelo spoštujem,
               in verjemite, da boste napravili velik korak naprej z mlajšim kadrom, če ga boste
               hoteli poslušati.</p>
               <p>Absolutno bi vam tudi priporočal, da bi dejansko v zakon dali, imamo minimalno
               plačo, zakonsko bi morali opredeliti, da bi bila minimalna plača in variabilni del
               plače 50 : 50 %; to je motivacija zaposlenih, to je motivacija delodajalcev. Vsak
               delodajalec bo dobro plačeval zaposlene, če bodo dobro soustvarjali, kreirali
               podjetje. V podjetju nikoli ni samo ena oseba podjetje, samo delodajalec ali direktor
               podjetja, podjetje so vsi člani, ki so zaposleni v takšnih podjetjih.</p>
               <p>Ugotovilo se je, tudi iz medijev, da je pri teh slamnatih podjetjih zdaj največ
               pritiska na zaposlene iz bivše Jugoslavije, dejansko iz sosednjih držav. Res! Vendar
               pa se moramo zavedati, da imamo v Sloveniji skoraj 100 tisoč brezposelnih in da v
               Slovenskih goricah v podjetju ne dobimo 30 šivilj in jih moramo uvoziti iz Madžarske.
               Ali jih ni ali 100 tisoč zaposlenih noče delati? Tudi to je vprašanje.</p>
               <p>Še enkrat poudarjam, da dajmo v pogodbo, v zakon opredeliti, zaradi mene naj bo samo
               ena pogodba o delovnih razmerjih, ne pa, da imamo za nedoločen čas, določen čas,
               individualne pogodbe in ne vem koliko različnih pogodb. In to je samo zavajanje
               inšpektorjev, samo slepljenje oči delodajalcev in delojemalcev. Pogodbe morajo biti
               tako kreirane in usklajene z vsemi socialnimi partnerji, kot tudi z delodajalci, da
               lahko v vsakem trenutku zaposliš ljudi in odpustiš tudi lahko ljudi v vsakem
               trenutku. Noben delodajalec ne bo odpustil dobrih ljudi, noben zaposlen delavec ne bo
               izgubil službe.</p>
               <p>Rad bi se navezal še na to, da bi bilo v pogodbi nujno še to, kaj so večje kršitve
               ali manjše kršitve. Kaj je, če delodajalec, direktor, ali delojemalec, zaposleni
               delavec, naredi gospodarsko škodo. Kako odgovarjati za te stvari. Tudi to ni precizno
               definirano<gap n="..."/> <stage>/ znak za konec razprave/</stage>, ampak je zelo, zelo ohlapno. To je pomembno,
               še enkrat pravim, minister, najti dialog, povabite tudi mlajši kader, mlajši kader se
               ne boji<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-19-2010-07-14.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>S tem zaključujem razpravo o predlogu zakona. O predlogu sklepa, ali je primeren
               zakon za nadaljnjo obravnavo, bomo v skladu s časovnim potekom seje zbora odločali
               jutri v okviru glasovanj. S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA – PRVA OBRAVNAVA PREDLOGA ZAKONA O
                  UREJANJU TRGA DELA.</title>
               </p>
               <p>Predlog zakona je v obravnavo predložila Vlada. V zvezi s tem predlogom zakona je
               skupina 12 poslank in poslancev s prvopodpisanim Bojanom Kontičem zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo dr. Ivanu Svetliku, ministru
               za delo, družino in socialne zadeve.</p>
            </sp>
            <sp xml:id="SDZ5-Redna-19-2010-07-14.sp116">

               <speaker>DR. IVAN SVETLIK:</speaker>

               <p>Hvala lepa, gospod podpredsednik. Spoštovane poslanke in poslanci!</p>
               <p>Še enkrat, tretjič, o tretjem zakonu. Zakon o zaposlovanju zavarovanju za primer
               brezposelnosti, ki je bil od svojega nastanka v letu 1991 spremenjen in dopolnjen
               18-krat, spremembe pa so v zakon posegale dokaj nesistemsko, kar danes povzroča
               precej težav pri njegovem izvajanju. Aktivna politika zaposlovanja je bila v zadnjih
               letih posodobljena, uvedeni so bili številni novi ukrepi in programi, ki pa jih tudi
               zaradi neustreznih rešitev v prej omenjenem zakonu pogosto ni bilo mogoče hitro in
               učinkovito izvesti. Aktualna gospodarska in finančna kriza je še izraziteje pokazala,
               da trg dela potrebuje več in nove izvajalce ukrepov, nove pristope, predvsem pa je
               treba poenostaviti postopke in zmanjšati število dokumentov, ki urejajo to področje.</p>
               <p>Največje ovire pri izvajanju obstoječe zakonodaje so predvsem naslednje. Nejasna
               razmejitev aktivnosti glede na vire financiranja, ko gre za bodisi storitve bodisi
               ukrepe. Drugič: časovno zamudni postopki za porabo proračunskih sredstev za aktivno
               politiko zaposlovanja; nezadostne podlage za vključevanje nekaterih ogroženih skupin
               oseb, ki se pojavljajo na trgu dela; novim razmeram na trgu dela neprilagojen sistem
               zavarovanja za primer brezposelnosti in posledično oteženo izvajanje tega sistema,
               vključno z odločanjem o pravicah iz sistema zavarovanja. In ne nazadnje, nezadostne
               podlage za sodelovanje različnih institucij pri obravnavi oseb z zaposlitvenimi
               ovirami.</p>
               <p>Eden ključnih razlogov za spremembo zakonodaje je tudi prenos evropske zakonodaje v
               nacionalni pravni okvir, predvsem na področju prostega pretoka delovne sile.</p>
               <p>Poglavitni cilj novega zakona o urejanju trga dela je nadaljnje uveljavljanje
               koncepta prožne varnosti na trgu dela v Republiki Sloveniji. Ta cilj bo dosežen v
               povezavi s spremembami sistemskih zakonov, ki urejajo delovna razmerja in sistem
               socialne varnosti na eni strani, ter povečano vlogo aktivne politike zaposlovanja ter
               večjo varnostjo brezposelnih oseb na drugi strani. S tem bomo okrepili varnost oseb,
               ki so izgubile zaposlitev oziroma je njihova zaposlitev ogrožena.</p>
               <p>Omogočili bomo mladim hitrejši dostop do denarnih nadomestil za primer
               brezposelnosti in starejšim podaljšali čas prejemanja tega nadomestila. Povečali bomo
               uspešnost in učinkovitost izvajanja ukrepov aktivne politike zaposlovanja, zmanjšali
               bomo administrativne obremenitve za podjetja in osebe na trgu dela ter povečali
               nadzor nad institucijami na tem trgu. Zakon uvaja tudi strožji finančni in strokovni
               nadzor nad delovanjem institucij, ki sodelujejo pri urejanju zaposlovanja. Ključen
               poudarek je na sistematičnem pristopu k poročanju ter spremljanju in evalvaciji
               ukrepov. S tem bo omogočena bolj učinkovita in gospodarna poraba javnih sredstev.</p>
               <p>Zakon o urejanju trga dela bo tako podlaga za učinkovitejše izvajanje storitev na
               tem trgu, ki se bodo po novem lahko izvajali tudi preko koncesionarjev. Podlaga bo za
               učinkovitejše izvajanje aktivne politike zaposlovanja, saj zakon prinaša nove rešitve
               za bolj učinkovito odzivanje na hitre spremembe na trgu dela. Bo pa tudi podlaga za
               učinkovitejše izvajanje sistema zavarovanja za primer brezposelnosti in pravice iz
               tega zavarovanja, saj spreminja pogoje pridobitve denarnega nadomestila, širi krog
               upravičencev, zvišuje znesek nadomestila v prvih treh mesecih prejemanja in povečuje
               ta znesek – oziroma v maksimalnem in minimalnem znesku. Lahko rečemo, da bomo s tem
               povečali varnost v primeru izgube zaposlitve, posebej bi izpostavil mlajše zaposlene
               oziroma mlajšo generacijo, ki dostikrat opravlja delo v tako imenovanih prožnih
               oblikah. Bomo pa tudi omogočili hitrejšo pot do prve oziroma ponovne zaposlitve
               tistim, ki zaposlitev izgubijo in, seveda, zagotovili učinkovitejše izvajanje ukrepov
               na trgu dela. Med njimi bi še posebej omenil karierno orientacijo, denarno
               spodbujanje aktivnosti brezposelnih oseb, sodelovanje med uradi za delo in centri za
               socialno delo pri iskanju rešitev tudi za prejemnike denarnih nadomestil, pa tudi
               strožji nadzor nad posredniki dela delavcev, kar je bilo doslej večkrat izpostavljeno
               kot problem. Hvala lepa.</p>
            </sp>
            <sp xml:id="SDZ5-Redna-19-2010-07-14.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Prva ima besedo dr. Andreja
               Črnak Meglič v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-19-2010-07-14.sp118">

               <speaker>DR. ANDREJA ČRNAK MEGLIČ:</speaker>

               <p>Ponovno vas pozdravljam! Že kar lep čas smo skupaj. Spoštovani!</p>
               <p>Predlog zakona o urejanju trga dela je tretji iz paketa delovnopravne zakonodaje, ki
               ga obravnavamo danes. Ob tem je pomembno poudariti, da tokrat pa gre za predlog, ki
               je dosegel stopnjo usklajenosti s socialnimi partnerji. Slednje ni presenetljivo, saj
               zakon znatno povečuje pravice brezposelnih oseb in hkrati širi krog upravičencev do
               nadomestila za brezposelnost. Ni nepomembno, da bo finančno breme večjega obsega
               pravic na svoja ramena prevzela država.</p>
               <p>Predlog zakona je danes v prvi obravnavi in v Poslanski skupini Socialnih demokratov
               ga bomo podprli kot primerno podlago za nadaljnjo obravnavo. Seveda pa pričakujemo,
               da bodo morebitni novi, dobri predlogi za izboljšanje besedila zakona upoštevani v
               nadaljnji obravnavani. Predlagani zakon podpiram tudi zato, ker bolj celovito in
               pregledno, kot je to do sedaj, ureja področje politike zaposlovanja in skrbi za
               brezposelne.</p>
               <p>Omeniti velja, da je bil sedaj veljavni zakon o zaposlovanju in zavarovanju za
               primer brezposelnosti, kot je omenil že minister, sprejet že davnega leta 1991 in
               velikokrat noveliran. Vse spremembe in dopolnitve pa niso prispevale h
               kontistentnosti zakona. Že samo zato je bil čas, da Vlada oziroma pristojno
               ministrstvo pripravi nov sistemski zakon s tega področja. Ker pa smo hkrati v obdobju
               ene največjih gospodarskih in finančnih kriz, je ta zakon pomemben tudi z vidika
               uvajanja večje prožne varnosti na trgu dela, ki je zaradi globalizacije gospodarstva
               tudi v Sloveniji neizogiben proces. Večja prožnost in varnost na trgu dela za seboj
               avtomatično potegne tudi vprašanje zagotavljanja ustreznega socialnega položaja
               ljudi. Za Socialne demokrate je socialna varnost enako pomembna kot prožnost na trgu
               dela. Predlagani zakon o urejanju trga dela govori torej o varnostni plati kovanca,
               ki ga imenujemo varna prožnost. Hkrati pa je z izboljšavami na področju aktivne
               politike zaposlovanje, to je tretji steber varne prožnosti, skrbi, da se bo večja
               prožnost dejansko odrazila na prožnejšem zaposlovanju in ne le na prožnejšem
               odpuščanju.</p>
               <p>Predlog zakona na področju pravic prinaša nekaj konkretnih izboljšav. Najprej je
               treba omeniti spremenjene pogoje za pridobitev denarnega nadomestila za
               brezposelnost. Predlog zakona širi krog upravičencev do denarnega nadomestila, saj
               bodo po novem nadomestilo lahko pridobile tudi osebe, ki so bile zaposlene vsaj 9
               mesecev v zadnjih 24 mesecih. To je bistveno ugodneje od sedanje ureditve, ki kot
               pogoj za pridobitev pravice določa vsaj 12 mesecev zaposlitve v zadnjih 18 mesecih.
               Na ta način bodo do denarnega nadomestila upravičeni tudi mnogi mladi, ki do sedaj te
               pravice niso imeli. Denarna nadomestila bodo v prvih treh mesecih prejemanja višja in
               so povečana s 70 na 80 % osnove, hkrati pa se bo podaljšala doba prejemanja
               nadomestila za delavce, ki so starejši od 55 let. Z vidika utrjevanja socialnega
               modela, za kar si Socialni demokrati vseskozi prizadevamo, je bistveno, da predlog
               zakona prinaša pravice, ki se povečujejo, širi krog upravičencev, ki se lahko
               prostovoljno zavarujejo za primer brezposelnosti, posledično pa se povečuje tudi krog
               upravičencev do denarnega nadomestila za čas brezposelnosti.</p>
               <p>S spremembo vstopnih pogojev bodo do denarnega nadomestila pogosteje upravičeni tudi
               mladi, torej prihaja tudi do medgeneracijske prerazporeditve, ki imajo malo delovnih
               izkušenj, kar bo povečalo njihovo socialno varnost. V predlogu zakona o trgu dela se
               povečuje tudi dovoljen obseg dela brezposelnih s ciljem, da ohranijo stik s trgom
               dela, torej tako imenovana aktivacija, pri tem pa bodo ohranili pravico do denarnega
               nadomestila. Uvaja se tudi delna brezposelnost, kjer brezposelni ob sprejemanju
               zaposlitve za krajši delovni čas ohranijo pravico do sorazmernega dela denarnega
               nadomestila za čas brezposelnosti.</p>
               <p>Socialni demokrati ocenjujemo, da so ti ukrepi naravnani v povečevanje socialne
               varnosti iskalcev zaposlitev, tudi z uvajanjem novih ukrepov aktivne politike
               zaposlovanja, s čimer se krepi socialno vključevanje ranljivih skupin na trg dela. K
               temu bo precej pripomogla tudi nova opredelitev pojma ranljivih skupin na trgu dela,
               ki bo bistveno izboljšala možnosti za njihovo prednostno vključevanje v ukrepe
               aktivne politike zaposlovanja. Pomembna izboljšava, ki predstavlja korak k močnejšemu
               socialnemu partnerstvu in kar so posebej pozdravili tudi sindikati, pa je dejstvo, da
               predlog zakona povečuje vlogo socialnih partnerjev pri oblikovanju politike trga dela
               oziroma oblikovanju ukrepov aktivne politike zaposlovanja in njegovem izvajanju.</p>
               <p>Ena izmed pomembnih sprememb, ki jih prinaša zakon, so tudi izboljšave na področju
               agencij za posredovanje dela delavcem. Pri tem gre za kompleksno področje urejanja,
               na katerem je v preteklosti prihajalo do številnih zlorab in kršenja pravic delavcev,
               v sedanji ureditvi, na primer, ni jasne ločnice med izvajanjem storitev in
               posredovanjem delavcev, kar onemogoča učinkovit nadzor. Predlog zakona tako natančno
               opredeljuje pogoje in postopke za zagotavljanje dela delavcev drugemu uporabniku in
               na tem področju opredeljuje tudi inšpekcijski nadzor.</p>
               <p>Skratka, predlagani zakon pomeni pomemben korak v uvajanju tako imenovane zunanje
               fleksibilnosti, ki bo s povečevanjem pravic oseb, ki so postale brez zaposlitve, in
               širšim zajemom le-teh ustrezno varna. Izboljšani ukrepi na področju aktivne politike
               zaposlovanja pa pomenijo še večjo skrb države, da brezposelnim čim prej pomaga do
               zaposlitve in jim s tem omogoči, da sami poskrbijo za svojo socialno varnost.</p>
               <p>Poslanska skupina Socialnih demokratov predlagani zakon v prvi obravnavi podpira.
               Hvala lepa.</p>
            </sp>
            <sp xml:id="SDZ5-Redna-19-2010-07-14.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod
               Marijan Pojbič.</p>
            </sp>
            <sp xml:id="SDZ5-Redna-19-2010-07-14.sp120">

               <speaker>MARIJAN POJBIČ:</speaker>

               <p>Spoštovani!</p>
               <p>Razlogi za sprejem predloga zakona o urejanju trga dela, kot jih navaja Vlada
               Republike Slovenije, so po oceni Poslanske skupine Slovenske demokratske stranke v
               nekaterih segmentih predloga zakona utemeljeni, in sicer Vlada navaja, da je
               gospodarska in finančna kriza pokazala, da je na trgu dela nujno zagotoviti nove
               izvajalce ukrepov, nove pristope, predvsem pa je treba poenostaviti postopke in
               zmanjšati število dokumentov, ki urejajo to področje. Največja ovira pri izvajanju
               programov je nejasna razmejitev aktivnosti, ki se izvajajo in financirajo kot javna
               služba, in aktivnosti, ki se financirajo programsko.</p>
               <p>Sistem zavarovanja za primer brezposelnosti je zastarel in ga je v praksi težko
               izvajati. Sedanja kriza, katere posledica je visoka brezposelnost, je pokazala, da
               sedanji sistem zavarovanja za primer brezposelnosti mnogim ne zagotavlja zadostne
               varnosti ob izgubi zaposlitve. Prav tako se je ob pripravi omenjenega predloga
               zakona, ki bo urejal trg dela, v Sloveniji problem študentskega dela prenesel in
               reševal v skladu s sprejeto odločitvijo, da se to področje uredi v posebnem zakonu o
               malem delu.</p>
               <p>Zavod Republike Slovenije za zaposlovanje je najpomembnejši izvajalec ukrepov na
               trgu dela. Vlada ugotavlja, da Zavoda Republike Slovenije za zaposlovanje pri svojem
               delu ne razpolaga z nekaterimi specifičnimi znanji za delo z brezposelnimi osebami,
               zato je tudi na tem področju treba poiskati potrebne rešitve. Tudi agencije za
               posredovanje dela, ki so z vidika fleksibilnosti trga dela v EU zelo pomembne, so pri
               nas zelo številne, zato je to področje treba na novo urediti. Torej, navedenih je
               veliko področij, ki jih zajema predlagani zakon in jih je treba na novo urediti.</p>
               <p>Predlagani zakon sledi naslednjim ciljem: povečanje varnosti iskalce zaposlitev,
               vzpostavitev mreže izvajalcev, ki bodo omogočali učinkovito izvajanje ukrepov,
               povečanje učinkovitosti izvajanja ukrepov aktivne politike zaposlovanja in zmanjšanja
               administrativnih bremen za podjetja in osebe na trgu dela. Rešitve, ki jih predlaga
               omenjeni zakon, povečanje kroga upravičencev do denarnega nadomestila, mladi z manj
               kot letom dni delovne dobe, in povišanje višine nadomestila za prve tri mesece s 70
               na 80 %. Za tovrstne ukrepe v Poslanski skupini Slovenske demokratske stranke menimo,
               da so potrebni, vendar to povišanje ni zadostno. Tistim, katerim je osnova za odmero
               nadomestila minimalna plača, predstavlja to izredno malo. Ob tem v Poslanki skupini
               Slovenske demokratske stranke opozarjamo, da se pravica do odpravnine po zakonu o
               delovnih razmerjih kar precej znižuje. Ta ukrep tako imenovane fleksivarnosti je s
               tega vidika precej neuravnotežen. Na eni strani torej govorimo o povečanju
               fleksibilnosti, po drugi strani pa se ne zagotavlja enaka stopnja varnosti. Prav tako
               zakon predlaga podaljšanje trajanja denarnega nadomestila za osebe, ki so starejše od
               50 let in imajo več kot 25 let delovne dobe, omogočanje delne brezposelnosti ob
               ohranitvi sorazmerne pravice do denarnega nadomestila, prednostno vključevanje
               ranljivih skupin prejemnikov denarnih nadomestil in denarne socialne pomoči v ukrepe
               aktivne politike zaposlovanja, pravice brezposelnih oseb do opravljanja določenih
               oblik dela ob ohranitvi pravice do denarnega nadomestila za primer brezposelnosti.
               Uvaja se možnost novih izvajalcev ukrepov, predvsem koncesionarjev in fundacije. Prav
               tako predvideva uvajanje novih ukrepov aktivne politike zaposlovanja, kot sta
               nadomeščanje na delovnem mestu in delitev delovnega mesta, širitev storitev
               vseživljenjske karierne orientacije kot prvega koraka na poti do zaposlitve,
               poenostavitev postopkov izbire izvajalcev in delodajalcev, vključevanje socialnih
               partnerjev na lokalni ravni in sistematično spreminjanje in vrednotenje ukrepov
               aktivne politike zaposlovanja, ukinitev nepotrebnih administrativnih bremen za
               podjetja in iskalce zaposlitve ter uvajanje sodobnih elektronskih storitev.</p>
               <p>V Poslanski skupini Slovenske demokratske stranke opozarjamo, da zakon ni v celoti
               usklajen z Ekonomsko-socialnim svetom, in sicer je neusklajenih 8 členov tega zakona.
               Prav tako opozarjamo, da je prišlo do precejšnjega zmanjšanja pravic na področju
               čakanja na upokojitev. Sedaj ima brezposelni po izteku pravice do denarnega
               nadomestila pravico, da mu zavod plačuje prispevke za ZPIZ, če mu do upokojitve
               manjka največ tri leta, po novem pa le še, če mu manjka eno leto. Z zmanjšanjem te
               precejšnje ugodnosti se je seveda mogoče strinjati, toda najti je treba rešitve tudi
               za tiste starejše, ki se bodo dejansko znašli v težavah, saj jih nihče ne bo hotel
               zaposliti tudi zato, ker predstavljajo večji strošek, kar pa predstavlja problem, ki
               bi ga morali urediti v zakonu o delovnih razmerjih. Te osebe bodo po vsej verjetnosti
               prišle iz evidence prejemnikov nadomestil za brezposelnost v evidenco prejemnikov
               socialnih pomoči.</p>
               <p>Kljub temu da naj bi novi zakon prinesel podlage za učinkovitejšo politiko aktivne
               politike zaposlovanja, je dejstvo, da sedanja politika ni dovolj učinkovita.
               Sprašujemo se, ali prihodnja bo ali bo prišlo tudi do sprememb programov. Pomembni so
               namreč konkretni programi, ne le strategija in ukrepi, ki ostajajo na deklarativni
               ravni. Ministrstvo za delo, družino, socialne zadeve, invalide, se rado pohvali, da
               je povečalo sredstva za izvajanje aktivne politike zaposlovanja. Toda učinkovitost se
               ne meri le s količino denarja, ki je namenjena za aktivno politiko zaposlovanja.
               Pomembno je, ali so bili s temi sredstvi res doseženi neki cilji ali pa je šlo le za
               razdeljevanje denarja. Ali ministrstvo razpolaga z analizami glede učinkovitosti za
               doseganje ciljev in kakšni so ti rezultati?</p>
               <p>In seveda, v Poslanski skupini Slovenske demokratske stranke Predlogu zakona o
               urejanju trga dela ne bomo nasprotovali, seveda pa pričakujemo, da se bo v nadaljnjih
               obravnavah predlog zakona z amandmaji še izboljšal in tako dosegel cilje, ki so namen
               tega zakona. Hvala.</p>
            </sp>
            <sp xml:id="SDZ5-Redna-19-2010-07-14.sp121">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Stališče Poslanske skupine Zares bo predstavil gospod Franco Juri.</p>
            </sp>
            <sp xml:id="SDZ5-Redna-19-2010-07-14.sp122">

               <speaker>FRANCO JURI:</speaker>

               <p>Spoštovani predsedujoči, spoštovani minister, kolegice in kolegi!</p>
               <p>Zakon o urejanju trga dela je sicer zgolj eden v paketu tako imenovanega trojčka
               predlogov zakonov, ki jih je Vlada posredovala v parlamentarno proceduro zaradi
               sprememb na področju trga dela. Gre za predlog zakona, za katerega se lahko vsi
               iskreno strinjamo, da je zaradi dejanskih sprememb na tem področju dobrodošel in
               nujno potreben. Zakon je povezan s spremembami tako na področju delovnih razmerij kot
               študentskega dela. Vsebina zakona bo sicer v celoti nadomestila Zakon o zaposlovanju
               in zavarovanju za primer brezposelnosti, ki je urejal področje politike zaposlovanja,
               sistem zavarovanja za tiste, ki so delovno mesto izgubili, štipendiranje, področje
               študentskega dela in predstavljal osnovo za delovanje institucij na trgu dela, v
               največji meri Zavoda Republike Slovenije za zaposlovanje.</p>
               <p>Spremembe, ki jih je doživljal obstoječi zakon, so bile parcialne, saj nobena izmed
               prejšnjih vlad ni uspela celovito pristopiti k ustreznim spremembam, ki bi sledile
               dejanskemu stanju na trgu dela.</p>
               <p>Aktivna politika zaposlovanja je bila v zadnjih letih posodobljena, saj so bili
               uvedeni številni novi ukrepi in novi programi, njihovo izvajanje v celoti pa je
               onemogočala ravno neustrezna zakonodaja. Dodaten argument za spremembo oziroma
               sprejem zakona je tudi obstoječa gospodarska oziroma finančna kriza, ki je izraziteje
               pokazala, da je na trgu dela nujno potrebno zagotoviti nove izvajalce ukrepov, uvesti
               nove pristope, predvsem pa poenostaviti postopke.</p>
               <p>Ena izmed večjih anomalij je nejasna razmejitev aktivnostih, ki se izvajajo in
               financirajo kot javna služba, in aktivnosti, ki se financirajo programsko. To bo
               zakon o urejanju trga dela ustrezno uredil.</p>
               <p>Poglavitni cilji, ki jih navaja Vlada in jih v Poslanski skupini Zares podpiramo, so
               povečanje varnosti iskalcev zaposlitve, vzpostavitev mreže izvajalcev, ki bo
               omogočala učinkovito izvajanje ukrepov, povečanje učinkovitosti izvajanja ukrepov
               aktivne politike zaposlovanja in zmanjšanja administrativnih obremenitev za podjetja
               in osebe na trgu dela.</p>
               <p>Predlog zakona zato povečuje krog upravičencev do denarnega nadomestila za čas
               brezposelnosti z nižanjem vstopnih pogojev za pridobitev pravice, v prvih treh
               mesecih povečuje višino denarnega nadomestila za primer brezposelnosti, podaljšuje
               trajanje denarnega nadomestila za osebe, ki so starejše od 50 let in imajo več kot 25
               let delovne dobe, omogoča delno brezposelnost ob ohranitvi sorazmerne pravice do
               denarnega nadomestila, v ukrep aktivne politike zaposlovanja prednostno vključuje
               ranljive skupine prejemnikov denarnega nadomestila in denarne socialne pomoči in
               brezposelnim osebam omogoča opravljanje določenih oblik dela ob ohranitvi pravice do
               denarnega nadomestila.</p>
               <p>Poleg obstoječih določa nove izvajalce ukrepov po tem zakonu tu – govorim o
               koncesionarjih in fundacijah – med nove aktivne politike zaposlovanja pa vključuje
               tudi nadomeščanje na delovnem mestu in delitev delovnega mesta. Širi storitve
               vseživljenjske karierne orientacije kot prvega koraka na tej poti, in kot rečeno že v
               samem uvodu, poenostavlja postopke izbire izvajalcev in delodajalcev, vključuje
               socialne partnerje na lokalnem nivoju ter skladno z 21. stoletjem uvaja sodobne
               elektronske storitve.</p>
               <p>Na prvi pogled so spremembe sicer v večji meri naravnane izključno v pozitivni
               smeri, čeprav je treba priznati, da se bo trg dela po izhodu iz krize temeljito
               spreminjal. Zato ne bom v tej fazi obravnave ponovno poudaril politične in sociološke
               izzive, ki so pred nami. Že ob sprejemu izhodne strategije smo opozarjali, da je
               slovenski ekonomski model premalo razvojno in trajnostno naravnan, vključujoč tudi
               njegovo socialno plat.</p>
               <p>Dejstvo je, da tehnološki razvoj in razvoj storitev postavljata dolgoročno
               zaposlovanje, kot smo ga poznali do danes, pod vprašaj. Slovenija kot socialna država
               in država blaginje se bo morala ob povečani brezposelnosti odzivati hitreje in tudi
               bolj pogumno. Zato je v prvi vrsti potreben nov socialni konsenz, ki bo povečal
               občutljivost države blaginje za nova tveganja, povečal redistribucijo dohodkov in
               redefiniral plačljivo delo, kot edini vir, ki zagotavlja finančno neodvisnost in
               socialno varnost.</p>
               <p>V Zaresu kot rešitev pred povečano tveganostjo revščine, te je že danes okoli 12 %,
               in socialno izključenostjo, vidimo v uvedbi univerzalnega temeljnega dohodka, saj smo
               prepričani, da morajo enakopravnost, protidiskriminacija in individualizacija postati
               temelj novega koncepta urejanja socialne vključenosti. To je tudi eden od izhodov, ki
               bo olajšal vpeljavo tako imenovane varne prožnosti <q>"flex security"</q> v prakso.</p>
               <p>V Poslanski skupini Zares bomo predlog zakona podprli, seveda s pričakovanjem, da bo
               s spremembami zakona o delovnih razmerjih in ostalih reformnih predlogih pristojno
               ministrstvo v največji možni meri zaradi moralne vprašljivosti delovanja določenih
               delodajalcev zaščitilo najšibkejši člen v delovnem okolju, to je delavca.</p>
               <p>Hvala.</p>
               <p>Zakon bomo seveda podprli.</p>
            </sp>
            <sp xml:id="SDZ5-Redna-19-2010-07-14.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp xml:id="SDZ5-Redna-19-2010-07-14.sp124">

               <speaker>JAKOB PRESEČNIK:</speaker>

               <p>Še enkrat hvala za besedo, gospod podpredsednik. Gospod minister s sodelavci,
               kolegice in kolegi!</p>
               <p>V Poslanski skupini Slovenske ljudske stranke menimo, da se je mogoče strinjati z
               načeli in cilji zakona o urejanju trga dela, predvsem pa z dejstvom, da so na tem
               področju že dolgo pričakovane in potrebne spremembe.</p>
               <p>Predlog v prvem poglavju v uvodnih določbah kot poglavitne naloge države določa
               izvajanje ukrepov aktivne politike zaposlovanja, v skladu s strateškimi dokumenti za
               to področje, ter delovanje in razvoj sistema obveznega in prostovoljnega zavarovanja
               za primer brezposelnosti. Ob tem je predvideno zmanjšanje administrativnih bremen za
               delodajalce pri prijavi prostega delovnega mesta, saj povečuje število primerov, ko
               prijava ni potrebna. Sistem zavarovanja za primer brezposelnosti uvaja številne
               novosti, predvsem pa se nam zdi dobra rešitev in bolj fleksibilen pristop
               nadomeščanja na delovnem mestu in delitev delovnega mesta, kar je bil tudi naš
               predlog v preteklosti, predvsem v primerih starševstva, torej porodniškega dopusta.
               Kot pa je videti, pa ne vliva zaupanja koncept tako imenovane prožne varnosti, ki mu
               očitno sindikati ne zaupajo.</p>
               <p>Pozdravljamo tudi to, da je v prilogi že pravilnik o ureditvi podelitve koncesij,
               kar bi bilo dobro, da bi bila praksa tudi drugod, predvsem da se to zgodi tudi v
               zdravstveni in še kateri zakonodaji. Cilji zakona, kot so povečanje varnosti iskalca
               zaposlitev, vzpostavitev mreže izvajalcev, ki bo omogočala učinkovito izvajanje
               ukrepov, povečanje učinkovitosti izvajanja ukrepov aktivne politike zaposlovanja in
               zmanjšanje administrativnih obremenitev za podjetje in osebe na trgu dela so, po
               našem mnenju, prav tako sprejemljivi.</p>
               <p>Zakon predvideva ureditev trga: s povečanjem kroga upravičencev do denarnega
               nadomestila za čas brezposelnosti, z nižanjem vstopnih pogojev za pridobitev pravice,
               s povečanjem višine denarnega nadomestila za primer brezposelnosti v prvih treh
               mesecih, s podaljšanjem trajanja denarnega nadomestila za osebe, ki so starejše od 50
               let in imajo več kot 25 let delovne dobe, z omogočanjem delne brezposelnosti ob
               ohranitvi sorazmerne pravice do denarnega nadomestila, s prednostnim vključevanjem
               ranljivih skupin prejemnikov denarnega nadomestila in denarne socialne pomoči v
               ukrepe aktivne politike zaposlovanja, pravico brezposelnih oseb do opravljanja
               določenih oblik dela – ob ohranitvi pravice do denarnega nadomestila za primer
               brezposelnosti – z novimi izvajalci ukrepov po tem zakonu, predvsem koncesionarji in
               fundacijami, z uvajanjem novih ukrepov aktivne politike zaposlovanja, kot sta
               nadomeščanje na delovnem mestu in delitev delovnega mesta, s širitvijo storitev
               vseživljenjske karierne orientacije kot prvega koraka na poti do zaposlitve,
               poenostavitvami postopkov izbire izvajalcev in delodajalcev, z vključevanjem
               socialnih partnerjev na lokalni ravni in s sistematičnim spremljanjem in vrednotenjem
               ukrepov aktivne politike zaposlovanja.</p>
               <p>Z ukinitvijo nepotrebnih administrativnih bremen za podjetja in iskalce zaposlitve
               ter uvajanjem sodobnih elektronskih storitev se vsekakor strinjamo. Prav tako
               podpiramo povezovanje centrov za socialno delo in zavodov za zaposlovanje. Pri tem
               ponovno spomnimo, da centri za socialno delo potrebujejo kadrovske okrepitve ob vseh
               novih nalogah, predvsem z novo socialno zakonodajo. Skratka, zakon prinaša številne
               nove in dobre spremembe.</p>
               <p>Na področju zaposlovanja in reševanja v primeru brezposelnosti je v obravnavi v
               Državnem zboru več zelo obsežnih zakonov, ki bodo ob uveljavitvi zahtevali izredno
               logistiko in usklajenost ustreznih služb. Ali bodo pa sploh kadrovsko usposobljeni,
               ali bo dovolj učinkovita kontrola, da pri celi množici novosti ne bo prihajalo do
               splošne zmešnjave, pa tudi nepravilnosti. Hvala lepa.</p>
            </sp>
            <sp xml:id="SDZ5-Redna-19-2010-07-14.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-19-2010-07-14.sp126">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav ministru in sodelavcem, kolegicam
               in kolegom!</p>
               <p>Predlagatelj zakona je pripravil in spisal ta predlog v želji in nuji po: prvič,
               modernizaciji celega sistema veljavne ureditve področja zaposlovanja in zavarovanja
               za primer brezposelnosti. Skoraj 20 let star zakon je sicer bil kar 18-krat
               noveliran, spremembe in dopolnitve pa so sistemsko posegle v zakon, kar je povzročalo
               izvedbene težave glede vseh ukrepov, ki se izvajajo skozi aktivno politiko
               zaposlovanja. Drugič, prilagajanje zakonodaje in ukrepov aktivne politike
               zaposlovanja v luči fleksibilizacije trga delovne sile in prilagajanje le-tega še
               vedno aktualni, sicer ne več tako silni gospodarski in finančni krizi. To se dosega
               skozi oblikovanje takšnih rešitev, ki bodo povečale varnost iskalcev zaposlitve in
               tudi dogradile oziroma razširile sistem možnosti vključevanja v programe
               zaposlovanja.</p>
               <p>V Poslanski skupini DeSUS se strinjamo, da so zelo različne situacije, v katerih je
               zaradi velike raznolikosti okoliščin, zaradi katerih je neka oseba brezposelna,
               nezaposlene nemogoče obravnavati na skupnem imenovalcu in je v okviru varstva
               njihovih pravic ter njihovih zaposlitvenih možnosti, torej, pravice in ukrepe
               zaposlovanja, slednje smiselno oblikovati glede na vsako posamezno ciljno skupino.
               Temu predlog zakona ustrezno sledi. Predvideva namreč tako razširitev pravic iz
               naslova brezposelnosti, ki jih prilagaja hitrim spremembam potreb po delavcih v
               podjetjih, ter problemom brezposelnosti dveh kritičnih skupin, mladih iskalcev
               zaposlitve in starejših delavcev. Uvaja sistem nove skupine upravičencev do ukrepov
               aktivne politike zaposlovanja, katerih status ni brezposelnost, prihajajo pa iz tako
               imenovanih ranljivih skupin. Utrjuje in dopolnjuje veljavne in uvaja nove ukrepe in
               programe, ki naj bi ugodneje vplivali tudi na nadaljnje možnosti zaposlovanja.</p>
               <p>Nadalje se ključne spremembe veljavne ureditve nanašajo še na predvidevanje novih
               izvajalcev ukrepov, kar razširja obstoječo mrežo še na fundacije za izboljšanje
               zaposlitvenih možnosti, ki bodo delovale v lokalnem okolju na način, da bodo
               povezovale socialne partnerje ter izvajale programe usposabljanja in izobraževanja,
               ki bodo namenjeni tako delodajalcem kot tudi delavcem.</p>
               <p>Upamo, da bo s prenovo področja zagotavljanja oziroma posredovanja dela drugemu
               uporabniku, torej agenciji za zagotavljanja dela, tu končno vzpostavljen red in
               nadzor, saj dvomimo, da danes 179 agencij dela v skladu s poslanstvom oziroma namenom
               svoje ustanovitve.</p>
               <p>Poslanska skupina DeSUS ta zakon pozdravlja in ga podpiramo, opozorim pa naj, da bo
               zaradi preostale oziroma pravne zakonodaje, ki je in še bo v obravnavi, v odvisnosti
               od njegove uveljavitve oziroma neuveljavitve, treba zakonske določbe v naslednji fazi
               postopka verjetno nekoliko sanirati. Hvala lepa.</p>
            </sp>
            <sp xml:id="SDZ5-Redna-19-2010-07-14.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Stališče poslanske skupine Slovenske nacionalne skupine bo predstavil gospod Miran
               Györek.</p>
            </sp>
            <sp xml:id="SDZ5-Redna-19-2010-07-14.sp128">

               <speaker>MIRAN GYÖREK:</speaker>

               <p>Hvala za besedo, predsedujoči. Spoštovane kolegice, kolegi, gospod minister,
               predstavniki ministrstva!</p>
               <p>Sam naziv pričujočega predloga zakona govori o vsebini zakona. Torej o urejanju trga
               dela, ki predstavlja enega od najpomembnejših segmentov človekovega življenja, saj se
               na tem trgu srečujejo iskalci zaposlitve z znanji, veščinami in delovnimi izkušnjami
               in na drugi strani kandidati, ki iščejo kandidate za prosta delovna mesta.</p>
               <p>Nove zaposlitvene možnosti iščejo tako brezposelni kot tisti, ki delo sicer imajo,
               vendar bi želeli opravljati drugi poklic ali pa jim bo zaposlitev prenehala in iščejo
               nove priložnosti na trgu dela. In prav slovenski trg dela ima kar nekaj značilnosti,
               ki v določeni meri odstopajo od splošnih ustaljenih značilnosti trgov dela v drugih
               primerljivih evropskih državah. Naj omenim samo nekaj specifičnih značilnosti oziroma
               pomanjkljivosti na slovenskem trgu dela, za katerega je značilna nezadostna
               fleksibilnost. Slovenija mora doseči večjo fleksibilnost na trgu dela in pri
               zaposlovanju, bolj pogoste delne in začasne zaposlitve, lažji pretoki mobilne delovne
               sile. Ljudje bi morali postati bolj odgovorni za svoje delo, zaposlitev in
               izobraževanje. Tudi plačna politika bi morala v večji meri omogočiti prilagodljivost
               stroškov dela na podjetniški ravni, kjer se mora povečati socialna odgovornost
               ljudi.</p>
               <p>In še lahko naštevamo nekatere značilnosti slovenskega trga dela, recimo, kot so:
               nizka stopnja delovne aktivnosti v določenih starostnih skupinah prebivalstva,
               prenizka izobrazbena in kvalifikacijska raven, prevelik delež nezahtevnih delovnih
               mest, izobrazbena, poklicna in regionalna struktura, neskladja, neenak dostop do dela
               in kapitala in še bi lahko rekli kakšno pri opisu stanja in problemov na slovenskem
               trgu dela, ki bi jih moral novi predlog zakona o urejanju trga dela upoštevati, če
               želimo ustrezno reagirati na izzive novega časa in dosegati sile z ustreznimi
               usmeritvami in pravimi ukrepi.</p>
               <p>Za razreševanje prej navedenih problemov je tudi za Slovenijo zavezujoč lizbonski
               proces, s katerim iščemo v Evropi določeno ravnotežje med na znanju temelječem
               gospodarskem razvoju in socialno kohezijo. Zato v Slovenski nacionalni stranki menimo
               in pričakujemo, da bo Vlada sčasoma pripravila, dodelala takšen predlog zakona, ki bo
               zagotovil doseganje sledečih ciljev: povečanje stopnje delovne aktivnosti, izboljšati
               izobrazbeno in kvalifikacijsko sestavo aktivnega prebivalstva, povečati delež
               zahtevnih in po znanju intenzivnih delovnih mest, razreševati strukturna,
               izobrazbena, poklicna in regionalna neskladja in omejevati neenakost na trgu delovne
               sile in tako naprej. No, in kaj od tega vsebuje v obravnavo vloženi Predlog zakona o
               urejanju trga dela? V Slovenski nacionalni stranki smo ga vsebinsko temeljito
               obdelali in žal ugotovili, da predlog, čeprav uvaja nekatera področja, ureja nekatera
               področja ustrezno, vseeno ne izpolnjuje naših pričakovanj. In verjetno v takšni
               obliki in s takšno vsebino ne bo učinkovito reševal vseh prej omenjenih problemov in
               bi kar predlagali, da ministrstvo pristopi k temeljitejši dodatni obdelavi in
               pripravi predloga.</p>
               <p>Skratka, z drugimi besedami: menimo, da predlog potrebuje za nadaljnjo obravnavo
               vseeno določeno dodelavo, pa četudi, kot sem že rekel, vsebuje nekatere pozitivne
               rešitve, kot so na primer uvajanje aktivne politike zaposlovanja, povečanje varnosti
               iskalcev zaposlitve in do neke mere tudi izboljšanje koncepta varne prožnosti na trgu
               dela. Glede varne prožnosti – kot sem nekje zasledil, v bistvu je iz strokovne
               literature povzeta neka kombinacija besed <q>"fleksibility"</q> in <q>"security"</q>, pa smo zdaj
               dobili varno prožnost, ki sama po sebi kot pojem ne pove vsega.</p>
               <p>Potem tudi ne nazadnje hitrejše odzivanje države na dinamične spremembe na trgu
               dela, to je ravno ta fleksibilnost, ki sem jo uvodoma omenil, pa tudi pozitivna stvar
               – vloga vseživljenjske karierne orientacije pri odločitvah posameznikov na poklicni
               poti, pa ne nazadnje tudi hitrejša obravnava brezposelnih oseb. Vse to so pozitivne
               strani tega predloga, sem pa prepričan, da bo v nadaljnji obravnavi, do katere bo
               tudi prišlo, v določenih segmentih oziroma členih, treba še marsikaj amandmirati.
               Toliko. Hvala.</p>
            </sp>
            <sp xml:id="SDZ5-Redna-19-2010-07-14.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Ljubo Germič.</p>
            </sp>
            <sp xml:id="SDZ5-Redna-19-2010-07-14.sp130">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Še enkrat lep pozdrav!</p>
               <p>V času zaostrenih gospodarskih razmer in ob višji brezposelnosti se je še bolj
               pokazala neustreznost zakonske ureditve trga dela. Zakon o urejanju trga dela sodi v
               paket delovnopravne zakonodaje, ki obsega še spremembe in dopolnitve ostalih zakonov,
               ki so tudi danes in že v preteklih dnevih v obravnavi.</p>
               <p>S spremembo zakonodaje se ureja področje trga dela, njegova večja fleksibilnost na
               eni in večja varnost na drugi strani. Cilji zakona so usmerjeni h krepitvi socialne
               države in h krepitvi konkurenčnosti slovenskega gospodarstva, ki bo omogočalo nove in
               ustrezno plačane zaposlitve.</p>
               <p>Sedaj veljavni zakon o zaposlovanju in zavarovanju za primer brezposelnosti ureja
               politiko zaposlovanja, sistem zavarovanja za primer brezposelnosti, štipendiranje in
               področje študentskega dela, predstavlja tudi temelj za delovanje Zavoda za
               zaposlovanje in skladov dela. Spremembe na trgu dela so ga naredile nekonsistentnega
               in zastarelega. Določbe o štipendiranju so bile umaknjene iz zakona že leta 2007.
               Zakon o malem delu bo uredil področje študentskega dela na novo in ga tudi ne bo več
               v zakonu o urejanju trga dela.</p>
               <p>V praksi se na področju aktivne politike zaposlovanja izvaja veliko novih rešitev
               ter ukrepov, ki pa jih je zaradi neustrezne zakonodaje težko izvajati. Ena večjih
               težav je tudi nejasno financiranje, torej, kaj se financira kot javna služba in kako
               se financirajo posamezni programi, predvsem pa so problem predolgi postopki.</p>
               <p>Pri LDS bi radi izpostaviti dve pomanjkljivosti trenutnega zakona. Prva je, da
               trenutni sistem zavarovanja za primer brezposelnosti mnogim ne zagotavlja varnosti.
               Izpostavljeni so mladi, saj je trenutni pogoj za prejemanje nadomestila vsaj 12
               mesecev zaposlitev v zadnjem letu in pol. To pa je večini mladih iskalcev zaposlitve
               nedosegljivo. To pomanjkljivost novi zakon odpravlja in s tem tudi prinaša več
               enakosti na trg dela. Tudi OECD nas opozarja, da imamo preveč ljudi, ki ne dobijo
               nadomestila v primeru brezposelnosti. Starejši delavci imajo večjo varnost
               zaposlitve, zaposlitve največkrat za nedoločen čas, mlajši pa po pravilu za določen
               čas, iz česar pa sledijo lahko druge omejitve, recimo pri pridobivanju kreditov.</p>
               <p>Druga, tudi medijsko odmevna anomalija pa so agencije za iskanje zaposlitev. V
               Sloveniji naj bi jih bilo kar 179. Preko njih pa bi bilo po nekaterih ocenah
               zaposleno približno 1 % delovne sile. V glavnem so posredniki za delo na področju
               gradbeništva in industrije. O njihovem delu obstajajo različna stališča. Po mnenju
               sindikatov agencije pri posredovanju dela kršijo delovnopravno zakonodajo,
               delodajalci pa ocenjujejo agencije kot koristne, saj lahko preko njih hitro dobijo
               delavce. Ob tem Ministrstvo za delo, družino, socialne zadeve in inšpektorat za delo
               ugotavljata, da mnoge agencije niso vpisane v register, delajo brez koncesijskih
               pogodb in podobno. Zato v Poslanskem klubu LDS podpiramo rešitev v zakonu, ki na tem
               področju vnaša več reda in se ustrezno odziva na opozorila iz prakse. Določeno je, da
               se v poslovni register lahko vpišejo samo agencije, ki v zadnjih dveh letih niso
               kršile delovnopravne in socialne zakonodaje, ki nimajo neporavnanih obveznosti s
               področja davkov in prispevkov.</p>
               <p>Predlog zakona o urejanju trga dela po mnenju LDS prinaša vrsto ustreznih sprememb,
               ki bodo povečale varnost iskalcev zaposlitev, saj se povečuje krog upravičencev do
               denarnih nadomestil za čas brezposelnosti. Pogoj bo zaposlitev v zadnjih
               štiriindvajsetih mesecih vsaj za 9 mesecev. To bo prineslo večjo socialno varnost
               mlajši generaciji. Denarna nadomestila za prve tri mesece bodo višja, prav tako pa se
               izboljšuje prejemanje denarnega nadomestila za osebe, ki so starejše od 50 let in
               imajo več kot 25 let delovne dobe. Gre za pomembne elemente uveljavljanja koncepta
               varne prožnosti, katere načelo je večja fleksibilnost trga dela, vendar pa tudi večja
               varnost za čas morebitne brezposelnosti.</p>
               <p>V Poslanskem klubu LDS podpiramo uvedeni model tako imenovane delne brezposelnosti,
               kjer brezposelni ob sprejemu zaposlitve za krajši delovni čas ohranijo pravico do
               sorazmerne pravice do denarnega nadomestila. Prednostno bo urejeno vključevanje
               ranljivih skupin prejemnikov denarnega nadomestila in denarne socialne pomoči v
               ukrepe aktivne politike zaposlovanja, saj bo sedaj obvezno sodelovanje centrov za
               socialno delo z zavodom za zaposlovanje pri pripravi posebnih programov za
               posameznike, ki še posebej težko – zaradi odvisnosti, duševnih motenj in podobno –
               dobijo zaposlitev.</p>
               <p>Nadalje podpiramo rešitve, da bodo status brezposelnih oseb lahko pridobile tudi
               osebe, ki se izobražujejo ob delu, kar je bilo sedaj problem, prav tako pa bodo
               storitve za iskanje zaposlitve lahko koristili na primer študenti in delavci, ki jim
               grozi izguba zaposlitve.</p>
               <p>Zakon bo omogočil podeljevanje koncesij za izvajanje javne službe na področju
               aktivnega zaposlovanja. Tako se predvideva ustanovitev fundacij za izboljšanje
               zaposlitvenih možnosti kot naslednikov sedanjih skladov dela. Izvajali bodo predvsem
               programe usposabljanja in opravljali nalogo povezovanja socialnih partnerjev na
               lokalnem nivoju. PO mnenju LDS ta zakon ureja trg dela tako, da bo socialno in
               medgeneracijsko pravičnejši. Z njim se želi doseči večjo uravnoteženost oziroma
               izenačevanje pogojev na trgu delovne sile. Zato ga v LDS podpiramo, saj med vrsto
               pozitivnih rešitev prinaša dodatno varnost iskalcem zaposlitve in podpira izvajanje
               aktivne politike zaposlovanja. Hvala lepa.</p>
            </sp>
            <sp xml:id="SDZ5-Redna-19-2010-07-14.sp131">

               <speaker>PODREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima Andrej Magajna.</p>
            </sp>
            <sp xml:id="SDZ5-Redna-19-2010-07-14.sp132">

               <speaker>ANDREJ MAGAJNA:</speaker>

               <p>Spoštovani gospod podpredsednik, gospod minister s sodelavci, kolegica in kolegi,
               lepo vas pozdravljam!</p>
               <p>Zakon, kot je napisan, v bistvu ne povzroča nekih polemik. Kot vidimo, je nujna
               sprememba, pravzaprav nadomešča zakon o zaposlovanju in zavarovanju za primer
               brezposelnosti. Sam sem ga moral opravljati v okviru strokovnega izpita, sem ga
               poznal, pa me je kar začudil podatek, da je bilo od leta 1991 kar 18 sprememb in je
               težko poznati vse spremembe. Tudi strokovni delavci so imeli težave, da so ta zakon,
               ki se je leta in leta dopolnjeval, spreminjal, obvladali in ga ustrezno
               interpretirali. Tako je bil nujen ta ukrep, zato ne bom ponavljal, ker je bilo že
               večkrat izrečeno, tudi vidim, da ni pravega interesa po neki širši razpravi. Imam eno
               uro časa, samo se ni bati, še kolegica bo nekaj časa<gap n="..."/></p>
               <p>Omejil se bom na 11. poglavje, ki morda tudi ni samo po sebi sporno, je prepis
               določil. Nanaša se na agencijo za zagotavljanje dela delavcev. Tu ni nekih večjih
               sprememb. Seveda so tudi te spremembe, ki se nanašajo na dejavnost določenih agencij,
               ki so v bistvu opravljale storitveno delo. Tu gre pa za posredovanje delovne sile
               uporabnikom, ki potem vključujejo delavce kot svoje delavce v delovno razmerje.
               Vseeno bi moralo ministrstvo, pa ne to, že prejšnje, zaskrbeti, zakaj se je naenkrat
               pojavilo toliko teh agencij. Kot beremo v obrazložitvi, je to ena najbolj
               priljubljenih oblik fleksibilnega zaposlovanja, tudi v tujini. Po mojem videnju in
               tudi po analizah, ki smo jih delali na Društvu za nezaposlene – to je bilo leta 2006,
               ko smo izvedli eno kar zanimivo anketo, o kateri sem že govoril na matičnem odboru –
               pa lahko ugotavljamo, da je to tudi ena ne samo priljubljenih oblik, ampak tudi
               zlorab pravic delavcev. Že pri zakonu o spremembah delovnega razmerja sem hotel
               opozoriti, pa ni bilo širše razprave, ker bodo novosti predložene. Predvsem se omenja
               73. člen. Sam pa menim, čeprav je gospod minister opozoril, da širili pa ne bomo zdaj
               še na druge spremembe. Včasih zadošča, poglejte, samo en odstavek ali polovica stavka
               in lahko ogromno spremenimo. Navezujem se na 58. člen Zakona o delovnih razmerjih, ki
               ga bom prebral, drugi odstavek. Zakaj je to zelo pomembno? Namreč, če bi ta 58. člen
               dopolnili še s tretjim odstavkom, bi morda te anomalije odpravili. Malo je treba, pa
               veliko lahko dosežemo.</p>
               <p>Poglejte, predčasna prekinitev potrebe po delu delavca pri uporabniku ne sme biti
               razlog za prenehanje pogodbe o zaposlitvi pri tej agenciji, recimo, pri delodajalcu,
               ki posoja delavce. No, mi smo iz te ankete ugotovili, da tega ni, kar določa tudi
               posebna pogodba o zaposlitvi. Delavec in delodajalec se v pogodbi o zaposlitvi
               dogovorita tudi o višini nadomestila plače za čas predčasnega prenehanja dela pri
               uporabniku oziroma za čas, ko delodajalec delavcu ne zagotavlja dela. Ta plača
               oziroma nadomestilo ne sme biti nižje kot 70 % minimalne plače. Mislim, da je
               inšpekcijski nadzor nad vsemi agencijami pokazal nek podatek, ki je bil pa malo
               prezrt pri interpretacijah, da tega sploh ni. Mene prav zanima, koliko agencij sploh
               zagotavlja to nadomestilo v času, ko delavec prekine delo pri uporabniku in čaka
               mesec, dva ali tri na delo pri drugem uporabniku. Pomanjkljivost te ureditve, torej
               govorimo o tem 58. členu, je v tem, da 58. člen govori, da predčasna prekinitev
               potrebe ne pomeni prekinitev delovnega razmerja na agenciji, vendar praviloma
               agencije takrat tudi prekinejo delovno razmerje ali pa dan kasneje. Po neki tožbi,
               moram sicer povedati, da je nisem videl, samo slišal sem za njo, se je agencija
               izgovorila na neopredeljenost, koliko časa je še dolžna imeti tega delavca. Moramo pa
               tudi razumeti agencije, da ne morejo imeti kar tri, štiri mesece delavca na čakanju,
               če tako rečem, ker od kod pa naj zagotovijo sredstva, od kod naj zagotovijo 70 %
               dohodka za tega delavca, saj delavec na agenciji ne ustvarja neke vrednosti, nekaj,
               kar bi lahko tržila, ker to ustvarja pri uporabniku. Torej agencija nima sredstev.</p>
               <p>Ko sem se že pred leti obrnil na ministrstvo, sem vprašal, kako naj agencija reši ta
               problem, ima delavca, po enem mesecu je prišlo do prekinitve, agencija pa ne sme
               prekiniti delovnega razmerja – kaj naj stori? Nadomestilo – koliko časa: en mesec,
               dva, tri? Kje naj pridobi sredstva? In takratni sekretar, mislim, da je bil gospod
               Dejan, je odgovoril, da pač to mora zaračunati uporabnikom na nek način; ali prek
               pavšala ali prek provizije. Samo v tem primeru bi bil ta najem izredno drag, če bi
               poleg vsega, kar mora uporabnik zagotoviti, kompletno vse pravice delavca, moral
               pokrivati še te mesece na čakanju. Tudi agencije so v neki težki situaciji, zato pač
               interpretirajo ta člen, da ga sicer ne odpustijo isti dan, ampak naslednji dan in
               rečejo: <q>"Saj smo ga imeli še en dan."</q> Mislim, da bi bilo dobro tu določiti, koliko
               časa je agencija dolžna še imeti delavca, ob tem ko ne dobi takoj novega uporabnika.
               Zdaj, če bi se dalo v sklopu teh sprememb zakona o delovnih razmerjih še z neko
               alinejo to dopolniti. Sam bom pripravil amandma, pa če ta zadeva ni preveč
               komplicirana tudi pravno, mislim, da bi se tukaj anomalije potem končale. Pravzaprav
               bi bili delavci veseli, da lahko delajo na agenciji, ker bi poleg vseh pravic imeli
               še dohodek, ko čakajo na drugega uporabnika. Praksa pa se je tukaj izrodila, ker
               ravno tega pa ni.</p>
               <p>Zanimiv je podatek, da največja agencija tega zagotavljanja dohodka oziroma
               nadomestila v času čakanja nima, ker baje delavcem – tisoč delavcev na leto obrača –
               takoj najde drugo zaposlitev. Tega pač ne moremo verjeti, ker je nemogoče. Praksa je
               taka, da jih pač odpustijo, ali naredijo sporazumno odpoved, ali pa imajo tako kratke
               pogodbe, da ga lahko že čez en teden odpustijo. Recimo, neka firma naroči delavca za
               pol leta, agencija pa dela neko veriženje pogodb – šest enomesečnih pogodb za
               delavca. Saj pravim, če bi se tu dalo nekaj urediti – na to že kar dve leti
               opozarjam, pa tudi prej sem opozarjal, ko nisem bil poslanec – bi se dalo marsikaj
               rešiti. Zato bom pač predlagal in predložil ministrstvu tak predlog, ki ga bom tudi
               obrazložil.</p>
            </sp>
            <sp xml:id="SDZ5-Redna-19-2010-07-14.sp133">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franco Juri. Se odpoveduje. Besedo ima dr. László Göncz. Prosim.
           </p>
            </sp>
            <sp xml:id="SDZ5-Redna-19-2010-07-14.sp134">

               <speaker>DR. LÁSZLÓ GÖNCZ:</speaker>

               <p>Hvala lepa.</p>
               <p>Imam sicer manj časa, kot ga je imel gospod Magajna, pa upam, da tudi tega ne bom v
               celoti izkoristil, saj predvsem želim izreči nekaj pohvalnih besed.</p>
               <p>Namreč, ocenjujem, če primerjam zakone oziroma predloge zakonov, ki so bili danes v
               obravnavi, da je ta predlog, sistemsko najbolj dodelan. Predvsem pohvale vredno
               dejanje je zato, ker kar se tiče vsebin, ki jih obravnava ta zakon, je morda najbolj
               raznolik, in tudi čas in okoliščine, v katerem se je pripravljal ta zakon, niso
               najbolj primerne za pripravo tovrstnih sistemskih zakonov, čeprav je nujno.</p>
               <p>Skratka, ravno zaradi teh okoliščin se mi zdi, da je še posebej pomembno, da je ta
               predlog zakona predvsem s sistemskega vidika kar dober in je primerna podlaga za
               nadaljnjo razpravo.</p>
               <p>Dve stvari bi morda omenil, in sicer bi ponovil misel tistih, ki so že opozorili na
               to, da naj bo ta zakon zelo tankočuten, predvsem do zaščite delavca. In to bi jaz
               tudi dvakrat podčrtal. Ne trdim, da že sedanje določbe niso dokaj primerne, ampak
               menim, da se tu da še kaj dopolniti in izboljšati, morda tudi pri specifikah
               posameznih območij. Namreč, predvsem kar se delovanja izvajalskih ustanov oziroma
               zavodov za zaposlovanje tiče, morda je še neka možnost, da se dopolni njihova
               dejavnost v tej smeri, da se specifike na tem področju, ki pa niso tako majhne, tudi
               do neke mere upoštevajo. Neke možnosti so že, ampak tudi tukaj menim, da bi bil
               dobrodošel še bolj pozitiven pristop tudi do tega vprašanja.</p>
               <p>Morda bi še to rekel, po moji oceni je predlog pripravljen prav tako, da je primeren
               izzivom sedanjega časa. Ne trdimo in niti ni pričakovati, da bi lahko pisali zakon
               tako raznolikih vsebin za, ne vem, desetletno obdobje – tudi gospod minister je
               ugotovil, da ravno zaradi sistemskih težav dosedanjega zakona ni bilo možnosti za
               nadgrajevanje. Torej je dejstvo, da je ta zakon za ta moment oziroma za nekaj let in
               verjetno se bodo zadeve spreminjale v taki meri, da ga bo treba nedvomno tudi
               vsebinsko zelo dopolnjevati ali pa celo tudi novelirati.</p>
               <p>Skratka, za zaključek postavljam samo eno vprašanje oziroma razmišljam o naslednjem:
               v razlagi zakona je zapisano, da naj bi bile finančne posledice tega zakona okoli 15
               milijonov. Tako bi rekel, če bo, glede na okoliščine, to res samo 15 milijonov, ta
               znesek niti ne bo tako velik, da bi bil problematičen, se pa bojim, da, žal,
               življenje bo tukaj pisalo kakšne druge scenarije, vendar sem to zgolj mimogrede
               omenil, in bi res želel, da ostanemo v teh okvirjih, kot je v razlagi zakona
               predvideno.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-14.sp135">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Majda Potrata.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp136">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Ne morem si kaj, da ne bi razpravljala pri zakonu, ob katerem me preveva pravo
               olajšanje, glede na to, da je to tisti zakon, ki mu nihče ne očita, da bi bil
               neusklajen s socialnimi partnerji. In če se v zvezi s tem malo pošalim, in v vsaki
               šali pa je menda zrno resnice, ni težko, da se delojemalci in delodajalci uskladijo
               ob zakonu, ob katerem ima največ obveznosti za zagotavljanje varne prožnosti
               pravzaprav država. Ker sem v preteklih letih spremljala zakon oziroma novele zakone,
               ki ga s tem sistemskim zakonom nadomeščamo, bi del razprav, ki sem jih takrat imela,
               lahko kar spoznala za utemeljene slabosti, ki jih pa – mislim, da – ta predlog zakona
               v dobršni meri popravlja.</p>
               <p>Kolega Magajna je že opozoril na agencije za zaposlovanje in spomnim se debat iz
               preteklosti, ko smo hoteli namesto javne službe za zaposlovanje, ki jo opravlja Zavod
               za zaposlovanje, pospešiti pobudo tudi za agencije in kaj drugega, in je zraslo teh
               agencij za posredovanje dela, mislim, da je bilo rečeno 179. Zato se mi zdi v tem
               zakonu ključnega pomena 11. poglavje, to je tisto, ki govori o zagotavljanju dela
               delavcev drugemu uporabniku. Če spremljam žalostne življenjske zgodbe številnih
               zaposlenih, ki jim sledimo v medijih, zlasti v zadnjem času v večjem številu, smo jih
               pa srečevali tudi poprej, potem se mi zdi, da je v tem zakonu, v teh določbah, ki so
               sicer oprte na evropsko direktivo, vendarle mogoče zaznati, da bodo kršitelji pri
               posredovanju ostreje sankcionirani; da bo tudi omejeno število tistih, ki bodo lahko
               posredovali delo pod zaostrenimi pogoji in ne bodo smeli biti v preteklosti
               prepoznani kot kršitelji delovnopravne zakonodaje. In še ena določba se mi zdi silno
               pomembna, ta je, da ne smejo ti, ki posredujejo, od onih, ki so posredovani,
               zahtevati kakšnega posebnega denarnega nadomestila za to uslugo, v narekovajih. In
               tretja prednost je ta, da si zaposleni lahko pravzaprav po omejitvi te začasne
               zaposlitve odbere, pri katerem delodajalcu bo zaposlen.</p>
               <p>Sama ne nameravam biti zelo natančna in izčrpati vseh prednosti tega zakona, na eno
               pa bi vendar še rada opozorila. Ko sem pregledovala te določbe, ki se navezujejo na
               zaposlitveni načrt, na usposabljanje brezposelnih oziroma iskalcev zaposlitve v
               okviru aktivne politike zaposlovanja, to pa je bila tudi neka tema, s katero sem se v
               preteklosti rada ukvarjala, se mi zdi zelo dobro predvsem to, da je v karierni načrt,
               denimo temu, posameznika, ki je usmerjen v večjo aktivacijo posameznika, k njegovemu
               osebnemu angažmaju za to, da se tudi odloča ali definira, kakšen je njegov cilj,
               kakšna so njegova zaposlitvena pričakovanja, in da s tem je lahko tudi pomoč, ki jo
               dobi kdo v okviru aktivne politike zaposlovanja, učinkovitejša, zato ker je
               posameznik dejaven pri vseh teh korakih, ki jih mora narediti. V tem vidim večjo
               stopnjo aktivacije brezposelne osebe. To je ena stvar.</p>
               <p>Druga stvar, ki se mi zdi pa silno pomembna, pa je, da je v te postopke vključena
               tudi oseba, ki je potencialno brezposelna. Se pravi, tista, ki je ogrožena, in je to
               tudi definirano, recimo, tri mesece pred iztekom zaposlitve. Za določen čas je lahko
               vključena v tako delo, v tak zaposlitveni načrt ali kaj podobnega. Skratka, naložena
               je tudi večja skrb posamezniku, da bolj natančno spremlja, kaj se dogaja z njegovim
               delodajalcem, kakšne so njegove zaposlitvene možnosti glede na stopnjo in, poudarjam,
               tudi vrsto izobrazbe. In to se vse zelo pomembne stvari, ki pomagajo tudi k
               odpravljanju stresnosti situacije, ker saj mi sedaj govorimo o varni prožnosti. Sedaj
               se po nekaj letih težko še komu zgodi nerodnost, da namesto varne prožnosti uporablja
               izraz <q>"prožna varnost"</q>, kar smo včasih tudi doživljali. Razumem, da je težko doseči
               konsenz pri nečem, kjer je pri delodajalcih prožnost vedno premajhna, za zaposlene je
               pa varnost vedno premajhna. Ampak vendar, kot rečeno, večja aktivacija posameznika,
               to pa je zvezano tudi s tistim, čemur rečemo večja participacija zaposlenih pri
               upravljanju. To je v nekem delu zvezano tudi s tistim, o čemer smo prej govorili pri
               prejšnjem zakonu, da poleg sindikatov dobijo pravico, neke pravice tudi tisti, ki v
               sindikatu niso organizirani ali pa jih zastopa samo svet delavcev. To so zame vse
               zelo pomembne stvari.</p>
               <p>Eno pripombo bi pa vendar rada povedala še na račun tega. Razumem, da morajo biti
               ukrepi tako usmerjen in da se kakovost teh ukrepov meri tudi po njihovi učinkovitosti
               oziroma po tem, kako so ciljani in kako dobro svoje cilje uresničujejo. Ampak ob enem
               kriteriju ali ob eni zahtevi bi pa vendar rekla, da se ni izkazala kot popolnoma
               upravičena, ali vseeno lahko prinaša težave. Denimo, pravimo, da je treba dvigovati
               izobrazbeno raven. Spet bom spomnila na nek podatek, da je pred 30 leti vsaka
               petdeseta ženska imela višješolsko ali visokošolsko izobrazbo, sedaj je ena petina
               žensk z višješolsko ali visokošolsko izobrazbo. Ampak, če gledate, v nekaterih ne
               tako velikih okoljih so zaposlitvene možnosti za ženske z visokošolsko izobrazbo
               manjše od zaposlitvenih možnosti moških, zlasti kadar so to prve iskalke zaposlitve.
               Spomnim se nekega podatka, 53 iskalcev prve zaposlitve je bilo na nekem zavodu za
               zaposlovanje. 50 je bilo žensk in 3 moški. Govorim pa samo o podatku za visoko
               izobražene. Vprašanje je namreč, ali je naš trg dela sposoben absorbirati vse delavke
               in delavce z visokošolsko izobrazbo. Jaz razumem, da ni vedno vrsta izobrazbe skladna
               s potrebami po delu. Ampak vendar je to problem, ki je rešljiv samo v kombinaciji
               različnih momentov in različnih elementov.</p>
               <p>Drugi moment, ki me pri zaposlovanju in pri obvladovanju trga dela zelo zaposluje
               ali vznemirja, je pravzaprav to, o čemer je govoril tudi gospod minister in o čemer
               tudi večkrat slišimo, to je medgeneracijska solidarnost. Tako kot se na eni strani
               soočamo s težjo zaposljivostjo oseb po 50. letu, pa to sploh še niso tista
               problematična skupina delavcev, ki so po evropskih merilih težje zaposljivi, in že
               omenjeni prvi iskalci zaposlitve. Mislim, da bo zakon, ki uživa tako podporo, dobro
               sprejet in bo učinkovit takrat, kadar bo tudi nekatere anomalije učinkoviteje
               odpravljal. Je pa v vsakem primeru dobro, da ga dobivamo.</p>
               <p>Za konec bi pa samo še na eno stvar opozorila, ki pa ne bo tako zelo prijazna,
               gospod minister. Že pri zakonu o malem delu sem opazila, da imate v prilogi dva
               osnutka pravilnikov, pri tem zakonu je dvanajst pravilnikov. Jaz sploh nimam nobene
               pripombe na ta račun, celo pohvalo lahko izrečem, da je to eden redkih zakonov, ki
               jih spremljajo tudi podzakonski akti. Samo želela bi, da bi bila slovenska pravopisna
               pravila upoštevana. Pa ne bom zdaj govorila o vejicah in še čem, ampak preprosto o
               tem, da je pa vsaj slovensko abecedo treba upoštevati takrat, kadar se za označevanje
               alinej uporabljajo črke. Mi ne moremo na angleški sistem pristajati, ampak je treba
               čisto normalno tudi črko č vključiti. Na to sem mislila, da bi bilo prav, ker to sodi
               – vem, da bo to v redakciji sicer lahko opravljeno, ampak dobro bi bilo, da bi se v
               naslednjih fazah še pri kakšnem drugem zakonu ne srečevali s tem.</p>
               <p>Sicer pa, gospod minister, vam in vaši ekipi izrekam vse priznanje za veliko
               delavnost in za veliko prizadevnost. In še enkrat, mislim, da ste tisto ministrstvo,
               ki bi moralo biti vedno posebej omenjeno in pohvaljeno, ko govorimo o učinkovitosti
               pri načrtovanju izhodne strategije iz krize. Hvala lepa.</p>
            </sp>
            <sp xml:id="SDZ5-Redna-19-2010-07-14.sp137">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
            </sp>
            <sp xml:id="SDZ5-Redna-19-2010-07-14.sp138">

               <speaker>MARIJAN POJBIČ:</speaker>

               <p>Spoštovani predsednik, gospod minister!</p>
               <p>Kot sem že uvodoma povedal v imenu poslanske skupine, mislim, da je ta zakon eden
               boljših zakonov, ki so bili vloženi v proceduro Državnega zbora. Prav tako se mi zdi
               zelo pomembno, kot je povedala tudi kolegica Majda Potrata, da so pripravljeni
               podzakonski akti; to se mi zdi zelo pomembno in pohvalno. Vendar pa moram poudariti,
               da pa je, kot običajno, slaba ocena finančnih posledic. Predvideno število
               prejemnikov nadomestil ni ravno v skladu s sedanjo situacijo. Mislim, da bi bilo
               učinke precej enostavno izračunati, saj sem prepričan, da zavod razpolaga z
               natančnimi podatki glede strukture brezposelnih in lahko bi naredili odlično
               simulacijo.</p>
               <p>Prav tako sem prej govoril tudi o aktivni politiki zaposlovanja, kjer se mi zdi, da
               bi bilo treba tudi še na nekatere stvari opozoriti. Tu mislim na ukrep
               samozaposlovanja, kjer se brezposelne stimulira za ustanavljanje svojih podjetij ali
               s. p.-jev, brez predhodnega ustreznega izobraževanja. Slovenija je naenkrat postala
               zelo podjetna država, saj je bilo na ta račun v zadnjih letih ustanovljenih nekaj
               tisoč s. p.-jev. Koliko od teh je danes še živih – je pomembno vprašanje! Tudi če bo
               sedaj obvezna enotedenska delavnica, to še ne bo naredilo iz brezposelnih
               podjetnikov. Nadalje, kako je tudi z ukrepi, ki spodbujajo izobraževanje in
               usposabljanje – tudi to je pomembno vprašanje. Prav tako, ali so zaposleni v
               podjetjih, ki jim je država dala denar za izobraževanje, res nadgradili svojo
               usposobljenost in izobrazbo tako, da so bolj konkurenčni na trgu dela, da prinašajo
               večjo dodano vrednost na zaposlenega. Plačuje se, na primer, delavnica za varnost in
               zdravje pri delu, ki je po zakonu obvezna za vse zaposlene v podjetju. To je sicer
               koristno, vendar ali je s tem res dosežen cilj, ki ga zasleduje program. Kaj pa
               uspešnost ukrepa, ki je spremljal interventne zakone, po katerem so se morali
               zaposleni na čakanju izobraževati? Na katerih področjih in za kakšne namene so se
               izobraževali? To je nekaj vprašanj, ki se mi zdijo pomembna, na katere bi seveda
               prosil tudi odgovor s strani ministrstva.</p>
               <p>Sicer pa mislimo v Slovenski demokratski stranki, da je zakon relativno dober in kot
               sem uvodoma povedal že stališče poslanske skupine, ne samo da mu ne bomo
               nasprotovali, v prvi obravnavi bomo ta zakon tudi podprli. Hvala lepa.</p>
            </sp>
            <sp xml:id="SDZ5-Redna-19-2010-07-14.sp139">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Silva Črnugelj.</p>
            </sp>
            <sp xml:id="SDZ5-Redna-19-2010-07-14.sp140">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni, gospod minister, kolegi in kolegice!</p>
               <p>Dejansko, ta košarica iz paketa zakonodaje za odpravo različnih nesoglasij, ki so
               nastajale vrsto let v času tranzicije, je dokaj zajetna in delo na ministrstvu
               verjetno ni bilo enostavno, zlasti zaradi tako pestrih in tako različnih interesov v
               socialnem dialogu. Dejansko je treba pohvaliti zelo veliko delo, ki je bilo
               opravljeno. Mene osebno najbolj fascinira to, da so tudi med ostalim pripravljeni
               nekateri podzakonski akti, ker je, recimo, pomanjkljivost večine tistih zakonskih
               dokumentov, ki pridejo v Državni zbor, da pač vsi ti pravilniki, poslovniki in vse
               ostalo, kar se navaja v določeni zakonodaji, ali niso pripravljeni ali so v nekaterih
               prvih, drugih ali tretjih fazah usklajevanja.</p>
               <p>Verjetno bo še dosti govora zlasti pri zagotavljanju varnosti pri delu in zdravja
               pri delu, ker bo to poglavje še dokaj intenzivno in zelo zahtevno, ker so tudi
               socialni partnerji na tem področju, bi človek rekel, daleč bolj ozaveščeni, kot so
               bili nekoč, in tudi zaradi pojavov različnih bolezni in različnih deformacij.</p>
               <p>Seveda pa je treba posebej poudariti tisto, ki smo pač povedali že dostikrat, da je
               za vse evidence, ki so na področju trga dela, za vse registri, ki se pojavljajo,
               treba na nek način narediti mrežno prepletanje vseh teh registrov in videti, kje se
               lahko dosežejo tiste optimalne ekonomičnosti in ne podvajanja pri različnih podatkih,
               da se, tako kot je po sistemu Vse na enem mestu, tudi na tem področju naredi. Seveda
               zelo je pomembno tudi pripraviti zakon oziroma vse tisto, kar sovpada za odpravnine
               in za različne sklade tudi tistih malih podjetnikov, ki so do sedaj zahtevali
               določene zakonske predpise na tem področju.</p>
               <p>Za mene kot poslanko je zelo pomembno, da se na trgu dela pri zaposlovanju žensk, ki
               so bodisi v zgodnjem, mladostnem delu, takoj po študiju, to se pravi ob prvi
               zaposlitvi, na nek način degradirane ali ki so recimo v tisti fazi po 45., 50. letu,
               da se tudi temu segmentu na nek način posveti več pozornosti in vidi, kaj je mogoče z
               aktivnimi ukrepi pri zaposlovanju tega dela populacije. Zaradi tega, ker to je tisti
               najbolj mehki del populacije, ki kljub vsemu, kar je do sedaj storjeno na tem
               področju, je vendar toliko bolj občutljiv, kot je sicer videti na prvi pogled, pa na
               vse možne načine se stvari tudi zelo blago in rahlo zamegljujejo. Mislim, da je to
               področje toliko bolj pomembno obdelati.</p>
               <p>V glavnem, vse pohvale ministru in kompletni ekipi za opravljeno delo. Hvala lepa.
               Zakon bom seveda podprla.</p>
            </sp>
            <sp xml:id="SDZ5-Redna-19-2010-07-14.sp141">

               <speaker>PODPREDSEDNIK FRANCE CUKJATI:</speaker>

               <p>Hvala lepa.</p>
               <p>Besedo ima gospod Marijan Križman.</p>
            </sp>
            <sp xml:id="SDZ5-Redna-19-2010-07-14.sp142">

               <speaker>MARIJAN KRIŽMAN:</speaker>

               <p>Hvala lepa, gospod predsednik. Spoštovani gospod minister, državna sekretarka,
               sodelavci, kolegice in kolegi!</p>
               <p>Malokdaj se dogodi, da se v Državnem zboru toliko lepih besed sliši v enem zakonu.
               Če bi to počeli vsaj enkrat na mesec, bi bili najbolj uspešna država, po vsej
               verjetnosti, v Evropski skupnosti. Tako se človeku kar milo naredi ob takih lepih
               besedah; z leve in z desne, seveda. Jaz bi samo še nekaj besed, kajti predvsem moji
               kolegi so povedali praktično vse tisto, kar je treba povedati o tem zakonu, poleg
               tega, da je samo dobro, je bilo veliko tehtnih argumentov. Nekaj stvari sem malo za
               šalo povedal, ampak če se resno ozremo nazaj in pogledamo dosedanji zakon, vidimo, da
               resnično več ne odgovarja času. Izkoriščanje delavcev je prišlo v neverjetne
               razsežnosti in sam sem ugotavljal, slabše podjetje kot je, več ima pravnikov in več
               ima piarovcev. Samo zato, da ustvari skozi zakon čim več koristi sebi, slabemu
               menedžerju. Temu smo bili stalno priča in tukaj ni pomembna oblast, tu je pomemben
               samo denar in če se z zakoni ne poskusi – seveda se nikoli ne bo z nobenim zakonom
               moglo ustaviti vseh malverzacij, ampak vendar, ta zakon bo odprl možnosti delavcem,
               da ne bodo predmet pometanja, predmet nekih dogovorov med agencijami, recimo, o čemer
               je kolega Andrej prej govoril, in podjetij. Mi imamo, tako mislim, čez 160 agencij,
               ki so jih ustanavljala sama podjetja, jih ni ustanavljal nekdo, ki bi rekel, s tem si
               bom služil svoj kruh, postavi agencijo in skrbi za delavce, zaposluje in v zvezi s to
               zaposlitvijo delavcem sledi in jim pomaga. Po enem letu, ko delodajalec ni tega
               delavca potreboval, ga je vrnil na agencijo. Agencija, ki je bila njegova, je rekla
               <q>"na svidenje, hvala, te ne potrebujemo več"</q>.</p>
               <p>Ampak treba je povedati, zakaj je ta zakon resnično dober. Kajti poglejte, za leto
               dni, pa spet za leto dni, pa ne vem na kakšne vse mogoče načine so se ljudje
               zaposlovali; to pomeni, da si ne moreš privoščiti ničesar, ne moreš dvigniti kredita,
               ne moreš uveljavljati drugih pravic, ki jih imajo tisti, ki imajo pogodbo za
               nedoločen čas – so skupine ljudi, ki so postavljene v strašno težak in včasih tudi
               brezizhoden položaj – in potem, če pride plačilo za njihovo delo, ampak velikokrat
               tudi ne. Mi smo zadnje čase bili priča takim slamnatim podjetjem, ko se je dogajalo,
               da delavci niso vedeli, da niso več zaposleni v podjetju, kjer so delali, pa so
               nosili ime podjetja – tukaj. In ko so jim povedali, <q>"vi niste pri nas, kaj se
               pritožujete"</q>, so potem rekli, <q>"a ja, kako da nismo pri vas"</q>. Seveda niso! Ker nekdo
               jih je zaposlil drugje in ko jih ni potreboval, se je teh ljudi po kratkem postopku
               rešil in – gremo na nove projekte!</p>
               <p>Ta mlada država počasi in vztrajno postaja vse bolj zrela in tudi ta norija se bo po
               vsej verjetnosti morala končati. Potrebno je medsebojno spoštovanje med zaposlenimi
               in med delavci na vseh nivojih. To, kar je prej bilo v socialni državi, se je sedaj
               obrnilo v svoje nasprotje in ne vem, verjetno je po drugih državah tudi podobno,
               ampak če pogledate, pri nas je to prav res prišlo v take skrajnosti, da je groza.
               Zato je ta zakon, s katerim je treba povedati, da se strinja tudi sindikat in to zelo
               strinja, je varovalka, je tudi zaščita posameznih pravic delavcev in v končni fazi
               tisto, kar minister za delo, družino, socialne zadeve in invalide najbolje občuti. Če
               bomo šli tako naprej, kmalu nihče več ne bo plačal prispevkov v tej državi. Vsi pa
               imajo nešteto takšnih in drugačnih pravic. Če hočeš plačati pravice, moraš imeti tudi
               prihodek, in ustvarjanje prihodka je iz pogodb, iz plač, ne pa, da je pol plače na
               roko in pol plače na plačilni listi, ampak iz plač! Le tako se bo počasi ustvaril red
               in ponovno bomo, mogoče, upam, prišli do vzdržnosti vseh sistemov, vključno s
               pokojninskim, kar je posledica našega dela, saj vsi delamo zase, noben ne dela nič za
               drugega. Vsi delamo zase! V tem primeru imam veliko upanje, da bomo spet nekako
               prišli v nek red, ki bo v prvi vrsti zagotavljal več pogodb za nedoločen čas, da bo
               delavcem vrnil dostojanstvo. Če ne drugega, bodo vsaj vedeli, da ko firma propade, da
               tam nimajo več kaj početi, in si bodo lahko tudi skozi ta zakon pomagali in poiskali
               drugo službo. Tukaj jim bodo pomagale razne institucije, kot je v zakonu navedeno, da
               tega ne ponavljam, in to je tisto, kar je prav klicalo po tem zakonu, da se vendar
               nekaj naredi.</p>
               <p>Gospod minister, ne bom vas hvalil, ne zato, ker niste dobri, ampak zato ker so vas
               že vsi pohvali.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-14.sp143">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Andreja Črnak Meglič. <stage>(Se odpoveduje.)</stage></p>
               <p>Želi besedo še predlagatelj, minister, za komentarje in zahvale pri pohvalah?</p>
            </sp>
            <sp xml:id="SDZ5-Redna-19-2010-07-14.sp144">

               <speaker>DR. IVAN SVETLIK:</speaker>

               <p>Hvala lepa. Spoštovane poslanke in poslanci! Spoštovani gospod predsednik!</p>
               <p>Rad bi komentiral nekaj stvari, ki so bile izrečene, in se tudi zahvalil za izrečene
               pohvale celi ekipi. Vsekakor ne moremo mimo socialnega partnerstva, ki ga vseskozi
               omenjamo, in tudi nočemo mimo socialnega partnerstva, zato bom dal nekaj komentarjev
               ob tem zakonu na ta račun. Naša delovna skupina, ki je imela kar veliko sestankov in
               v njej so zastopani vsi socialni partnerji, je identificirala 41 odprtih vprašanj, o
               katerih so se socialni partnerji potem izrekali, iskali skupne rešitve in jih po
               večini tudi našli. Vendar na koncu je ostalo 11 odprtih ali če temu rečemo interesnih
               vprašanj. To so takšna vprašanja, kjer je težko priti do soglasja, ker pridemo do
               točke, ko eden od partnerjev reče, da bi tega imel še več, drugi pa, da bi bilo tega
               treba manj, in podobno. Skratka, gre za to, da so partnerji zahtevali daljša obdobja
               prejemanja ali višja nadomestila in kaj podobnega in na tej točki je potrebna tudi
               presoja naših finančnih zmožnosti.</p>
               <p>Sami ste opozarjali in spraševali, ali smo ustrezno ocenili finančne posledice.
               Moram reči, da se tiste finančne posledice nanašajo na dodatna potrebna sredstva in
               ne na vsa sredstva, ki so za to potrebna, zato smo morali ta odprta ali interesna
               vprašanja na nek način zapirati sami. Moram reči, da velikih protestov v tem primeru
               ni bilo. Hkrati pa se takšna vprašanja odpirajo in ostajajo odprta tudi z vidika
               presoje, ki je včasih skupna, včasih pa ne, motivacije za delo, kjer je treba
               vzdrževati razmerja med višino nadomestila in minimalno plačo in tako naprej. Tistih
               hip, ko se o tem razpravlja, so vsi nagnjeni, nekateri zlasti, k večjim plačilom,
               vendar je treba ohranjati primerna razmerja, zato da ne prihaja do anomalij pri
               vedenju.</p>
               <p>Soglasje je bilo tukaj razmeroma lahko doseči, jasno iz razloga, ker smo v glavnem
               lahko dodajali k varnosti, ker nismo praktično ničesar zmanjševali, ničesar
               odvzemali. Mislim, da bomo s tem tudi zagotovili, povečali varnost zaposlenih, zlasti
               tistih, ki izgubljajo delo. Seveda pa smo zato tudi pričakovali in še vedno
               pričakujemo od socialnih partnerjev, da bodo z enako trezno presojo z nami
               razpravljali tudi o večji prožnosti. Ker povečevati samo enega se ne bo dalo, če
               hočemo to ravnotežje varne prožnosti vzdrževati naprej. Pri tem bi zlasti rad
               izpostavil to, da si vsi morda želimo, da bi večina ljudi imela zaposlitev za
               nedoločen čas s polnim delovnim časom, vendar, če je ta institut takšen, da
               delodajalcem nadpovprečno otežuje prilagajanje na konjunkturna nihanja na trgu, potem
               bodo naši delodajalci imeli težavo in na koncu se bo to kazalo v manjšem številu
               delovnih mest. To je treba priznati, to je treba vzeti resno. Mislim, da bodo tudi
               sindikati, ki imajo tukaj seveda največ težav pri razumevanju tega vprašanja, to
               razumeli. Tudi zaradi tega, ker je temu tako, nam delodajalci potem bežijo v druge
               oblike, pogodbena dela za določen čas, preko agencij in tako naprej. Če se bomo
               uspeli domeniti skozi temeljito prenovo zakona o delovnih razmerjih za večjo prožnost
               redne zaposlitve ali zaposlitve za nedoločen čas s polnim delovnim časom, bo seveda
               teh pobegov in teh iskanj manj in bomo lahko v večji meri zagotavljati tisto, kar bi
               želeli vsi zaposlenim zagotoviti.</p>
               <p>Lahko rečemo, da se torej skozi ta zakon varnost povečuje v mnogoterih pogledih:
               skozi večja denarna nadomestila, skozi daljše prejemanje teh nadomestil, skozi lažji
               dostop tistih, ki so doslej težko dostopali do teh nadomestil, pa tudi skozi
               preventivno delovanje, preden nastopi problem brezposelnosti in seveda skozi tudi
               aktivacijo zaposlenih. Tako je varnost v tem zakonu, v tem predlogu tega zakona
               dobila izjemen poudarek. Manj morda prožnost, ki jo bomo iskali kje drugje.</p>
               <p>Pri tem bi lahko to varno prožnost tudi drugače postavili. Želimo si, da bi prešli,
               včasih temu rečemo od pasivnega koncepta varnosti k bolj aktivnemu zagotavljanju
               varnosti. Kaj je s tem mišljeno? Mišljeno je to, da pri delovnem mestu ne moremo
               vztrajati na zaščiti posameznika na enem samem delovnem mestu doživljenjsko, ampak
               moramo zagotavljati to prožnost, da je on mobilen med delovnimi mesti, med poklici pa
               tudi med delodajalci, vendar ob zagotavljanju varnosti, kadar se ta tekoči prehod ne
               posreči takoj in kadar je tveganje brezposelnosti realizirano.</p>
               <p>Podobno mislimo tudi, če se vrnemo samo za hipec nazaj na prejšnjo razpravo, ko gre
               za brezposelne osebe. Velika večina ali pa veliko ljudi, ne bom rekel večina, veliko
               ljudi še zmeraj razume status brezposelnosti kot nek pasiven status, v katerega sem
               postavljen, imam pravico do denarnega nadomestila, imam pravico mirno, brez kakršne
               koli aktivnosti čakati, dokler se mi ta pravica ne izteče. Mi tega koncepta ne
               sprejemamo in zato seveda želimo z vsemi ukrepi, ki jih imamo znotraj nabora aktivne
               politike zaposlovanja, s temi ljudmi delati, jih spodbujati, da si sami in z našo
               pomočjo potem prizadevajo priti nazaj v delovno razmerje. Tako ali drugačno in zato
               tudi v to funkcijo želimo vključiti tudi malo delo, ko gre za brezposelne osebe, ne
               da bi jim pri tem želeli posebej škoditi. To se mi zdi, da je pomembno za razumevanje
               celega koncepta.</p>
               <p>Zdaj pa, če je bilo govora še o nekaterih drugih zadevah, dovolite, da še omenim
               edino stvar, kjer je dejansko prišlo do večje omejitve ali krčenja pravic – bi rekli
               socialni partnerji iz vrst sindikatov – to je čakanje na zavodu, rečemo temu, pred
               upokojitvijo. Sedaj imamo situacijo, ko nekdo lahko dejansko 5 let pred upokojitvijo
               preneha biti aktiven. To se nam zdi v današnjih razmerah, ko se pričakuje daljša
               delovna aktivnost, absolutno predolgo obdobje, zato smo predlagali skrajšanje tega
               dodatnega čakanja, 2 leti prejemanja nadomestila in potem še 3 leta, ki jih krčimo
               zdaj na 1 leto. To bi pomenilo pri 40 letih pokojninske ali delovne dobe, 12,5 %, pri
               30 18 % in to je nemogoče s takim institutom v prihodnje shajati. Zaradi tega je bil
               tudi ta predlog dan. Hvala za pobudo, kar zadeva zaposlovanje preko agencij, mislim,
               da je vredna temeljitega pregleda, proučitve. Lahko kaj dodatno še uredimo v tem
               zakonu ali pa morda v zakonu o delovnih razmerjih, kjer se verjetno da malo bolje
               nadzirati potem delovanje teh agencij, kjer se strinjamo, da so lahko njihove
               aktivnosti tudi problematične.</p>
               <p>Zdaj, kar zadeva posamezne socialne skupine, moram reči, da aktivno politiko
               zaposlovanja želimo urediti na ta način, da je tudi ta prilagodljiva, da sproti
               spremljamo stanje na področju zaposlovanja in da se tudi programi potem usmerjajo k
               tisti skupini, ki je v težjem položaju, katere položaj se poslabšuje. To so lahko
               višje, visoko izobraženi, lahko so neizobraženih, teh je tudi veliko, ki imajo
               težave. Lahko so to ženske, lahko je tudi kakšna druga populacija. To je vgrajeno v
               sam sistem.</p>
               <p>Je pa poudarek v tem zakonu tudi na spremljanju, evalvacijah ukrepov, česar ne
               moremo reči, da ni bilo doslej. Tudi doslej smo to delali, zavod ima reden pregled in
               tudi učinke meri, vendar morda premalo poglobljeno in sistematično, zlasti kadar gre
               za večje ukrepe. Tako bomo v prihodnje prav gotovo to dejavnost še okrepili. Toliko,
               hvala lepa.</p>
            </sp>
            <sp xml:id="SDZ5-Redna-19-2010-07-14.sp145">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati. Torej, imamo enega prijavljenega Še kdo? Bom
               dal prijavo, da ne bo kakšnih<gap n="..."/> Seveda se lahko prijavi tudi minister, če bo to
               želel. Dal vam bom na razpolago pet minut, besedo ima gospod Marjan Bezjak.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-14.sp146">

               <speaker>MARJAN BEZJAK:</speaker>

               <p>Hvala za besedo, gospod predsednik. Lepo pozdravljeni, minister s sodelavci,
               poslanke, poslanci!</p>
               <p>Pri zakonu o urejanju trga dela je zelo pomembno to, kot je že dejansko povedal tudi
               gospod minister, da pogodbe – kakor koli se imenujejo, ali je pogodba za nedoločen
               čas, določen čas ali je pogodba premierja gospoda Pahorja – morajo biti fleksibilne.
               Fleksibilna za delojemalce, delodajalce. Za oba! S tem bomo napravili velik korak
               naprej med delodajalci in delojemalci. Zato sem že v prejšnji razpravi dejansko
               povedal, da povabite mlajši kader socialnih partnerjev v razpravo. Ti ljudje čisto
               drugače gledajo na stvari kot pa morda nekateri, ki so že trideset let predsedniki
               sindikatov in tako naprej.</p>
               <p>Zato, če bo pogodba dejansko enostranska ali z enim imenom, takrat verjemite, da bo
               mnogo manj špekulacij, mnogo manj razmišljanja, kako se dejansko znebiti ljudi, kako
               dejansko pridobiti dober kader in tako naprej. Absolutno je treba, da tudi zakonsko
               spremenimo, da damo večji poudarek agencijam ne pa zavodom za zaposlovanje. Kajti
               danes je Zavod za zaposlovanje institucija, ki z mojega vidika gledano, sploh ne ve,
               kaj počne. Vsako leto si izmišljujejo raznorazne stvari, ki jih morajo iskalci služb
               nositi k delodajalcem; s podpisi, s številkami in tako naprej in tako naprej. To je
               metanje peska v oči! Te stvari je treba drugačne urediti.</p>
               <p>Zato so dejansko privatne institucije za zaposlovanje mnogo bolj fleksibilne, imajo
               mnogo drugačne prijeme do ljudi. Na teh institucijah dejansko ni človeka, ki mu ne bi
               našli zaposlitve. Sedaj, v tem času verjamem, da je kadra dovolj, pred dvema letoma
               pa je res bilo kadra zelo malo ali pa si ga težko dobil.</p>
               <p>Pohvalno je tudi to, da se dejansko zmanjšuje čakanje za upokojitev s petih let na
               dve leti. To je prav, saj so bili ti ljudje v petih letih še vedno aktivni. Dobivali
               so dvojna plačila, če lahko tako rečem. Čakali so na upokojitev, prav tako pa so v
               določenih podjetjih še tako ali drugače delovali. To je treba prekiniti. Zadal bi
               tudi ministru to nalogo, da bi dal v zakon, kdaj je čas za upokojitev, da oseba mora
               iti v pokoj, vsaj v gospodarskih sektorjih teh ljudi, ko pride tisti čas, skoraj ni.
               V javni upravi pa je 50 % teh ljudi, ki se nočejo upokojiti in dati možnosti mlajšemu
               kadru. To je hendikep, to je razvojni zaostanek države za leta ali stoletja.</p>
               <p>Upam, da boste te stvari ter pripombe dejansko vkomponirali v ta zakon in da bo ta
               zakon zelo fleksibilen in takrat ne bo prihajalo do mahinacij in takrat bo pogodba,
               takšna ali drugačna, lahko samo ena.</p>
            </sp>
            <sp xml:id="SDZ5-Redna-19-2010-07-14.sp147">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo v skladu s časovnim potekom seje zbora odločali jutri, 15. 7. 2010, v
               okviru glasovanj. S tem prekinjam to točko dnevnega reda.</p>
               <p>Prekinjam tudi 19. sejo zbora, ki jo bomo nadaljevali jutri ob 9. uri. Hvala lepa.
                  <stage type="time">(SEJA JE BILA PREKINJENA 14. JULIJA 2010 OB 17.53.)</stage>
               </p>
            </sp>
         </div>
      </body>
   </text>
</TEI>