<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-26-2011-03-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|01A038939E5CFBDFC125794B004D725C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=01A038939E5CFBDFC125794B004D725C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-26-2011-03-28.DZ" n="26">
               <name>Redna</name>
               <date when="2011-03-28"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-26-2011-03-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 26. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 9. uri.</stage>


            <sp xml:id="SDZ5-Redna-26-2011-03-28.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 26. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednja
               poslanka in poslanca: Alojz Posedel, Renata Brunskole do 15. ure in Marijan Križman.
               Vse prisotne lepo pozdravljam!</p>
               <p>Prehajamo na <title>6. TOČKO DNEVNEGA REDA – TRETJA OBRAVNAVA PREDLOGA ZAKONA O
                  PREPREČEVANJU DELA IN ZAPOSLOVANJA NA ČRNO, REDNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade.</p>
               <p>Besedo ima dr. Ivan Svetlik, minister za delo, družino in socialne zadeve.</p>
            </sp>
            <sp xml:id="SDZ5-Redna-26-2011-03-28.sp2">

               <speaker>DR. IVAN SVETLIK:</speaker>

               <p>Spoštovani gospod predsednik, spoštovane poslanke in poslanci!</p>
               <p>Pred vami je Predlog zakona o preprečevanju dela in zaposlovanja na črno. Pri
               pripravi besedila je Vlada Republike Slovenije upoštevala vse sprejete amandmaje, ki
               so se med drugim nanašali na definicijo sosedske pomoči, kratkotrajnega dela in na
               vlogo prostovoljnih nadzornikov oziroma nadzornic pri izvajanju nadzora na podlagi
               tega zakona. Ob tem naj ponovno izpostavim ključne cilje in namene zakona, temelječe
               na podlagi dosedanjih izkušenj iz prakse in analiz pri izvajanju sedaj veljavnega
               zakona ter na podlagi sklepov Vlade in letnih poročil Komisije Vlade Republike
               Slovenije za odkrivanje in preprečevanje dela in zaposlovanja na črno.</p>
               <p>Glavni cilji zakona so povečevanje učinkovitosti nadzornih organov pri odkrivanju
               kršitev, tako da se zapišejo jasnejše definicije in določijo večje pristojnosti
               nadzornih organov. Ob tem so poostrene sankcije in zvišane globe, tako da bodo
               delovale vzgojno in predvsem tudi preventivno. Ena izmed pomembnejših novosti zakona
               je, da se v nadzor nad zaposlovanjem na črno vključuje Carinska uprava, kar bo
               omogočilo postopno vključitev dodatnih inšpektorjev za nadzor na terenu, s čimer se
               bo razbremenil Inšpektorat za delo, ki se bo intenzivneje usmeril v nadzor na
               področju inšpekcij delovnih razmerij.</p>
               <p>Zakon je v času javne razprave doživel veliko pozornosti javnosti z nekaterimi
               rešitvami, ki pa so vsebovane že v sedaj veljavnem zakonu iz leta 2000. Pri tem
               izpostavljamo predvsem definicijo sosedske pomoči. Pri tem naj ponovno poudarimo, da
               predlog zakona nikakor nima namena omejevati sosedskih odnosov, temveč ureja razmerje
               in učinkovitejši nadzor na področju dela in zaposlovanja na črno. Sosedska pomoč se
               dovoljuje še naprej pod pogoji in v obsegu, da ne bo pomenila nelojalne konkurence
               podjetnikom in da ne bo služila kot prikrivanje dejanskega dela ali zaposlovanja na
               črno. Po sprejetju zakona bomo na ministrstvu izvedli tudi aktivnosti v smeri
               obveščanja javnosti o določilih novega zakona, tako da se lahko javnost tudi pripravi
               na njegovo uveljavitev. Nadaljevanje aktivnosti se pričakuje tudi v okviru posebne
               medresorske delovne skupine, ki jo vodi Ministrstvo za gospodarstvo, ki bo pregledalo
               vso obstoječo zakonodajo in predlagalo potrebne spremembe na področju preprečevanja
               sive ekonomije. Skladno s predlogom zakona bomo pripravili podzakonski akt, ki bo
               določil način prijave in opravljanja kratkotrajnega dela, in akt, ki bo podrobneje
               predpisal dela, ki se štejejo za osebno dopolnilno delo in način priglasitve teh del
               upravni enoti.</p>
               <p>K predlogu zakona je vložen amandma k 18. členu, ki še jasneje določa pristojnosti
               tržnega inšpektorata pri nadzoru dela na črno, skladno s predlogom zakona. Ta amandma
               tudi podpiramo. Predlagam, spoštovani poslanci in poslanka, da zakon sprejmete. Hvala
               lepa.</p>
            </sp>
            <sp xml:id="SDZ5-Redna-26-2011-03-28.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
               nacionalne stranke bo predstavil Miran Györek.</p>
            </sp>
            <sp xml:id="SDZ5-Redna-26-2011-03-28.sp4">

               <speaker>MIRAN GYÖREK:</speaker>

               <p>Hvala za besedo, gospod predsednik. Kolegice in kolegi, spoštovani gospod
               minister!</p>
               <p>V Slovenski nacionalni stranki smo že v prvi obravnavi Predloga zakona o
               preprečevanju dela in zaposlovanja na črno opozorili na mnoge pomanjkljivosti in
               nedoslednosti nekaterih določb in tudi vsebine kot celote. Če primerjamo sedanjo
               verzijo s predhodnimi povezanimi zakoni in novelami, lahko ugotovimo, da v bistvu
               razen višjih glob in razširjenega nadzora ter nekaterih omejitev in izjem ne prinaša
               nič novega in v bistvu ne bo prinesel pričakovanih rezultatov, to je zmanjšanja sive
               ekonomije, to pa iz enostavnega razloga, ker ne posega v same vzroke za sivo
               ekonomijo, ki jih je treba reševati popolnoma drugače, saj je pojav sive ekonomije še
               posebej v kriznih časih in v stanju velike brezposelnosti in velikega števila
               relativno mladih upokojencev ter visokih stroškov obremenitve legalnega dela in
               zaposlitve zelo kompleksen in povezan z vrsto takšnih in drugačnih dejavnikov.
               Dejstvo je, da je stopnja sive ekonomije v Republiki Sloveniji večja od evropskega
               povprečja. Vsaj tako kažejo nekatere raziskave. Težava pa je tudi v tem, da je težko
               natančno določiti, koliko je takšnega dela na črno dejansko izvajanega, kajti pri
               analizi je treba potem poenoteno natančno definirati vse oblike dela na črno Tudi.
               tukaj obstajajo v opredelitvah marsikatere razlike. Nadalje pa je to odvisno tudi od
               stopnje izvajanja nadzora in ugotovljenih kršitev takšnih ali drugih zakonov, kar pa
               v Republiki Sloveniji doslej ni bilo izvajano prav preveč aktivno. Zadnje aktivnosti
               tržnega Inšpektorata Republike Slovenije, ko so poostreno izvajali nadzor nad delom
               na črno pri posameznikih predvsem pri opravljanju dejavnosti na objektih, kjer
               izvajanje del ni bilo označeno s tablami in imeni izvajalcev, same po sebi ne povedo
               dejanskega realnega stanja oziroma obsega tovrstnega dela. Poleg tega se je nadzor
               izvajal v glavnem na gradbiščih, v različnih delavnicah in na mestih, kjer se izvaja
               trgovinska dejavnost. Izkazalo se je, da je bilo kršitev obstoječe tovrstne
               zakonodaje ena dobra tretjina pregledanih mest. Takšni podatki še ne morejo
               zagotoviti realne ocene, čeprav bi lahko rekli, vsaj po nekaterih analizah, da je
               sive ekonomije v Republiki Sloveniji lahko tudi do 30 %, kar pa je vsekakor
               katastrofalna cifra in predstavlja tudi ogromno milijardno škodo, pa še marsikatero
               drugo škodo za našo državo in gospodarstvo.</p>
               <p>Največje spremembe so pri nadzoru in nekaj je novih oblik kazni in višine le-teh.
               Noviteta je vsekakor aktiviranje carinskih uslužbencev, kar samo po sebi niti ni
               problem, bo pa problem, zaradi njihovega nujnega strokovnega usposabljanja in
               urejevanja zakonskih pristojnosti usposabljanja za vodenje upravnih postopkov,
               izdajanja odločb in tako naprej. Če se vrnem k nujnosti upoštevanja vzrokov za
               razširjenost, razraščanje sive ekonomije, bi bilo treba vsekakor najprej oceniti
               pomen različnih dejavnikov, ki vplivajo na obseg sive ekonomije. Vsekakor je eden od
               glavnih vzrokov visoka stopnja obremenitve legalnega dela z davki in socialnimi
               prispevki, potem pa tudi preveč omejevalna regulacija gospodarske dejavnosti, trga
               dela, trgovine in zaposlovanja tujcev. Pri zadnjem se sicer zadnje časa poskuša
               narediti red. V Slovenski nacionalni stranki to sicer pozdravljamo, smo pa zelo
               skeptični glede pričakovanih rezultatov. Ne nazadnje pa med vzroke moramo vsekakor
               šteti tudi slabo kakovost in ceno storitev.</p>
               <p>Pri odpravljanju vzrokov vsekakor ne gre pričakovati znižanja davkov in prispevkov.
               Žal pa vse napovedane spremembe obstoječe zakonodaje napovedujejo tudi celo kupico
               novih nepotrebnih administrativnih in drugih omejitev. Na koncu bomo ugotovili, da
               vse, kar je bilo storjeno, je bila nekoliko drugače urejena sfera trga dela, siva
               ekonomija pa se ne bo bistveno zmanjšala.</p>
               <p>Postavlja pa se vprašanje, kako drugače pristopiti k odpravi teh težav. Morda bi
               poenostavitev postopkov za legalno opravljanje dejavnosti lahko prispevala k
               zmanjšanju dela na črno. Tudi nekatere prepovedi oziroma omejitve so v predlogu
               zakona nesmiselne. Zakaj se za delo na črno šteje brezplačno delo družinskih članov v
               domačem podjetju ali dejavnosti, če je brezplačno, in se torej ne odtujijo nobene
               dajatve. Tudi odločba, ki pravi, da je delo na črno tudi opravljanje dejavnosti, za
               katero podjetje ali samozaposleni ni izrecno registriran, in to ne glede na to, če od
               takšne dejavnosti ali dela plača vse predpisane dajatve in davke. Poleg tega lahko
               samozaposleni opravljajo tudi takšno dejavnost, za katero ne obstaja poseben uradni
               register razen davčnega in da podjetjem mnogokrat ni več treba registrirati vseh
               mogočih vrst dejavnosti, ampak samo eno, pod katero se vodijo v klasifikaciji.</p>
               <p>Res je, da tudi obstoječa zakonodaja na tem področju ni bila popolna in je treba
               nekaj storiti. Žal pa bi lahko predlagatelj posvetil več pozornosti poenostavitvam
               postopkov za tiste, ki bi se odločili delati legalno zaradi strahu pred povečanim
               nadzorom in kaznimi. Izgovor, da bodo to vprašanje urejali drugi zakoni, je izguba
               priložnosti, da se problem rešuje hitro, sistemsko učinkovito in bolj popolno. Samo
               en tovrstni primer, ki smo ga v Poslanski skupini Slovenske nacionalne stranke že
               omenili pri prejšnji obravnavi, pa so se nekateri kolegice in kolegi zgolj hudomušno
               nasmejali in neresno vzeli naše pripombe, to je problem širšega obsega natančnega
               definiranja izvajalcev na področju dela na črno. Zamujena priložnost je, da bi se
               lahko ob tej priložnosti vsaj nekoliko lotili že celo večnost vprašanja ilegalne
               prostitucije, ki se razrašča in ima posledice tako za proračun kot tudi za splošno
               zdravje in varnost Slovenk in Slovencev. Ne nazadnje tudi za socialno varnost so
               določene kategorije izvajalcev te najstarejše obrti. V sosednjih državah je ta
               problem zakonsko že zdavnaj reguliran in rezultati so samo pozitivni. Mi si pa
               zatiskamo oči, kot da ta problem ne obstaja, kot da to ne predstavlja dela na črno,
               kot da smo Slovenci izjemno čistunski in na tem področju brezmadežni narod. V tem
               poslu so obračajo ogromni denarci, ki odtekajo brez nadzora in plačila davkov neznano
               nemalokrat v kriminalno podzemlje takšne in drugačne vrste. Nemalokrat je povezano z
               drogami, ilegalnim zaposlovanjem tujcev in suženjskim izkoriščanjem žensk, pa ne samo
               žensk, tudi moških v zadnjem času, z mnogimi povezanimi izvajanimi kaznivimi dejanji
               in ne nazadnje tudi z nenadzorovanimi zdravstvenimi posledicami in tako naprej.
               Seveda lahko sedaj predlagatelj zopet začne s krilatico, da se o tem razmišlja ali
               celo dela na tem in da bo urejeno s posebnim zakonom, kar močno dvomim, ker se
               enostavno vsi bojijo oziroma bojimo odpreti ta problem oziroma ne vedo, kako se
               lotiti zakonske ureditve tega problema, tega vprašanja. Kakšna pa naj bi bila razlika
               izvajanja dela na črno, če gre za vodovodarsko ali frizersko ali avtomehanično
               storitev ali pa zaslužek na črno z zagotavljanjem izvajanja spolnih storitev? V
               višini urne postavke verjetno. Zato trdimo v Slovenski nacionalni stranki, da je to
               zamujena priložnost, da je treba vsaj nekoliko vključiti oziroma regulirati to obliko
               dela na črno, ki je evidentna in tudi glede obsega in širšega pomena pomembna, da se
               jo na nek način legalizira, kajti po obstoječem predlogu prostitucije še zmeraj ne bo
               možno zakonsko preganjati v veliki večini primerov, pa čeprav je to opravljena
               storitev za denar brez računa, brez plačila davkov in prispevkov, in če sem malce
               hudomušen in ironičen, tudi brez kakršnihkoli garancijskih rokov za odpravo
               pomanjkljivosti zagotavljanja jamstev takšne in drugačne vrste. Še bolj cinično bi
               bilo vprašanje sosedske pomoči v takšnih primerih, kar bi lahko pomenilo, da bi bila
               relevantna tudi krajevnost izvajalca tega dela na črno. In kot smo enkrat že omenili
               v prejšnji obravnavi, vprašanje pristojnosti izvajanja dokazov inšpektorjev, ko le-ti
               odvzamejo kot dokazni material določene predmete, s katerimi je bilo delo na črno
               opravljeno, in kateri so ti predmeti, če za določene dejavnosti sploh obstajajo. Ne
               nazadnje tudi za izvajanje intelektualnega dela na črno, kot so inštrukcije,
               svetovanje itn., tudi tukaj je marsikaj nedorečenega. V Slovenski nacionalni stranki
               smo mnenja, da predlog sicer predstavlja načelni poizkus rešitve vprašanja zmanjšanja
               dela na črno, ga pa v takšni obliki po našem ne bo bistveno rešil. Kvečjemu bo
               povzročil mnogo hude krvi, nedoslednosti, zlorabe prijav, pomanjkanje pristojnosti
               izvajalcev nadzora. Povzročil bo še več problemov in še več potrebe po novih
               spremembah in dopolnitvah različnih zakonov, še več zamujanja časa in trošenja
               denarja za naše seanse, katerim slovensko ljudstvo že kar upravičeno pravi, da so že
               kar pravi <q>"Blues Brothers jam sessions"</q> ali v prostem prevodu <q>"bluzenje v pravem
               trošenju denarja in časa"</q>.</p>
               <p>Poslanska skupina Slovenske nacionalne stranke bo odločala o sprejetju takšnega
               zakona samostojno, vsak poslanec po svoji vesti in svoji prosti odločitvi. Hvala.
           </p>
            </sp>
            <sp xml:id="SDZ5-Redna-26-2011-03-28.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Ljubo
               Germič.</p>
            </sp>
            <sp xml:id="SDZ5-Redna-26-2011-03-28.sp6">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani gospod minister s sodelavko,
               kolegice in kolegi!</p>
               <p>V Poslanskem klubu Liberalne demokracije smo v teku razprave kljub nekaterim
               pomislekom podpirali Predlog zakona o preprečevanju dela in zaposlovanja na črno, saj
               pomeni prizadevanja za zmanjšanje sive ekonomije, ki v Sloveniji po različnih ocenah
               predstavlja med 17 in 25 % družbenega bruto proizvoda. Glede na to, da delo in
               zaposlovanje na črno povzroča v marsikaterih panogah določene težave, je Vlada RS
               sprejela ukrepe za učinkovito odkrivanje, preprečevanje teh dveh pojavov ter odpravo
               njunih negativnih posledic. S sivo ekonomijo se srečujemo v vseh državah, v vseh
               gospodarstvih in vseh političnih sistemih. Siva ekonomija v nobeni družbi ni
               obrobnega pomena, saj so njeni negativni vplivi in učinki občutni za delodajalce,
               delojemalce in za socialno varnost ljudi. Ravno zaradi teh negativnih posledic, ki
               jih siva ekonomija ima, je zakon o preprečevanju dela in zaposlovanja na črno dobil
               načelno podporo Ekonomsko-socialnega sveta, mnenje, da je ta zakon nujen in da so
               njegove usmeritve ustrezne, pa delita tudi obrtna zbornica in sindikati.</p>
               <p>Glavni cilj in razlog priprave novega zakona je zagotavljanje večje učinkovitosti
               nadzornih organov pri preprečevanju in odkrivanju dela in zaposlovanja na črno. Z
               vidika gospodarstva je delo in zaposlovanje na črno izredno problematično, saj
               povzroča nelojalno konkurenco na trgu. Gospodarske družbe in samostojni podjetniki,
               ki opravljajo dejavnost v skladu s predpisi, ne morejo konkurirati tistim, ki delajo
               na črno, saj lahko le ti ponudijo na trgu bistveno nižje cene, ki niso obremenjene s
               prispevki in davki. Vendar po drugi strani ponujajo storitev brez garancije in brez
               zavarovanj, kar pomeni določeno mero tveganja. Delo in zaposlovanje na črno
               predstavlja tveganje in negativne posledice z vidika socialne države, gospodarstva in
               posameznika državljana. Pri tem zakonu je vprašanje nadzora še posebej pomembno,
               vendar se je treba zavedati, da je zakon le podlaga za delo inšpekcijskih služb, na
               njih pa je, da to delo opravijo učinkovito. S tega vidika v Poslanskem klubu LDS
               pričakujemo, da se bo korenito spremenil tudi način dela teh služb. Radi bi opozorili
               tudi na to, da zgolj izrekanje sankcij ni dovolj, treba je te sankcije tudi
               izterjati. In tukaj smo bili večkrat v dosedanji praksi zelo neučinkoviti.V
               Poslanskem klubu LDS se hkrati tudi zavedamo, da tovrstna zakonodaja ne more
               temeljiti zgolj na restriktivnih ukrepih, ampak so potrebne tudi spodbude, če želimo,
               da bo ta zakon zaživel in dobil podporo javnosti. Ne nazadnje je ta zakon le eden
               izmed ukrepov na področju boja proti sivi ekonomiji, potrebni bodo tudi drugi,
               drugačni ukrepi. Zato podpiramo ustanovitev posebne medresorske vladne skupine, ki jo
               vodi minister za gospodarstvo, katere naloga bo pregledati vse obstoječe zakonodaje
               in oblikovanje predlogov sprememb na področju preprečevanja sive ekonomije in njihova
               implementacija v področno zakonodajo. Zaradi tega v Poslanskem klubu LDS opozarjamo,
               da zgolj normativni okvir, ki ga danes obravnavamo, ne pomeni končnega koraka v boju
               proti sivi ekonomiji. Ta družbeni pojav je v največji meri odvisen od vrednot neke
               družbe, od družbene zavesti in odgovornosti. Vsekakor mora v zdravi družbi obstajati
               vrednota solidarnosti, medsosedske pomoči, ki pa ne sme biti izgovor za zlorabo
               oziroma za izmikanje plačevanju davščin, zdravstvenih in pokojninskih obveznosti
               posameznika, kajti na ta način v končni konsekvenci izgubljamo vsi. Zato moramo kot
               zakonodajno telo tu pazljivo pretehtati, kakšno sporočilo želimo poslati državljankam
               in državljanom s tem zakonom predvsem z vidika ustvarjanja vrednostnega sistema
               družbe. Institucija medsosedske pomoči in institucija časovnega bančništva, slednjega
               žal nismo uspeli z amandmajem umestiti v zakon, vsekakor promovirata vrednoto
               solidarnosti med ljudmi, ustvarjanje dobrih medčloveških odnosov, za katere v
               poslanskem klubu menimo, da so ključni in velikega pomena za zdrav razvoj neke
               družbe. Ni še preteklo mnogo časa od tedaj, ko so slovenski obrtniki in podjetniki od
               Vlade terjali sprejetje ukrepov, ki bi izboljšali položaj malih in srednje velikih
               podjetij, ki so hrbtenica vsakega gospodarstva, tudi slovenskega. Ta zakon sodi v
               paleto ukrepov, ki so del odgovora na gospodarsko krizo, v katero smo zašli.</p>
               <p>V Poslanskem klubu LDS se zavedamo pomena predloženega zakona, zato ga bomo tudi
               podprli. Obenem pa izražamo pričakovanje, da bo zakon zaživel na način, kot je
               zamišljen. Državni zbor sprejema zakonodajo, ni pa njen izvajalec. Ministrstvo za
               delo in pristojne službe, ki bodo skrbele za implementacijo zakona, zato opozarjamo,
               da naj bo implementacija skladna z namenom zakonodajalca. Ta pa je predvsem
               preprečiti zlorabe, davčno izmikanje in neplačevanje prispevkov ter ustvarjanje novih
               zaposlitev in novih delovnih mest, nikakor pa ni namen zakonodajalca sankcioniranje
               medsebojne solidarnosti v družbi. Hvala lepa.</p>
            </sp>
            <sp xml:id="SDZ5-Redna-26-2011-03-28.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman.</p>
            </sp>
            <sp xml:id="SDZ5-Redna-26-2011-03-28.sp8">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Nepovezani poslanci poslanske skupine Solidarnost imamo sicer namen podpreti ta
               predlog zakona, vendar ne brez tega, da bi opozorili na nekatere slabosti, za katere
               menimo, da smo jih izpostavljali upravičeno tudi v postopku doslej in ki niso bile
               upoštevane. Nameravamo podpreti, vendar z nekoliko razočaranja in brez navdušenja nad
               tem zakonom, kakršen je sedaj pripravljen za odločanje.</p>
               <p>Da je o tej tematiki treba govoriti, najbrž ni nobenega dvoma, o tem pričajo tudi
               dogajanja okoli nas in o tem smo se odločali v Odboru za gospodarstvo Državnega zbora
               pred dvema letoma in izpostavili to temo kot eno izmed osrednjih tem, ki jih je treba
               obravnavati. Takrat smo skušali poiskati vzroke za pojav in se ozreti po poročilih,
               ki so nam bila predstavljena. Ugotovili smo – podobna je tudi ugotovitev
               predlagatelja sedanjega zakona - da so vzroki zelo globoki in vseobsežni, ne da se
               odpravljati tega z enim samim ali z nekaj malega ukrepi. Sodili smo pa tudi, da se je
               treba tega problema lotiti po posredni poti, ne direktno, ne frontalno, ker bi lahko
               to pomenilo celo poslabšanje položaja na posamičnih področjih. Zakon je potreben,
               menimo pa, da ni dovolj domišljen, da je omejevalen bolj, kot bi bilo potrebno, da ne
               spodbuja in da se bolj direktno kot posredno, kar mi sodimo, bi bilo bolje, loteva
               problematike. Okoliščine, ki so ugodne za tovrstne pojave, za pojave sive ekonomije
               in zaposlovanja in dela na črno, je, tako menimo, Ministrstvo za delo, družino in
               socialne zadeve pravilno identificiralo. Tolikanj bolj ugodne so te okoliščine
               takrat, kadar govorimo o vsesplošni krizi, to je treba poudariti, okoliščine so zelo
               ugodne takrat, kadar je veliko brezposelnih, zelo ugodne so takrat, kadar nimamo
               ustrezno urejene delovnopravne zakonodaje, kadar ljudje, ki so zaposleni, ne vedo,
               ali bodo dobili plačilo za svoje delo ali ne, kadar je stopnja revščine velika. In
               čeprav radi to primerjamo z Evropo in ugotavljamo, da je pri nas vendarle manjša, pa
               je pomembno, kako ljudje sami razumejo to stopnjo revščine, v kateri se znajdejo. In
               okoliščine so zelo ugodne za tovrstne družbene pojave tudi takrat, kadar so davčne in
               druge obremenitve dela visoke in so visoke tudi administrativne ovire pri procesih
               zaposlovanja in spreminjanja gospodarskih subjektov, transformacij gospodarskih
               subjektov. To so vzroki, iz katerih pa ministrstvo ni potegnilo vseh in samo dobrih
               posledic in ukrepov v zvezi s tem. Sicer je treba priznati, da ministrstvo precej na
               široko skuša zastaviti celovito reševanje te problematike z zakoni, kot je zakon o
               malem delu, ki ga podpiramo tudi v naši poslanski skupini, kot je zakon o delu in
               zaposlovanju tujcev, kot je zakon o socialnem podjetništvu ali zakon o prostovoljstvu
               in še bi lahko nekaj takšnih zakonov našteli. Enega izmed teh je sedaj, če smo prav
               informirani, pripravljena Vlada poslati tudi v Državni zbor, zakon o graditvi
               objektov, ki bo morebiti celo bolj prispeval k omejevanju dela na črno, kot ta zakon,
               s katerim se sedaj ukvarjamo. Ta celovit pristop skupina nepovezanih poslancev
               podpira. Bojimo pa se, da so pričakovanja nekolikanj večja, kot bo doseg ukrepov, ki
               so predvideni, in da bo s tem zvezi sledilo tudi rahlo razočaranje. Bojimo se tudi,
               da bomo lahko med posledicami našli tudi nekatere negativne, ki si jih nismo želeli.
               Cilji, ki si jih zastavlja ministrstvo in so tako eksplicitno našteti, so povečanje
               restrikcij, več organov nadzora, tudi novi organi nadzora, kakor vidimo v zakonu, so
               zdaj predvideni in bodo najbrž tudi z zakonom sprejeti, čim večja odprava sive
               ekonomije in dela ter zaposlovanja na črno, torej čim več zaposlenih. Pri tem se
               nekateri neupravičeno oprijemljejo številke 70 tisoč delovnih mest ali pa sedem, osem
               milijard bruto družbenega produkta v sivi ekonomiji. Mi preprosto sodimo, da vsi ti
               zakoni, ki so pripravljeni, nekateri že sprejeti, ne bodo preprosto kumulirali
               pozitivnih posledic, tako da bi v relativno kratkem času lahko opravili s problemom
               sive ekonomije in dela na črno. Če so ti cilji, ki se eksplicitno izražajo v večjem
               številu inšpektorjev, nadzornih organov, večjih kaznih, večjih omejitvah, višjih
               globah, potem mi menimo, Ministrstvo seveda ima to implicitno tudi v mislih, da so
               pravi cilji, cilj ki bodo spremenili našo družbeno toleranco do teh negativnih
               pojavov, ki bodo spremenili zakonodajo, tako da bo možno tudi hitrejše in varnejše
               zaposlovanje in da bo na ta način zagotovljenih več delovnih mest in večja socialna
               varnost in socialna blaginja.</p>
               <p>Tisto, kar nas pri tem moti in menimo, da bi lahko imelo negativne povratne učinke,
               je družbena nervoza, ki se s tem sprejemanjem zakona povzroča. Mislimo, da bo precej
               več nezaupanja med ljudmi, čeprav si znamo predstavljati, tega tudi ministrstvo ne
               želi, ampak se bojimo, da se temu ne bo moč izogniti. Več bo kazni in več glob. Ob
               tem bi radi povedali, da so poročila v preteklih letih pokazala, kajti kazni in glob
               tako rekoč ni bilo, kot da tega pojava tudi ni bilo, čeprav smo imeli organe za
               preganjanje tega pojava. V lanskem letu in v predlanskem letu, ko se je ministrstvo
               znotraj starega, to je istega zakona, ki ga sedaj spreminjamo, lotilo drugače teh
               nalog, ko so se tudi inšpekcijske službe lotile drugače teh nalog, pa smo imeli z
               bistveno drugačnimi številkami opraviti. Ugotavljamo, da se dalo tudi znotraj stare
               zakonodaje narediti več, vendar za to ni bilo ustrezne pripravljenosti, volje in
               usposobljenost. Najraje potem rečejo tisti, ki so za to zadolženi, da je bilo premalo
               inšpektorjev, pa se to število lani in predlani ni kaj bistveno in dramatično
               spremenilo.</p>
               <p>Problem, o katerem bo morebiti kasneje še govora, je za nas v tem, da se preveč
               omejuje sosedska pomoč, da se ne dopušča brezplačna pomoč kogarkoli, kdor je voljan
               brezplačno in solidarno prispevati, bi po naši sodbi moral imeti to pravico. Problem
               je v tem, da smo uvedli celo nove nadzornike, za katere ne vemo, kakšna pooblastila
               bodo imeli, kakšne kompetence bodo imeli, kakšni bodo pogoji, da bodo sploh postali
               novi nadzorniki in bodo bojda prostovoljni nadzorniki. In samo teoretično vprašam,
               kdo jih bo pa nadomestil, če ne bo tistih, ki bodo prostovoljno preganjali sivo
               ekonomijo in delo na črno. Ostali pa bodo, se bojimo, šušmarji in obrtniki, ki tudi v
               bodoče ne bodo izdajali računov. In na ta način se bojimo, da bo negativna posledica
               zaradi siceršnje presije in omejevanja dela na črno ta, da bo opravljenega manj dela,
               da bodo nekateri še v večjih socialnih problemih in da bo še manj družbene blaginje.
           </p>
            </sp>
            <sp xml:id="SDZ5-Redna-26-2011-03-28.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Matevž Frangež.</p>
            </sp>
            <sp xml:id="SDZ5-Redna-26-2011-03-28.sp10">

               <speaker>MATEVŽ FRANGEŽ:</speaker>

               <p>Dobro jutro!</p>
               <p>V tem narodu imamo nek izrek, ki ga pogosto uporabimo v šali, ampak v svojem bistvu
               veliko pove o tem, na kakšen način se pogosto mi sami in vsi člani in članice naše
               skupnosti obnašamo do pravil. To geslo se glasi: Pravila so zato, da jih kršimo. To
               je miselnost, ki je žal globoko zakoreninjena v mnogih izmed nas in v naši skupnosti.
               Je pa takšno razumevanje nevarno, saj izpodkopava temelje naše družbene ureditve in
               temelje naših medosebnih, medčloveških odnosov, ki močno vplivajo na to, na kakšen
               način živimo in na kakšen način učinkovito ali ne funkcionira naša skupnost in naša
               družba. Delo na črno in siva ekonomija predstavljata po mnenju Socialnih demokratov
               velik problem te družbe. Ocene o njunem obsegu so zaskrbljujoče v celotnem času
               tranzicije. Škodita in slabita celotno skupnost. Najprej javne blagajne,
               konkurenčnost na trgu in – najpomembneje – najbolj pa šibita in slabita ter škodita
               posamezniku, ki se prostovoljno ali pod prisilo brez drugih ustreznejših alternativ z
               delom na črno odreka lastni varnosti, ker ni zavarovan ne za brezposelnost, ne za
               bolezen in ne za starost. Menimo, da si pravila v tej skupnosti določamo zato, da z
               njimi na smiseln, sorazmeren in učinkovit način določamo razmerja in odnose med
               ljudmi v naši ekonomiji in naši državi. Podjetnik, ki dela po pravilih, je
               nekonkurenčen podjetnik. To nas mora skrbeti, in to moramo spremeniti. To je problem,
               ki ga želi naša vlada nasloviti v okviru razumnih sorazmernih ukrepov, da ga čim bolj
               omejimo, ker ga povsem izničiti verjetno ni mogoče. Ost novega zakona, ki je
               pravzaprav nadgradnja obstoječih rešitev in definicij na tem področju, je usmerjena v
               ojačan nadzor, še posebej s sodelovanjem carinske uprave v postopkih odkrivanja
               nadzora in pregona ravnanj, ki predstavljajo delo in zaposlovanje na črno. Socialni
               demokrati zavračamo logiko, po kateri bi bil denar edino merilo našega sobivanja in
               naše skupnosti. Z razumevanjem in tudi simpatijami smo spremljali manifestacije
               solidarnosti v mnogih mnenjih, ki smo jih prejeli. Prepričani smo, da je skupnost
               močna, ko jo povezuje močno in povezano sodelovanje ljudi, zato poudarjamo, da
               predlog tega zakona tega polja v ničemer ne omejuje. Pomoč sočloveku je naša visoka
               etična in moralna zaveza in ponosni smo, da jo tako občutimo v celotnem narodu.
               Brezplačno delo, sosedska pomoč, delo v lastni režiji, kratkotrajno delo so
               kategorije, ki jih zakon podrobneje ureja in ne spreminja bistva izjem, ki jih
               pravzaprav povzema po rešitvah iz doslej veljavnega zakona. Tako je denimo člen, ki
               določa sosedsko pomoč, enako zapisan že od leta 2000, le da v novem zakonu strožje
               določa, da sosedske pomoči ne morejo ponujati obrtniki in podjetja, torej tisti, ki
               to isto dejavnost opravljajo na trgu. Med izjemami bo tudi delo v lastni režiji,
               nujna dela v humanitarnih in naravnih nesrečah, humanitarna in prostovoljna dela,
               osebno dopolnilno delo in kratkotrajno delo kot pomoč znotraj družinskih podjetij.
               Pri izjemah pa je treba ohraniti konservativen pristop, da nam na preširoko določenem
               naboru izjem pravzaprav ne pade bistvo in učinkovitost ukrepov za zajezitev dela na
               črno in sive ekonomije. Najpomembnejše spremembe so osredotočene na doslej
               pomanjkljiv in premalo učinkovit nadzor. Z vključitvijo carinske uprave tukaj
               uresničujemo, pri tem pa urejamo in širimo pristojnosti nadzornih organov in bolje
               ščitimo ljudi, ki so prisiljeni delati na črno, tako da jim mora delodajalec
               zagotoviti zaposlitev za nedoločen čas, ob tem pa za nazaj poravnati tudi vse
               prispevke, ki izhajajo iz delovnega razmerja. Zakon določa tudi višje globe po
               preprosti računici, da si mora vsakdo izmed nas izračunati, ali se mu delo in
               zaposlovanje na črno izplača. Če hočemo učinkovito stopiti temu problemu na rep,
               potem mora vsakdo ob tem vprašanju priti do odgovora, da ne. Zaradi previsokih kazni
               in zato, ker ta družba z ukrepi, ki jih sprejemamo, omogoča legalne alternative
               takšnemu delu. Pri tem poudarjamo, da ta sprememba ni izolirana, ampak je del širših
               povezanih ukrepov. Predhodniki so že omenjali zakon o zaposlovanju tujcev, zakon o
               socialnem podjetništvu, zakon o graditvi objektov, tudi zakon o malem delu, ki ponuja
               različnim ljudem: mladim, brezposelnim in upokojencem legalno zavarovano alternativo
               delu na črno.</p>
               <p>Socialni demokrati bomo zato, ker se zavedamo, da je to velik problem te družbe, ker
               želimo ta problem čim bolj izkoreniniti in uveljaviti jasna in enaka pravila za vse,
               povečati konkurenčnost tistih, ki delajo po pravilih, ta zakon podprli.</p>
            </sp>
            <sp xml:id="SDZ5-Redna-26-2011-03-28.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Marijan
               Pojbič.</p>
            </sp>
            <sp xml:id="SDZ5-Redna-26-2011-03-28.sp12">

               <speaker>MARIJAN POJBIČ:</speaker>

               <p>Hvala, gospod predsednik. Spoštovani!</p>
               <p>V Slovenski demokratski stranki smo že vsaj eno leto pričakovali, kaj bo koalicija
               naredila na področju preprečevanja dela na črno. Delo na črno je problem, s katerim
               bi se morala Vlada še posebej v času gospodarske krize učinkovito spopasti. Namesto
               da bi Vlada predlagala predlog zakona, ki bi odpravil dosedanje pomanjkljivosti pri
               preprečevanju dela na črno, je pred nami predlog, ki v ničemer ne izboljšuje in
               dopolnjuje dosedanjega pristopa k preprečevanju dela na črno. Predlog zakona temelji
               izključno na metodi kaznovanja. Številne novejše raziskave v Evropski uniji so pri
               reševanju problematike dela na črno do kaznovalnih ukrepov zelo skeptične, saj je
               povsod splošno znano, da samo zaostrovanje kazni ne pripomore k preprečevanju dela na
               črno. Zato se mora pri novejših pristopih več pozornosti namenjati preventivi, na
               primer, poenostavitvi administrativnega okolja, naprednim metodam odkrivanja
               neprijavljenih transakcij ter zagotavljanju spodbud za legalno delo v obliki znižanja
               davkov in prispevkov. Poleg tega pa tistim, ki že opravljajo delo na črno, države
               nudijo ustrezne spodbude za prehod v legalno okolje. Tako je, na primer Švedska
               uvedla znatne davčne olajšave in znižanje prispevkov za tako imenovana hišna
               opravila, Belgija pa je uvedla vavčerski sistem.</p>
               <p>Na zgrešen pristop k urejanju problematike dela na črno kaže tudi opredelitev cilja
               zakona. Predlagatelj v zaključnici zakona namreč opredeljuje povečanje pristojnosti
               nadzornih organov in poostritev sankcij za kršitelje. Glavni cilj zakona bi moralo
               biti zmanjšanje zaposlovanja in dela na črno. Vlada Republike Slovenije pa bi morala
               predlagati tudi sprejem ukrepov za ustanavljanje ustreznih delovnih mest in druge
               preventivne ukrepe, zaradi katerih bi interes po delu na črno upadel. Povečanje
               pristojnosti nadzornih organov pri ugotavljanju dela na črno pa je le ena izmed
               sekundarnih metod, kako se ta cilj doseže. Delo na črno je bil in bo problem, pri
               katerem imajo največ koristi tisti, ki delo ponujajo, v slabšem položaju pa so tisti,
               ki delo na črno izvajajo, saj so zaradi gospodarske krize in nepravilnih vladnih
               ukrepov največkrat prisiljeni sprejeti delo na črno, kjer nimajo nobenih socialnih
               pravic. Nikakor pa ne bomo pristali na to, da se sosedska pomoč v celoti ne šteje kot
               izjema dela na črno. Dosedanja opredelitev sosedske pomoči je bila neustrezna,
               predlog tega zakona pa jo je samo še poslabšal. Zato predlagamo, da se sosedska pomoč
               v celoti ne šteje kot delo na črno. Ugotavljanje sosedske pomoči kot delo na črno ne
               bo v ničemer prispevalo k povečanju davčnih prispevkov, saj je jasno, da se v praksi
               zelo težko izvršuje, po drugi strani pa povzroča nepotrebno vznemirjenje ljudi in
               kvari sosedske odnose. Z novim predlogom zakona, ki opredeljuje sosedsko pomoč v
               določenih primerih za delo na črno, bi bili ljudje samo zmedeni, pri sosedski pomoči
               zadržani, učinka na zakoniti trg delovne sile pa ne bi bilo. Kot so v postopku
               sprejemanja zakona opozorili številni javni pozivi, pa bi se sosedski odnosi zaradi
               novega predloga zakona bistveno poslabšali.</p>
               <p>K predlogu zakona smo pristopili konstruktivno, podali utemeljene amandmaje, katerih
               namen je bil izboljšanje zakona. Vendar žal naši amandmaji niso bili upoštevani,
               čeprav so v veliki meri sledili pričakovanjem javnosti, da bo koalicija predvsem
               življenjsko uredila pomen sosedskega dela. Glede na ugotovitve, da tega ni storila,
               in glede na to, da je cilj tega zakona le v povečanju obsega odkrivanja dela na črno
               in ne v preventivnem preprečevanju dela na črno, tega zakona seveda v Slovenski
               demokratski stranki ne moremo podpreti.</p>
            </sp>
            <sp xml:id="SDZ5-Redna-26-2011-03-28.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Vito Rožej.</p>
            </sp>
            <sp xml:id="SDZ5-Redna-26-2011-03-28.sp14">

               <speaker>VITO ROŽEJ:</speaker>

               <p>Spoštovani predsednik, spoštovani minister, kolegice in kolegi!</p>
               <p>Vsi smo se tudi izza te govornice strinjali, kakšni so razlogi za sprejetje tega
               zakona, kakšno je stanje na trgu dela in da delo na črno ni nekaj, kar bi bilo v
               korist slovenskemu gospodarstvu, posledično proračunu, posledično vsej družbi, ki
               financira svoje potrebe iz tega proračuna. Vseeno pa pri nas velja neka logika, da
               kar je naše, je tudi moje, kar je pa moje, pa nikogar nič ne briga.In vsa
               solidarnost, ki naj bi ravno tako prislovično krasila naše državljane in državljanke,
               v tem primeru nekako izgine oziroma dobimo druga merila v konkretnih primerih, ko bi
               se moral vsak od nas odreči kakšnemu priboljšku, da rečem v narekovajih, da bi nam
               vsem skupaj šlo bolje. Pa vendar namenu, s katerim se je ministrstvo lotilo sprejetja
               tega zakona, nihče ni oporekal. Oporekalo se je tukaj učinkovitosti rešitev in, da
               rečem tako, sprejemljivosti rešitev za širšo javnost, o čemer sem pa nekaj rekel že
               pred tem. Namen predlagatelja je povečati pristojnost nadzornim organom, dati podlago
               za učinkovitejše delo, določiti jasnejšo opredelitev pojmov in ukrepov zakona ter
               poostriti sankcije za kršitelje, skratka izboljšati stanje in odpraviti nejavnosti in
               zlorabe. V tem delu je zakon svoj namen dosegel, to, da bomo angažirali uslužbence
               Carinske uprave in da so globe višje, je seveda razumljivo in sprejemljivo. Na drugi
               strani so tudi predhodni govorniki opozarjali, da bi morali več narediti tudi na
               pozitivnih ukrepih, ne samo na kaznovalni politiki, res pa je, da ni Ministrstvo za
               delo, družino tisto, ki bi se v prvi vrsti lahko odločilo za tak korak, najbrž pa je,
               glede na stanje pokojninske blagajne in delež proračuna, ki ga prispevamo v
               pokojninsko blagajno, iluzorno pričakovati, da bomo zmanjšali obremenitve dela, glede
               na demografsko sliko, kakršno imamo, ker potem bi težko zagotovili še zadostno maso
               denarja za pokojnine, razen če se že kar takoj na začetku odločimo, da socialni
               sistem, kakršnega imamo, ukinemo in bomo pač dovoljevali veliko sive ekonomije,
               veliko dela na črno, da bomo uvedli univerzalni temeljni dohodek in komur bo zneslo,
               bo zneslo, komur ne bo, pa pač ne bo. Ampak to je daleč od načel, ki so zapisane tudi
               v naši ustavi. Kar je vzbudilo največ hude krvi ob obravnavi, je bilo omejevanje
               sosedske pomoči, ki bo zdaj prepovedana v primerih, ko je delo vezano na dejavnost
               pravne osebe ali samozaposlene osebe, ter v primerih opravljanja dela na
               nepremičninah in premičninah, ki se uporabljajo za opravljanje dejavnosti. Omejuje se
               tudi delo v lastni režiji na nepremičnine v lasti ali najemu in omejuje se osebno
               dopolnilno delo z letnim dohodkom v višini do 6 tisoč evrov. Razširja se seznam
               možnih oseb za opravljanje kratkotrajnega dela, delodajalec, ki zaposluje take osebe,
               pa mora imeti vsaj enega zaposlenega. Globe se zvišujejo in posameznik, ki bo odslej
               prijavil delodajalca, ki ga zaposluje na črno, ne bo več v prekršku, kar je vsekakor
               korak naprej. Kar se tiče definicije družinske in medsosedske pomoči je ta definicija
               takšna, kot je bila že doslej v zakonu iz leta 2000. Če doslej ni bila deležna take
               pozornosti, je malo nerazumljivo, zakaj jo je deležna sedaj. Izjeme so zapisane
               jasno, tradicionalne prakse pomoči pri kmečkih opravilih, kar nas pa seveda v
               Poslanski skupini Zares – nova politika žalosti, pa je to, da Državni zbor v drugi
               obravnavi med tovrstne izjeme ni uvrstil dejavnosti časovne banke iz razlogov, ki so
               vam najbrž znani. Po drugi strani je zakon prinesel po našem mnenju izboljšavo v 18.
               členu. Mi smo tam z amandmajem želeli spodbuditi Obrtno zbornico, da imenuje tudi
               prostovoljne nadzornike, ki bi lahko, da tako rečem, Obrtno zbornico oprali očitkov,
               da je ravno med njihovimi člani največ takšnih ljudi, ki opravljajo delo na črno. Da
               bo zbornica odslej imela aktivnejšo vlogo pri odkrivanju teh kršiteljev, je po našem
               mnenju dobro. Ne morem reči, da je zadovoljstvo s tem zakonom popolno. Dvomi ostajajo
               in so bili tudi že povedani v mnenjih ostalih poslanskih skupin. V Poslanski skupini
               Zares zakonu ne bomo nasprotovali oziroma ga bomo podprli. Dvome bomo najbrž izrazili
               tudi še v nadaljevanju te razprave. Želeli bi si, da bi zakon v resnici dosegel
               cilje, ki so zapisani. Bojimo pa se, da pri vsem ne bomo najbolj učinkoviti. Res pa
               je, kot je bilo tudi že rečeno, da je treba gledati ta zakon v povezavi tudi z
               drugimi zakoni, da je na nek način, lahko rečemo, podzakonski akt pokojninske reforme
               tudi ta zakon in da se moramo pri tej želji po normiranju vseh vsebin in dogodkov v
               družbi odločiti tudi za eno zdravo mero, kje bi normiranje veljalo prekiniti in od
               kod pustiti ljudem prosto presojo oziroma zaupati v njihovo pravilno odločitev glede
               tega, kaj je dobro za vsakega posebej oziroma za družbo.</p>
               <p>Kot že rečeno, upamo, da bo tudi širša debata o tej temi o delu na črno postavila v
               družbi neka nova etična merila, na podlagi katerih bodo podobni zakonski predlogi
               oziroma novele manj potrebne. Hvala.</p>
            </sp>
            <sp xml:id="SDZ5-Redna-26-2011-03-28.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Gvido Kres.</p>
            </sp>
            <sp xml:id="SDZ5-Redna-26-2011-03-28.sp16">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani gospod minister, spoštovani kolegice
               in kolegi, ostali navzoči!</p>
               <p>Predlog zakona po mnenju Poslanske skupine Slovenske ljudske stranke ne prinaša
               jasnih in učinkovitih rešitev, ki bi prinesle izboljšanje na področju preprečevanja
               dela in zaposlovanja na črno. Po našem mnenju bo imel celo negativne posledice na
               odnose v naši družbi. Nedorečene definicije glede sosedske pomoči in dela v lastni
               režiji bodo povzročile veliko težav pri izvajanju, kajti ustava zagotavlja
               nedotakljivost zasebnosti stanovanja. Zato je nedopustno, neustavno in nezakonito, če
               bodo morali inšpektorji na tak način kontrolirati izvajanje nedovoljene dejavnosti.</p>
               <p>V drugi obravnavi so bili zavrnjeni amandmaji Slovenske ljudske stranke, s katerimi
               smo predlagali črtanje prvega odstavka člena, ki nedorečeno definira, kaj je sosedska
               pomoč, in črtanje poskusa določanja, kaj je delo v lastni režiji. Zakon širi omejitve
               na samozaposlene, ki jih ne definira jasno in v skladu s področno zakonodajo, zato bo
               prihajalo do težav pri nadzoru. Prepričani smo, da bi bilo bolj učinkovito rešiti to
               problematiko, če bi ustvarili bolj spodbudno okolje za podjetništvo in za
               zaposlovanje, boljšo delovno zakonodajo. Prepričani smo, da si naša država ne bo
               opomogla, če bomo kaznovali sosedo, na primer za friziranje na domu ali za pomoč pri
               kmečkih opravilih. Vlada pa pravega gospodarskega kriminala ne zna in ne zmore
               sankcionirati. Inšpektorji bodo nadzorovali podjetnike, ki so že registrirani.
               Prijavljalo se bo kmete, gradbenike, torej taka dela, ki se na zunaj vidijo, kar pa
               je skrito ali neregistrirano in se opravlja za zaprtimi vrati, bo ostalo skrito tudi
               po sprejetju tega zakona.</p>
               <p>Pri pokojninski reformi smo poslanci Slovenske ljudske stranke predlagali vpogled v
               matično evidenco zavezancev. S tem bi lahko delavec preveril, ali mu delodajalec
               plačuje prispevke ali ne. Pri zakonu o zaposlovanju tujcev smo predlagali kontrolo
               registracije tujega podjetja in plačevanje davkov in prispevkov. Vse to bi bolj
               preprečevalo delo na črno. Vse prepovedi so vsebovane in nadzor je možen že po
               obstoječi področni zakonodaji. Sprejetje tega zakona ne bo prispevalo k boljšemu
               nadzoru. Edina pozitivna rešitev, ki je v zakonu, da mora delodajalec zaposliti na
               črno zaposlenega delavca, bi prav tako lahko bila določena v delovni zakonodaji.</p>
               <p>Poslanci Slovenske ljudske stranke ne želimo nositi soodgovornosti za posledice, ki
               jih bo ta nedorečeni zakon prinesel v našo družbo, zato zakona ne bomo podprli. Hvala
               lepa.</p>
            </sp>
            <sp xml:id="SDZ5-Redna-26-2011-03-28.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Franc Jurša.</p>
            </sp>
            <sp xml:id="SDZ5-Redna-26-2011-03-28.sp18">

               <speaker>FRANC JURŠA:</speaker>

               <p>Predsednik, hvala za besedo. Lep pozdrav ministru! Kolegice in kolegi!</p>
               <p>O tem, kakšne vsebine oziroma rešitve zakon prinaša, smo podrobno razpravljali v
               drugi obravnavi. Na tokratni tretji obravnavi pa bomo zakon potrjevali. V Poslanski
               skupini DeSUS bomo svoje glasove namenili za njegovo podporo.Ta zakon je treba
               vrednotiti kot enega od vzrokov na poti za odpravo sive ekonomije in dela na črno v
               naši državi. Imamo namreč celo paleto negativnih posledic sive ekonomije in dela na
               črno, ki so večplastne, medsebojno verižno povezane in dovolj zaskrbljujoče, da je
               potrebna reakcija. Negativne posledice teh pojavov, za katere bi lahko ocenili, da se
               dogajajo v enormnih številkah, povzročajo primanjkljaj v davčni, socialni,
               zdravstveni in pokojninski blagajni. Tudi slika brezposelnosti je bolj črna zaradi
               velikega obsega dela na črno. Imamo ljudi, ki delajo na črno, kjer jim na videz
               delodajalci to omogočajo in izkoriščajo stanje visoke stopnje brezposelnosti, delavci
               na črno pa niso deležni socialnega zavarovanja, zdravstvenega in pokojninskega.
               Veliko je brezposelnih ljudi, ki ob prejemanju denarnih nadomestil iz socialne
               blagajne dobivajo dohodek še od dela na črno in tako zaslužijo celo več kot redno
               zaposleni delavci. Zlasti je čas gospodarske krize zelo prikladen za tovrstne
               manipulacije in zlorabe. Nelojalna konkurenca tistim, ki svojo dejavnost opravljajo
               povsem legalno in poravnavajo vse svoje davčne in socialne obveznosti zlasti za svoje
               zaposlene, je obsojanja vredna. Ne smemo dopustiti, da se v težkih časih gospodarske
               in finančne krize dodatno postavljajo v še težjo situacijo tista podjetja in
               samostojni podjetniki, ki se trudijo obdržati na trgu, ustvarjati dohodke in nudijo
               legalno delo in plačo svojim zaposlenim. Ta zakon moramo sprejeti kot zakon, ki
               pomeni reakcijo na tovrstne anomalije, saj ta predlog vsebuje rešitve, ki bodo
               prispevale k njihovi odpravi. Področje preprečevanja dela in zaposlovanja na črno je
               v našem pravnem redu sicer že zakonsko urejeno, v tem novem zakonu pa v Poslanski
               skupini DeSUS vidimo nadgradnjo obstoječega. Povečini gre v zakonu za to, da se
               jasneje in podrobneje formulirajo posamezni pojmi, ki bodo dali bolj jasno situacijo
               o tem, kaj se šteje za delo na črno in katere so izjeme od tega. To po naši oceni
               nedvomno vpliva tudi na učinkovitejše delo danes pristojnih inšpekcijskih služb, ki
               so kot nadzorni organ tega področja v tem trenutku izjemno podhranjene v
               kvantitativnem in kvalitativnem smislu. V nadzor nad zaposlovanjem in delom na črno
               se s tem predlogom vključuje Carinska uprava, kar pomeni okrepitev nadzora s 170
               inšpektorji za delovanje na terenu. S tem se bo zelo razbremenil Inšpektorat za delo,
               ki se bo s svojimi 85 inšpektorji lahko intenzivneje usmerjal v nadzor področja
               delovnih razmerij, ki so prav tako zelo potrebna kontrole. Zlati pereče je, če
               ostanem v kontekstu vsebine dela na črno, kršenje delovnopravne zakonodaje v smislu
               opravljanja dela preko polne delovne obveznosti, ki presega tudi okvire legalnega
               nadurnega dela in plačila na roko ob prikazovanju minimalne plače na uradni plačilni
               listi. Tudi to lahko štejemo kot delo na črno. Tovrstne zlorabe prav tako odnašajo
               velik del prispevkov iz socialne blagajne, na drugi strani pa povzročajo tako velik
               delež brezposelnosti, kot ga imamo danes. V okviru nadzora predlog zakona predvideva
               tudi veliko višje globe od sedaj veljavnih, pri čemer je poleg kaznovanja za
               kršitelje smisel tudi v preventivnem pomenu. Tisto, kar ta predlog zakona prinaša
               dobrega za delavca na črno, pa je, da mu bo prizaneseno z globo, če bo sam podal
               prijavo zoper svojega delodajalca, se prijavil v redno delovno razmerje in plačilo za
               opravljeno delo, vključno s plačilom vseh obveznosti zavarovanj za nazaj. Povedano je
               že bilo, da se bolj podrobno, kot je to urejeno v zdajšnjem zakonu, formulirajo
               posamezni pojmi. Med njimi je medsosedska pomoč in delo v lastni režiji. Pri slednjem
               vidimo, da se podaja jasnejša definicija, tako da se razširja krog oseb, ki lahko
               sodelujejo pri opravljanju del in storitev na premičnih in nepremičnih stvareh,
               razširijo pa se tudi definicije posestnih razmerij posameznika do teh stvari. Glede
               medsosedske pomoči pa ostaja definicija v ožjem obsegu enaka dosedanji, po novem pa
               se vključuje kot izjema od dela na črno tista sosedska pomoč, ko gre za opravljanje
               dela na nepremičninah in premičninah, ki so vezane na dejavnost pravne osebe ali
               samozaposlene osebe. Ravno v tem delu se namreč izkušnje nadzornih organov s terena
               pokazale, da je tukaj največ zlorab, pa tudi ugotovitve Gospodarske zbornice gredo v
               tej smeri, da se pred tem institutom brezplačne sosedske pomoči skriva največji delež
               dela na črno in tako se povzroča nelojalna konkurenca tistim osebam in dejavnostim,
               ki so registrirana in se legalno opravljajo. O solidarnosti, ki se tukaj zelo
               izpostavlja, pa dvomimo, da lahko govorimo, saj gre večinoma za primere, ko se to
               konstantno počne, zato se upravičeno dvomi, da je delo opravljeno zastonj.</p>
               <p>V Poslanski skupini DeSUS menimo, da dopolnjena definicija medsosedske pomoči, kot
               je predlagana s tem novim zakonom, na primeren način rešuje problematiko. Dosedanje
               razprave so pokazale, da pomisleki in bojazni okoli tega, da bi bila ogrožena
               tradicija družinskih prijateljev, sosedov in sorodnikov pri opravljanju kmečkih
               opravil in medsebojni pomoči pri raznovrstnih delih, niso na mestu. Tovrstne pomoči
               se bodo še vedno lahko dajale, odslej bo le natančno opredeljeno, kdaj, kako in s kom
               se bodo določene dejavnosti oziroma dela lahko opravljala. V naši poslanski skupini
               verjamemo tudi to, da bo nadzor upošteval tudi življenjskost vseh različnih situacij.
               Naj stališče zaključim tako, da povem, da sta družbena zavest in skupna odgovornost
               tisti, ki sta poleg vseh ukrepov, ki se na tem področju izvajajo ali se še bodo
               izvajali, pri odpravi najbolj kritičnih anomalij ključnega pomena, zato bomo morali
               graditi tudi in predvsem na tem. Zakon bomo poslanci DeSUS-a podprli.</p>
            </sp>
            <sp xml:id="SDZ5-Redna-26-2011-03-28.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev o predlogu zakona v celoti.</p>
               <p>Besedo ima mag. Majda Potrata, pripravi naj se Franco Juri.</p>
            </sp>
            <sp xml:id="SDZ5-Redna-26-2011-03-28.sp20">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister s sodelavko, poslanke
               in poslanci!</p>
               <p>Ko se v tretje oglašam v podporo zakonu o preprečevanju zaposlovanja in dela na
               črno, naj uvodoma takoj povem, da bom zakon podprla. In težko razumem oporekanje
               zakonu, ki je nasledek tistega, kar je bilo sprejeto v letu 2000. Menim, da prinaša
               ta zakon nekatere bistvene izboljšave. Ne trdim pa, da je ta zakon tako besedilo, da
               ga ni mogoče, če je kdo dovolj spreten, še vedno tudi zaobiti, tako kot se dogaja
               tudi z drugimi zakonskimi besedili. Ampak zakon sam po sebi običajno ne more dobro
               delovati, če ga ne uresničujemo ljudje. Pričakovala bi, da bo ta zakon našel podporo
               med vsemi tistimi, ki opozarjajo, koliko je sive ekonomije v tej državi, koliko je
               dela na črno, da je treba vzpostaviti delovanje pravne države in vse druge mogoče
               zahteve, ki jih je upravičeno mogoče slišati v časih, ki jih označujemo za krizne
               čase. Ampak ko poslušam stališča poslanskih skupin, ki ne nameravajo podpreti zakona,
               ki ga zdaj imamo v tretji obravnavi, ne razumem čisto dobro, kaj se jim je zgodilo,
               da recimo ne preberejo v zakonu, da je v zakonu tretje poglavje – res, da je tukaj v
               dopolnjenem predlogu napisano, da je to drugo poglavje, ampak to je napaka, ki se da
               odpraviti, ampak tretje poglavje pravi, <q>"izjeme, ki se ne štejejo za delo ali za
               poslovanje na črno"</q>. In potem imamo v 11. členu naštetih vseh pet oblik in še dve
               dodatni, pa šetretji odstavek, potem se v nadaljnjih členih vsaka od teh oblik, ki se
               ne štejejo za delo na črno, natančneje opredeljuje. In presenetljivo je, da za
               izgovor rabi to, da reče predstavnik največje opozicijske poslanske skupine, da ne
               more podpreti tega, da je sosedska pomoč delo na črno. Sosedska pomoč ni delo na črno
               in je natančno definirana. Res pa je, da v 12. členu piše, kaj pa ni sosedska pomoč.
               In sosedska pomoč ne more biti, če to dejavnost ponujajo obrtniki in podjetja, ki se
               ukvarjajo s tako dejavnostjo, ki bi jo želeli ponujati kot sosedsko pomoč. Če bi bili
               natančni pri definiranju, potem bi morali povedati, da se je morebiti v predlogu
               zakona kakšna od stvari v definiranju sosedske pomoči resda glasila malo drugače,
               ampak v času razprave in obravnave zakona v Državnem zboru je sosedska pomoč zdaj
               definirana tako, kot je bila v zakonu iz leta 2000, to pa je veljavni zakon. Kot
               rečeno, tisto, kar je bistvenega pomena, je, da je izključena pomoč obrtnikov in
               podjetij, ki opravljajo dejavnost, zaostruje se nadzor in zvišujejo se kazni. Lahko
               je za koga to dvoje tisto, kar je moteče, ampak kako sicer uresničiti vse tisto, kar
               je nenehno zahtevanje, da se na trgu dela omeji obseg dela na črno. Zakon o
               zaposlovanju oziroma o preprečevanju zaposlovanja in dela na črno vidim tudi v
               povezavi z zakonom o malem delu in še z marsikaterim od zakonov, ki jih sprejemamo.
               Ker je nemogoče pričakovati, da bi en sam zakon odpravil vse tisto, kar nas kot
               družbo bremeni. Kriza je tukaj, s številnimi zakonskimi ukrepi poskušamo tiste
               stvari, ki so ekscesne, da tako rečem, ali ki so nedovoljene, omejevati in spodbujati
               vse tisto, kar počasi regulira in normalizira trg dela.</p>
               <p>Kot rečeno, zakon bom podprla, ne bom pa podprla predloga Poslanske skupine SDS k
               12. členu. Hvala.</p>
            </sp>
            <sp xml:id="SDZ5-Redna-26-2011-03-28.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika, Marijan Pojbič.</p>
            </sp>
            <sp xml:id="SDZ5-Redna-26-2011-03-28.sp22">

               <speaker>MARIJAN POJBIČ:</speaker>

               <p>Spoštovani gospod predsednik, hvala za repliko.</p>
               <p>Zelo enostavno in zelo jasno moram povedati, da v Poslanski skupini Slovenske
               demokratske stranke zelo dobro razumemo, kaj je zapisano v tem zakonu, tako da ne
               rabimo nobenih podukov s strani Poslanske skupine Socialnih demokratov in gospe Majde
               Potrata. Mi točno vemo, kaj piše o izjemah in tako naprej. Vendar pa upam, da ste si
               prebrali tudi amandma, ki ga je vložila Slovenska demokratska stranka, in to je bilo
               omenjeno v stališču poslanske skupine. V tem amandmaju piše zelo jasno, da se nobena
               sosedska pomoč ne more šteti za delo na črno. In to predlagamo z amandmajem in
               prepričan sem, da boste ta amandma poslanke in poslanci v vseh poslanskih skupinah
               podprli. Veliko je bilo povedanega že na zadnjih sejah, kjer se je obravnaval ta
               zakon, v tem smislu, kaj pravzaprav pomeni sosedska pomoč. Jaz sem zelo jasno povedal
               takrat in prepričan sem, da ste me vsi zelo dobro slišali, da smo v Slovenski
               demokratski stranki prepričani, da nihče v tej državi nima nikakršne pravice, da bi
               odvzemal ljudem tisto, kar jih sedaj povezuje. V teh težkih, kritičnih časih in
               izjemno gospodarsko, finančno in socialno zahtevnem stanju ta vlada poskuša s tem
               zakonom ukinjati v nekem delu tudi sosedsko pomoč. To je za našo stranko, Slovensko
               demokratsko stranko, nesprejemljivo in verjemite mi, da temu nasprotuje tudi večina
               državljank in državljanov Republike Slovenije. Seveda tisti, ki celo življenje živite
               v urbanih središčih, kot je to Ljubljana, in tisti, ki ne veste ali pa ste morda kdaj
               v življenju stopili na periferijo, tega ne morete razumeti. Če bi pa kdaj živeli pet
               minut na periferiji in prihajali od tam, od koder prihajam jaz – iz Sladkega Vrha na
               meji z Avstrijo, bi ugotovili, kako je pomembna ta sosedska pomoč. V tistih krajih so
               ljudje že tako ali tako zapostavljeni na vseh področjih. Nimajo ne prave komunalne
               infrastrukture, nimajo zagotovljenih telekomunikacij, nimajo niti signala, da bi
               lahko sprejemali RTV Slovenija, kaj šele, da bi imeli signal Mobitela in tako naprej.
               In tem degradiranim območjem bi še zdaj s tem zakonom poskušali vzeti tisto, kar je
               nujno in uporabno za tisto okolje, da lahko tisti ljudje tam preživijo. Da ne
               govorim, da imajo penzije po 250, 300, 400 evrov, da imajo plače 600, 700 evrov in
               tako naprej. Povejte mi, naj nekdo, prosim lepo, še enkrat bom poskušal izpostaviti
               to problematiko. Naj mi kdo odgovori na vprašanje, kako lahko ti ljudje normalno
               živijo?</p>
            </sp>
            <sp xml:id="SDZ5-Redna-26-2011-03-28.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Pojbič.</p>
               <p>Čas za repliko je potekel. Želel bi vas in tudi vse ostale opozoriti, da<gap n="..."/></p>
            </sp>
            <sp xml:id="SDZ5-Redna-26-2011-03-28.sp24">

               <speaker>MARIJAN POJBIČ:</speaker>

               <p>Predsednik, lahko misel zaključim?</p>
            </sp>
            <sp xml:id="SDZ5-Redna-26-2011-03-28.sp25">

               <speaker>PREDSEDNIK DR. PAVEL GANTAR:</speaker>

               <p>Potekle so vam tri minute. Povedali ste, kar ste, in ste že šli čez repliko. Replika
               je namenjena popravku napačnih navedb. Gospa Potrata ni govorila, da imajo v Sladkem
               Vrhu dostop do mobilne telefonije in tako naprej<gap n="..."/></p>
            </sp>
            <sp xml:id="SDZ5-Redna-26-2011-03-28.sp26">

               <speaker>MARIJAN POJBIČ:</speaker>

               <p>Gospod predsednik, čas SDS-u teče.</p>
            </sp>
            <sp xml:id="SDZ5-Redna-26-2011-03-28.sp27">

               <speaker>PREDSEDNIK DR. PAVEL GANTAR:</speaker>

               <p><gap n="..."/> zato vas opozarjam, da ste šli preko tega in ste presegli okvir replike, ki je
               tukaj dovoljen. Niste sicer edini, vendar sem vas takoj, ko se je vse to začelo,
               dolžan vse skupaj opozoriti, vključno tudi vas. Hvala lepa.</p>
               <p>Besedo ima Franco Juri. Prijavi naj se Franc Bogovič, za njim Franc Jurša.</p>
            </sp>
            <sp xml:id="SDZ5-Redna-26-2011-03-28.sp28">

               <speaker>FRANCO JURI:</speaker>

               <p>Hvala za besedo, gospod predsednik. Spoštovani minister, lepo pozdravljeni!</p>
               <p>Kot je kolega Vito Rožej v imenu poslanske skupine pojasnil, mi imamo velike dvome o
               tem zakonu. Mu sicer ne bomo nasprotovali, ampak bomo skrbno premislili o tem, kako
               glasovati o nekaterih vloženih amandmajih, tudi s strani opozicije. Osebno menim in
               tukaj si bom dovolil eno majhno bogokletstvo, da je še posebej v kriznih časih
               določena stopnja sive ekonomije koristna. In da ne bo nesporazumov. S to sivo
               ekonomijo opisujem oziroma razmišljam o tistih oblikah, ki temeljijo na solidarnosti
               med ljudmi. Sosedska pomoč je nekaj takega. Jaz se strinjam z ugovori o omejevanju
               sosedske pomoči, ki so zajeti v 12. členu, in menim, da je to omejevanje povsem
               nepotrebno. Ljudem moramo pustiti, da dihajo, da živijo, da si pomagajo, še posebej v
               teh časih. Razumem dober namen zakona, ki je preprečevati delo na črno, in ga je
               treba dejansko razumeti širše, v zakonodajnem paketu, ki skuša disciplinirati finance
               s finančno disciplino, ki skuša omejiti delo na črno, ki skuša regulirati oblike, ki
               ne prinašajo nobene koristi ne ljudem, ne državi, ne javnim financam. Ampak tokrat
               govorimo o oblikah dela, ki so tradicionalno vezane, tudi sociološko in antropološko
               gledano, na naravo naše družbe. Kot je kolega Pojbič prej omenil, dejstvo je, da je
               Slovenija v precejšnji meri še neurbana družba, da je veliko območij in veliko
               stvarnosti, kjer je neposredna pomoč pri delu še kako pomembna, tudi sociološko
               pomembna. In jaz ne bi podcenjeval tega vidika, vidika medsebojne solidarnosti, ki je
               včasih lahko skregan z logiko močne, trdne regulative in jasno disciplino pri
               urejanju dela. Upam si trditi, da bi morali biti in ostati nekoliko bolj fleksibilni,
               razumeti, kaj naši državljani od te države in od te vlade pričakujejo in ne
               vzpostavljati sistema kaznovanja. Dejansko bi morali pristopati tudi do dela na črno
               s pozitivnimi ukrepi, stimulativno. Zato že sedaj lahko napovedujem, da kot poslanec
               ne bom podprl zakona o individualni gradnji, ker menim, da posega v eno pravico, pa
               bi rekel še v tradicijo, ki je ukoreninjena v naši družbi in bo samo sprožil veliko
               nejevolje, dodatnega vznemirjenja v javnosti, kar ne bo prispevalo k boljšim odnosom
               v naši družbi. Zato pozivam Vlado, naj ustavi ta voz, ker ne pelje nikamor.
               Individualna gradnja je del naše mentalitete. In tudi sosedska pomoč. Spominjam se
               svoje matere, ki je živela sama kot upokojenka in je imela soseda vodovodnega
               inštalaterja. Ko se je nekaj zgodilo, hvala bogu, je on priskočil in je zastonj
               popravil. Jaz sem se večkrat zahvalil. Nikoli nisem pomislil, da bom nekega dne
               glasoval za zakon, ki mu bo to preprečilo. Jaz sem bil takrat hvaležen temu sosedu,
               zato bi želel, da bi se ta odnos ohranil, kajti samo na podlagi tega bomo lahko od
               ljudi pričakovali razumevanje za naše ukrepe.</p>
               <p>Nedavno sem sprožil veliko debato z vprašanjem o tem, ali smo sposobni vzpostaviti
               družbo, kjer bi vladala pravica, pravičnost, kjer ne bomo vzpostavili mehanizmov
               krivice. To sem izpostavil kot pogoj za uspeh naših večjih reform. Ti zakoni niso
               namenjeni bogatašem. Ti zakoni bodo prizadeli zlasti srednji in nižji sloj, kajti tam
               se odvija sosedska pomoč, tam se odvija solidarnost.</p>
               <p>Ker sem lojalen koaliciji, zakonu ne bom nasprotoval, ampak bom podprl vse
               amandmaje, ki so namenjeni pozitivnemu spreminjanju 12. člena.</p>
            </sp>
            <sp xml:id="SDZ5-Redna-26-2011-03-28.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Pojbič, pri najboljši volji ne morem razumeti, zakaj bi se javiil za repliko.
               Eno je popravek napačne navedbe, drugo pa je nestrinjanje s stališči in ni popravek
               napačnih navedb. To je razlika. Tako da vam sedajle ne bom dal replike.</p>
               <p>Proceduralno, gospod Pojbič? To pa lahko.</p>
            </sp>
            <sp xml:id="SDZ5-Redna-26-2011-03-28.sp30">

               <speaker>MARIJAN POJBIČ:</speaker>

               <p>Spoštovani gospod predsednik! Še vedno so veljala v Državnem zboru pravila. Če je
               poslanec ali poslanka omenjen z imenom in priimkom v razpravi, ima pravico do
               replike.</p>
            </sp>
            <sp xml:id="SDZ5-Redna-26-2011-03-28.sp31">

               <speaker>PREDSEDNIK DR. PAVEL GANTAR:</speaker>

               <p>Ne, ni res<gap n="...."/></p>
            </sp>
            <sp xml:id="SDZ5-Redna-26-2011-03-28.sp32">

               <speaker>MARIJAN POJBIČ:</speaker>

               <p>Do sedaj so ta pravila v Državnem zboru veljala. Vendar ko vam ne gre neka stvar na
               roko, ko nekdo želi povedati drugačno resnico, kot je, gospod predsednik, vaša
               resnica, potem poskušate ljudem preprečiti povedati tisto, kar si želijo v tem
               parlamentu. To ni upravičeno in to ni pošteno in še manj odgovorno do državljanov in
               državljank Republike Slovenije. Vsi poslanci imamo pravico povedati tisto, kar
               mislim, da je prav, če sta naše ime in priimek izpostavljena, tako kot je bilo
               tokrat. Mislim, da imam to pravico kot poslanec v Državnem zboru. Če pa vi, gospod
               predsednik, mislite, da ste nekdo, ki lahko preprečite govoriti tudi poslankam in
               poslancem, tako kot je to naredila gospa predsednica Odbora za delo, družino,
               socialne zadeve in invalide na odboru, kjer nam je vzela besedo in je koalicija
               sklenila, da lahko vsak poslanec<gap n="..."/></p>
            </sp>
            <sp xml:id="SDZ5-Redna-26-2011-03-28.sp33">

               <speaker>PREDSEDNIK DR. PAVEL GANTAR:</speaker>

               <p>Gospod Pojbič, hvala lepa!</p>
            </sp>
            <sp xml:id="SDZ5-Redna-26-2011-03-28.sp34">

               <speaker>MARIJAN POJBIČ:</speaker>

               <p><gap n="..."/> samo enkrat govori o neki določeni problematiki, je to nesprejemljivo za
               demokracijo<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zdaj pa, gospod Pojbič, malo, bom rekel, poduka. Prvič, kaj je moja resnica, kaj jaz
               mislim, da je resnično in kaj ne, to ste zadnji, ki o tem lahko sodite. To je prva
               stvar. Druga stvar, replika se nanaša na popravek napačnih navedb, pri čemer seveda
               niti ni nujno, da bi vi bili v zvezi s tem ali pa kdorkoli imenovan osebno. Če gre za
               popravek napačnih navedb, ste lahko imenovani, lahko pa tudi ne. Predpostavka pa je,
               da ste pred tem razpravljali, ker sicer vam vaših navedb ne more napačno navajati. In
               tretja zadeva je, da popravek napačnih navedb ni nestrinjanje o stališču v različnih
               pogledih na isto stvar, zato kot repliko ne morete polemizirati s stališči drugega,
               ampak samo lahko popravite napačne navedbe. Tukaj pa res ne vem, za kakšne napačne
               navedbe bi lahko šlo, sem pozorno poslušal, zato boste dobili repliko vedno, tako kot
               vsak v tem zboru, če bo njegova razprava citirana napačno in boste želeli popraviti
               napačne navedbe. Ne boste dobili replike, ne vi in ne kdorkoli drug, če boste pod
               repliko poskušali vsebinsko polemizirati z drugim stališčem. Tako je bilo in tako
               tudi bo v tem in preteklem mandatu in sploh. Hvala.</p>
               <p>Nadaljujemo. Besedo ima Franc Jurša. Proceduralno gospod Petan.</p>
            </sp>
            <sp xml:id="SDZ5-Redna-26-2011-03-28.sp36">

               <speaker>RUDLF PETAN:</speaker>

               <p>Hvala za besedo, gospod predsednik.</p>
               <p>Jaz moram priznati, da tega nisem pričakoval od vas, da boste enemu od nas rekli, da
               je on zadnji, ki lahko ocenjuje neko zadevo.</p>
            </sp>
            <sp xml:id="SDZ5-Redna-26-2011-03-28.sp37">

               <speaker>PREDSEDNIK DR. PAVEL GANTAR:</speaker>

               <p>Kaj je za mene resnično, kaj je moja resnica, o tem je on, pač gospod Pojbič, pa
               zadnji. Hvala.</p>
            </sp>
            <sp xml:id="SDZ5-Redna-26-2011-03-28.sp38">

               <speaker>RUDOLF PETAN:</speaker>

               <p>Gospod predsednik, mislim, da bi se lahko izrazili, da mogoče eden od enakih, ampak
               da je pa zadnji, to pa od vas resnično nisem pričakoval, ker do sedaj sem vas jaz
               smatral in tudi videl kot relativno korektnega in takih izrazov niste uporabljali.
               Gospod predsednik, jaz protestiram nad tem, upoštevam pa, ker do sedaj tega ni bilo z
               vaše strani, da se vam je zareklo, in pričakujem, da v bodoče bo ostalo tako, kot je
               bilo. Hvala lepa.</p>
            </sp>
            <sp xml:id="SDZ5-Redna-26-2011-03-28.sp39">

               <speaker>PREDSEDNIK DR. PAVEL GANTAR:</speaker>

               <p>Hvala, gospod Petan, za ta miren tok. Kaj hočem reči k temu. Mogoče tako, da lahko
               rečem, da lahko bi bil kdo od zadnjih tudi kdo drug. Dobro.</p>
               <p>Besedo ima Franc Jurša, pripravi naj se Miran Györek.</p>
            </sp>
            <sp xml:id="SDZ5-Redna-26-2011-03-28.sp40">

               <speaker>FRANC JURŠA:</speaker>

               <p>Hvala lepa za besedo, gospod predsednik.</p>
               <p>Ravno ne spadam v to skupino razpravljavcev, kajti moj način razpravljanja ni nikoli
               bil in ne bo preveč buren. Jaz ocenjujem, da ti pogledi, in to različni pogledi na
               zakon, so opravičljivi tako z ene kot tudi z druge strani. Vsak ima pravico gledati
               po svoje. Tudi jaz gledam na amandma k 12. členu kot laik in mislim pri sebi, da tega
               amandmaja niti jaz niti vaša poslanska skupina ne bomo podprli. Ne zaradi tega, da ne
               bi podpirali medsosedske pomoči, ampak jaz mislim, da je dokaj dobro ta zadeva
               definirana in da se čisto konkretno ve, kaj je sosedska pomoč, naj bodo to
               tradicionalna opravila, tudi na kmetijah, tudi sam prihajam iz takega okolja, kjer je
               te med sosedske pomoči ogromno. Jaz mislim, da ta zakon, ki ga bomo danes potrjevali
               in izglasovali, vsaj upam, ni tisti, ki bi to onemogočal, ampak jaz samo vidim, da
               sosedske pomoči ne morejo nuditi pravne osebe. In prav je. Poglejte, moj kolega Urh
               mi je malo prej rekel, da je bil samostojni podjetnik. Nobenemu sosedu ni delal
               zastonj. Lahko je nekomu pri neki zadevi, ko je gradil hišo, pomagal, in to je tudi
               počel, ampak svojo dejavnost, ki jo je opravljal v svoji obrti, ni nudil sosedu
               zastonj. Slab je gostilničar, ki v svoji gostilni časti. Ne zdrži dolgo. Jaz mislim,
               da če bomo poskušali na tak način na to zadevo gledati, bomo potem prišli do
               spoznanja, da bo v Sloveniji ta sosedska pomoč še sigurno naprej živela in da jo tudi
               ta zakon omogoča.</p>
            </sp>
            <sp xml:id="SDZ5-Redna-26-2011-03-28.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miran Györek, pripravi naj se Vili Rezman.</p>
            </sp>
            <sp xml:id="SDZ5-Redna-26-2011-03-28.sp42">

               <speaker>MIRAN GYÖREK:</speaker>

               <p>Hvala za besedo, gospod predsednik.</p>
               <p>V bistvu sem stališče Slovenske nacionalne stranke izčrpno povedal v predstavitvi
               stališča. Bi pa še nekaj vseeno dodal, kolikor pač imam časa, ker nekatere zadeve
               takrat nisem povedal v lastnem imenu, ampak več ali manj v imenu poslanske skupine.</p>
               <p>Gre za nekaj, kar upam, da pri izvajanju tega zakona dejansko ne bo šlo tako daleč,
               da bodo začeli inšpektorji loviti po stanovanjih, blokih, gospodinjske pomočnice,
               ženske, ki hodijo pazit otroke, da ne naštevam še kakšne podobne dejavnosti, ki so
               danes običajno nepriglašene. Sedaj pa naj bi se po tem zakonu to zahtevalo, češ, da
               je to ne vem kakšna pridobitna dejavnost in da je to dejavnost treba vpisati v
               ustrezni register. Bojim se, da se bodo v primeru teh naštetih dejavnosti ljudje prej
               izogibali temu administrativnemu zahtevku oziroma pravilu in da v bistvu s tem kaj
               posebnega ne bomo dosegli, pa čeprav je ta registracija dejansko v praksi enostavna.
               Gre namreč za takšno dejavnosti, ki, dvomim, da bi jo lahko šteli v obseg dela na
               črno, enako kot za sosedsko pomoč, ki je danes bila izpostavljena že tolikokrat, da
               nima smisla, da to ponavljam. Starše se na nek način sedaj opozarja, da morajo
               paziti, komu dajejo svoje otroke v varstvo, katerim osebam, ki pač nimajo statusa,
               niso registrirane za izvajanje te dejavnosti. Gre tudi za izvajanje kakšnih
               gospodinjskih del in tako naprej. Mislim, da ne bi bilo smotrno od ministrstva, da bi
               vztrajalo pri tem in da bi začeli preganjati tovrstne dejavnosti, kajti predstavljajo
               dejansko neznaten delež sive ekonomije, prej bi rekli izhod v sili in pa človeško
               pomoč na nek način. Je pa res, da pa predstavlja po nekih analizah večinski delež
               sive ekonomije, vemo, kje. To je pri velikih gradbenih podjetjih, pri izvajanju
               večjih obrtniških del. Tam vsekakor tudi osebno podpiram pričakovanja ministrstva, da
               bo s poostrenim nadzorom in tudi ne nazadnje z višjimi globami naredilo red, čeprav
               sam osebno zavračam takšne načine reševanja problematike. Kot sem že v stališču
               poslanske skupine navedel, sam vir tega problema je v vzrokih. In te vzroke s tem
               zakonom, žal, še zmeraj ne bomo odpravili.</p>
               <p>Eden od teh, kot sem rekel v stališču, je tudi relativno liberalen pristop do
               relativno velikega števila mladih upokojencev. Dali smo jim celo možnost, da se tako
               kot študentje in brezposelni zaposlijo prek zakona o malem delu. So izvajalec sive
               ekonomije, ker so prisiljeni zaradi nizkih pokojnin delati. In kaj boste v primeru
               doslednega sankcioniranja takih primerov storili s primerom upokojenca, ki je
               prisiljen izvajati takšno delo, pa se ni registriral? Ga boste kaznovali z 2 tisoč
               evri kazni? Veste, kaj to pomeni? To pomeni osebni bankrot, osebni stečaj. Se pravi,
               pričakujem od vas dosti treznega pristopa do zelo različnih<gap n="..."/> <stage>/ izklop mikrofona/</stage>
           </p>
            </sp>
            <sp xml:id="SDZ5-Redna-26-2011-03-28.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Čas je potekel.</p>
               <p>Besedo ima Vili Rezman. Pripravi naj se Robert Hrovat.</p>
            </sp>
            <sp xml:id="SDZ5-Redna-26-2011-03-28.sp44">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Naj najprej povem, kaj podpiram. Jaz podpiram sleherno prostovoljno delo in sleherno
               brezplačno delo, razen morda tistega, ki bi ga nekdo res delal na osnovnih sredstvih
               nekega obrtnika. Zakaj, čemu prepovedovati brezplačno delo? In zakaj takšna
               vratolomna definicija brezplačnega dela, ki govori, da je brezplačno delo samo tisto,
               za katero se ne sme prejeti dohodka. Vsako delo, za katero se ne plača, je brezplačno
               delo, tudi če se sme plačati. Tisti, ki je registriran za neko dejavnost, pa nekaj
               nekomu naredi, po možnosti, recimo, nekomu, ki je pomoči iz socialnih in drugih
               razlogov potreben, naj mu to napravi. In če mu ne bo izstavil računa, tudi ni utajil
               davka, je torej nekaj po svoji prosti volji storil in je napravil to brezplačno. In
               to jaz podpiram. Podpiram tudi amandma k 12. členu, ki ga je vložila SDS, razen v
               tistem delu, tam imam pomisleke, kjer bi se lahko brezplačno delalo na zgradbi
               obrtnika, ki uporablja, recimo, kot svoje osnovno sredstvo.</p>
               <p>Zdaj pa, česa ne podpiram. Prvič, ne podpiram pojmov, ki niso definirani. Takšen
               pojem je na primer določena bližina. Torej pojmi, ki govorijo o tem, da nikoli ne
               vem, kdaj storim prekršek, ker ne vem, kaj je ta določena bližina, ker ni definirana,
               ker jo lahko različni inšpektorji različno razlagajo, ker ni objektivnih meril in
               kriterijev. Tega ne morem podpreti, zato ker je to preveč prepuščeno arbitrarnosti
               posamičnega nadzornika.</p>
               <p>Drugo, česar ne podpiram, je nesmisel, po moji sodbi, da mojster, strokovnjak, mizar
               sosedu lahko popravlja uro, ki je ne zna popraviti. Lahko mu poskusi popraviti
               avtomobil, ki ga tudi ne zna popraviti. Ne sme mu pa popraviti mize, ki jo zna
               popraviti. Kako to? Vse drugo lahko počnem, samo tega, kar znam, ne smem delati. To,
               česar ne znam, to pa lahko poskušam. Če dela sosed to brezplačno, je to povezano tudi
               z mojim prejšnjim zagovorom tega, da mislim, da bi morali vsako brezplačno delo
               omogočiti. Res, toliko bolj sedaj, ko si mnogi želijo te pomoči in ki jim sedaj, ko
               bo ta zakon začel veljati, ne bo več omogočena. Ne podpiram celega poglavja o
               nadzoru, kjer piše, da so nadzorni organi prostovoljni nadzorniki. Ne znam si
               pojasniti, kaj je to, kdo je to <q>"prostovoljni nadzornik"</q>. Kdo je to in na kakšen
               način, pod katerimi pogoji ga usposobi in mu da dovoljenje, da nadzira? Koga bo lahko
               kaznoval? Ali bo lahko samo hodil z drugimi inšpektorji okrog po različnih gradbiščih
               ali deloviščih in ugotavljal, kaj je prav in kaj ni prav. Res, da je ta prostovoljni
               nadzor nekoliko omiljen od prvega poskusa, ki je bil narejen iz maščevanja do
               Obrtno-podjetniške zbornice, kjer bi Obrtno-podjetniška zbornica morala dobiti javno
               pooblastilo. Sedaj tega ni več, sedaj imajo možnost prostovoljne nadzornike imenovati
               kar vse gospodarske zbornice, ne vem, zakaj ne tudi delodajalci, združenje
               delodajalcev ali pa sindikati, recimo, da bodo ščitili tiste delavce, ki so
               zaposleni. In odgovorov na ta vprašanja po mojem ni, ker so rešitve tako slabe, da
               dobrih odgovorov na tako slabe rešitve ni. In potem še en quid pro quo, recimo,
               kronski dokaz za ministrstvo je bil v pisni obliki, lahko ga tudi preberemo, da
               posameznik ne sme pomagati gostincu v gostilni. In to zdaj obrnemo, da pa gostinec ne
               sme sosedu pomagati na vrtni veselici v soboto in bo zaradi tega kaznovan. S takšnimi
               preobrati, ki jih imamo v zakonu in v razlagah kar nekaj, smo pokvarili ali
               poslabšali osnovno intenco, ki jo jaz sicer tudi podpiram, in bi bil zelo vesel, če
               bi si predlagatelji teh gradiv dali tudi kaj reči in morebiti še kaj popravili, saj
               se to z amandmaji še da.</p>
            </sp>
            <sp xml:id="SDZ5-Redna-26-2011-03-28.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Robert Hrovat, pripravi naj se mag. Julijana Bizjak Mlakar.</p>
            </sp>
            <sp xml:id="SDZ5-Redna-26-2011-03-28.sp46">

               <speaker>ROBERT HROVAT:</speaker>

               <p>Hvala lepa, gospod predsednik. Spoštovani!</p>
               <p>Razmišljal sem, če bi se sploh še oglašal pri tem zakonu. Dejstvo je, da smo se že
               vsaj 4-krat ali 5-krat prepričevali, poslušali, vendar se nismo slišali. Očitno je,
               da bomo tudi danes pravzaprav zelo težko zbližali stališča okrog glavnih dilem v tem
               zakonu. Dejstvo je, da ta zakon temelji na metodi kaznovanja in je že samo izhodišče
               zgrešeno. Tudi predlagatelj zakona – ministrstvo je napisalo, da je ključni cilj
               zakona povečanje pristojnosti nadzornih organov in poostritev sankcij za kršitelje.
               Ne vem, če je prav, da se zapiše, da je to glavni namen enega zakona, torej usekati
               ljudi, kolikor se jih da. Jaz mislim, da bi moral biti glavni cilj zakona
               zmanjševanje dela in zaposlovanja na črno z ustvarjanjem ustreznih delovnih mest,
               drugimi preventivnimi ukrepi, kot se to dogaja tudi drugje po Evropi. Kar se mene
               tiče, se mi zdi nesmiselno, da se postavljajo tako izredno visoke kazni za fizične
               osebe. Jaz mislim, da so tisti ljudje, ki delajo na črno, običajno ljudje z
               družbenega dna, ki težko preživijo mesec s tistim, kar uradno zaslužijo. In da te
               ljudi usekamo s tako visokimi kaznimi, se mi zdi nesprejemljivo.</p>
               <p>V Slovenski demokratski stranki smo poskusili z amandmajem v drugem branju, da bi te
               kazni za fizične osebe omilili. Ampak ne, šlo je kot valjar proti in zadeva je
               končana, zato tudi v tretjem branju ne moremo vložiti tega amandmaja. Ampak glede na
               razpravo, ki je bila danes tukaj v Državnem zboru, vidim, da so se nekatere poslanske
               skupine malo premislile in da obstaja celo upanje, da tega zakona na koncu ne bomo
               podprli. Mislim, da je prav, da ga ne bi, glede na določbe ki so v tem zakonu.</p>
               <p>Sam osebno ne bom nikoli pristal na to, da se sosedska pomoč šteje za delo na črno.
               Kakršnakoli medsosedska pomoč ne more biti delo na črno. In na to jaz ne bom pristal,
               ker se mi zdi, da je to nemoralno. Verjamem, da prihaja tudi do zlorab, ampak za to
               so krivi inšpektorji in ne zakon. Mislim, da je dikcija o medsosedski pomoči v zdaj
               veljavnem zakonu slaba, ta, ki je zdaj napisana, je še slabša, zato je mi v Slovenski
               demokratski stranki z amandmajem, ki smo ga vložili, poskušamo popraviti. Veseli me,
               da so nekateri v tem amandmaju prepoznali rešitev, ki bi lahko bila primerna. Seveda
               je naša podpora temu zakonu odvisna tudi od sprejetja amandmajev, ki smo jih
               predlagali.</p>
               <p>Ta zakon o preprečevanju dela na črno velja že od leta 2000. Ta zakon imamo in tudi
               medsosedska pomoč je notri zapisana, pač dikcija, kakršna je, je ne bom zdaj
               ponavljal, ker se mi zdi škoda časa. Ampak dejstvo je, da bi želel imeti odgovor na
               naslednja vprašanja. Koliko kazni so inšpekcijske službe izrekle na podlagi tega
               člena? Po mojih informacijah niti ene. Kaj delamo s tem členom? S tem členom, ki ga
               zdaj še bolj napihujemo, da pravzaprav resnično ne bo prišlo več do teh medsosedskih
               pomoči, kot si jih ljudje želijo. Do česa bo prišlo? Nič, samo razburkali smo
               javnost. Razburkali smo ljudi, ljudje se sprašujejo, kaj bo zdaj to pomenilo in nihče
               ne ve, kaj in kako. Po mojem mnenju je treba sprejeti dikcijo, kot smo jo predlagali
               mi, in zanima me, koliko kršitev je bilo ugotovljenih v času od leta 2000, odkar ta
               zakon velja, pa do zdaj. Ampak najbolj zanimivo je pa to, kaj Vlada prinaša v Državni
               zbor, kakšne zakone. Ta zakon, ki ga danes obravnavamo, torej zakon o preprečevanju
               dela in zaposlovanja na črno. Kaj se opredeljuje v temu zakonu? Enormno visoke kazni
               in pa omejevanje medsosedske pomoči. Vlada bo prinesla v naslednjem mesecu zakon o
               graditvi objektov, spremembe. Kaj določa ta zakon? Prepoved gradnje v lastni režiji.
               Sploh na vaseh, kjer je to blazno razširjeno, tudi jaz sam sem delal hišo na takšen
               način. In ta zakon o graditvi objektov, ki bo še prišel na naše klopi, ampak Vlada ga
               je pa že sprejela, po mojem posega v osnovno človeško pravico do samopomoči in
               pravico izbire. Pri tem bom jaz vztrajal, tudi ko bomo obravnavali tisti zakon. In pa
               seveda zakon o kmetijskih zemljiščih, ki smo ga obravnavali, mislim, da v petek. In
               kaj se dogaja? Kaj uveljavlja ta zakon? Ponovno plačilo nadomestila za stavbno
               zemljišče. Torej deset evrov po kvadratnem metru, seveda pred pridobitvijo gradbenega
               dovoljenja.</p>
               <p>Kaj bodo pomenili vsi ti ukrepi, vsi ti zakoni, o katerih zdaj govorim, ki jih Vlada
               pripravlja in jih bo prinesla še v Državni zbor? To pomeni, da ena mlada družina, ki
               si s krediti kupi parcelo, da bi začela graditi hišo, bo morala najprej, preden bo
               pridobila gradbeno dovoljenje in plačala vse dajatve, plačati še pet tisoč evrov, ker
               si je zdaj ta vlada izmislila še eno novo dajatev, torej še pet tisoč pred
               pridobitvijo gradbenega dovoljenja. Kaj se bo potem zgodilo? Če si želijo v lastni
               režiji zgraditi hišo, je ne bodo mogli. Nič več! To je Vlada sprejela in samo čakamo,
               kdaj bomo mi to tukaj dobili. Jaz pričakujem, da bo koalicija kot valjar šla naprej
               in bo sprejela tudi ta zakon. In če dodamo še ta zakon, ki omejuje med sosedsko
               pomoči, ja, potem se pa človek res vpraša, v kakšni državi živimo. In na hrbtih koga
               želi država zaslužiti? Na hrbtih tistih najšibkejših, tistih, ki imajo najmanj. Ali
               ni to zgrešeno s pravo logiko? Denar leži drugje, drugje ga mora vlada pobrati, ne pa
               pri tistih, ki imajo najmanj.</p>
               <p>Jaz sem dobil pri sprejemanju vse te zakonodaje občutek, da pripravljate zakone samo
               zato, da jih pripravljate, samo zato, da si zelene krogce nabijate tam na tistem
               semaforju, ampak ne zanima vas pa, kaj si ljudje mislijo o teh ukrepih. Ljudje si
               mislijo to, da ima ta vlada 15 % podpore. To si ljudje mislijo o tej vladi, o vseh
               teh ukrepih, o katerih sem malo prej govoril. In občutek imam, da se s sprejemanjem
               takšnih zakonov samo zamegljujejo tisti pravi problemi, na katere bi bilo treba
               opozarjati. Hvala lepa.</p>
            </sp>
            <sp xml:id="SDZ5-Redna-26-2011-03-28.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Julijana Bizjak Mlakar, pripravi naj se Gvido Kres.</p>
            </sp>
            <sp xml:id="SDZ5-Redna-26-2011-03-28.sp48">

               <speaker>MAG. JULIJANA BIZJAK MLAKAR:</speaker>

               <p>Hvala gospod predsednik. Spoštovane poslanke in poslanci, gospod minister in ostali
               navzoči!</p>
               <p>Delo na črno izkrivlja konkurenco in škodi gospodarstvu ter socialni blaginji, zato
               drži, da bi preprečitev dela na črno pripomogla k bolj izenačenim možnostim med
               podjetniki, med obrtniki in k socialni blaginji in k večji pravičnosti pri
               dodeljevanju socialnih transferov. To je razlog, da podpiram napore vlade, da bi se
               zajezilo delo na črno. Ker pa gre za medresorski problem, za problem nedelovanja
               inšpekcijskih služb, organov pregona in sodstva, je prav, da so v ta prizadevanja
               vključena tudi druga ministrstva.</p>
               <p>Zakon o preprečevanju dela in zaposlovanja na črno je vzbudil v preteklih mesecih
               veliko pozornosti predvsem zaradi opredelitve pomoči med sosedi. Kritika ni bila
               povsem opravičena. Pokazal se je tudi pozitiven prispevek vključitve javnosti v
               razpravo o vsebini zakona in tudi nezadostnost obravnave zakona na
               Ekonomsko-socialnem svetu. Ekonomsko-socialni svet je namreč zakon podprl, čeprav je
               bil zakon potreben nekaterih popravkov. Nekaj teh popravkov je bilo narejenih v času
               od vložitve zakona v parlamentarno proceduro. V zakonu je bilo tudi na novo zapisano,
               da sosedske pomoči ne smejo nuditi obrtniki in podjetja. Takšne določbe so po mojem
               nujne, saj je Slovenija država, kjer se v okviru dela na črno opravi zelo veliko
               neobdavčenih poslov, za okoli 10 milijard evrov. Nekateri na račun utajevanja davkov
               tudi neopravičeno bogatijo. Javna razprava je pripomogla k amandmajem, s katerim so
               se v zakon vnesle nekatere spremembe glede kmečkih opravil, kjer je še posebej
               potrebna pomoč sosedov in prijateljev. Razširil se je tudi krog oseb, ki lahko
               pomagajo pri delu v lastni režiji. Odkar opravljam poslansko funkcijo, ugotavljam, da
               se v Sloveniji zakoni prehitro pišejo in spreminjajo, zato so včasih hudo luknjičavi.
               Včasih pa za anomalije niso krivi slabi zakoni, temveč njihovo neizvajanje, ker
               pomanjkljivo delajo nadzorni organi, policija, tožilstvo ali sodstvo. Prav na
               področju zaposlovanja na črno je namreč pri nas zakonodaja že precej stroga. Tako
               199. člen Kazenskega zakonika določa za delodajalca, ki zaposli dve osebi ali več
               oseb na črno, denarno kazen ali zapor do enega leta. V posebnem primeru zaposlovanja
               na črno pa predvideva kazenski zakonik za delodajalca celo zaporno kazen do treh let.
               Kljub temu se pri nas množično zaposluje na črno, kar dokazuje tudi ocena, da je na
               leto opravljenih za 10 milijard evrov neobdavčenih poslov. Vprašajmo se, koliko
               delodajalcev je bilo doslej ovadenih in obsojenih po tem členu kazenskega zakonika.
               Lahko bi rekli, da zanemarljivo število. Zato menim, da je problem zaposlovanja na
               črno predvsem v organizaciji in v delu Inšpektorata za delo Republike Slovenije,
               organov pregona in sodstva. Če se želimo učinkovito spoprijeti s sivo ekonomijo, bi
               se moralo ministrstvo spoprijeti tudi s problemom neučinkovitega dela inšpektoratov v
               svoji sestavi, celotna vlada pa z usklajenim in učinkovitejšim delom policije,
               tožilstva in sodstva, sicer se bo delo na črno kljub vse ostrejši zakonodaji na tem
               področju nemoteno nadaljevalo. Kljub temu so opravičene strožje sankcije za
               delodajalce, ki zaposlujejo na črno, saj gre za njihovo neopravičeno pridobljeno
               korist zaradi neplačevanja davkov, pri katerem oškodujejo tako državo kot tudi
               delavce. Dobro je, da se z zakonom vključuje v nadzor tudi 170 inšpektorjev Carinske
               uprave. Vprašanje pa je, ali je primerno finančno kaznovati tudi vsakega delavca, ki
               dela na črno, ne glede na razlog, zaradi katerega dela na črno, in ne glede na njegov
               socialno-ekonomski položaj. Menim, da pavšalno kaznovanje, ki premožnega ne
               prizadene, revne pa spravlja v socialno stisko, ni dobro. Delavca, ki dela na črno
               zato, ker z mesečnimi dohodki ne more preživeti sebe in tiste, ki jih preživlja,
               drugega dela pa ne dobi, se ne bi smelo finančno kaznovati. Upoštevati bi se moralo,
               da je delavec zaradi dela na črno že tako oškodovan za pokojninska leta, za
               zdravstveno in socialno zavarovanje ter za višino pokojnine. Kazen delavcu za delo na
               črno ne bi bila opravičena, če bi denarna socialna pomoč države, ki bi jo delavec
               prejel, zadoščala za preživetje delavca in njegove družine. Trenutno pa država še ne
               nudi zadostnih socialnih pomoči, zato upam, da bo v tem delu kmalu prišlo do
               sprememb. Upam, da bo ministrstvo občutljivo za realne potrebe najranljivejšega dela
               prebivalstva in da bodo spremembe tega zakona v delu, ki prizadenejo najbolj revne
               državljane in državljanke, vložene kmalu po sprejetju tega zakona.</p>
               <p>Ostale dele zakona o preprečevanjudela na črno večinoma podpiram, zato bom tudi
               zakon podprla. Prav tako bom podprla amandma koalicije k 18. členu, ne pa amandmaja k
               12. členu, ker preširoko odpira vrata tako imenovani medsosedski pomoči. Hvala lepa.
           </p>
            </sp>
            <sp xml:id="SDZ5-Redna-26-2011-03-28.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Gvido Kres. Pripravi naj se Ivan Grill.</p>
            </sp>
            <sp xml:id="SDZ5-Redna-26-2011-03-28.sp50">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>V eni izmed današnjih predstavitev stališč poslanskih skupin je bilo rečeno, da
               podjetnik, ki dela po pravilih, po veljavnih zakonih, je nekonkurenčen podjetnik.
               Zdaj se lahko vprašamo, kdo je pa kriv za takšno stanje. Podjetnik zagotovo ni tega
               kriv. Vprašamo se lahko, ali je kriva trenutna Vlada. Jaz trdim, da tudi ne. To se je
               pač nabralo skozi vsa leta in Vlada poskuša na nek način zajeziti delo na črno, da se
               tudi to stanje izboljša. Toda po našem mnenju se ni ravno najbolj posrečeno lotila
               tega problema. Sosedska pomoč je za nas vprašljiva v tem delu, ko vidimo, tudi na
               podlagi tega, kar smo preštudirali, enostavno se bo najlažje zajezilo delo na kmetih,
               delo v gradbeništvu, tam, kjer inšpektor lahko zadevo vidi, tistega, kar se pa dogaja
               za vrati, pa se ne bo zajezilo. Pa še nekaj bi rad povedal. Veste, težji je kramp, ki
               ga v roke dobiš, manj je tisto delo plačano. Tu dodane vrednosti ni. Dodana vrednost
               se dogaja, dobro vemo, kje je visoka dodana vrednost. Mislim, da s tistim delom, ki
               je skrito očem javnosti, ki se ga ne da na takšen način nadzirati, kot tu govorimo.
               Zagotovo tudi ne gospodinjske pomoči. Tu so, jaz trdim, majhni denarji in bi se bilo
               treba lotiti večjih stvari.</p>
               <p>Po našem mnenju bi se bilo treba lotiti tega na drug način, ker imamo kopico
               zakonov. Govorimo o malem delu, govorimo o študentskem delu. Jaz pa trdim, če bi bila
               fleksibilnejša delovna zakonodaja, ki tudi zdaj ni slaba, mimogrede, da se delati
               tudi po njej, ampak lahko bi bila boljša, fleksibilnejša, lažja zaposlitev in tudi
               lažje odpuščanje, v skladu s poslovnimi rezultati, ki jih ima podjetnik. Že nekajkrat
               sem povedal, ko podjetnik zaide v težave, takrat ga ne smeš še do konca stiskati,
               treba je pomagati tudi na ta način, da si opomore in da lahko kreira nova delovna
               mesta. Takrat pa naj, kot smo že povedali, socialna država odigra svojo vlogo, ko
               delavec izgubi službo, in temu primerno tudi streže.</p>
               <p>Pravimo, podjetnik ne sme nuditi medsosedske pomoči. Ne vem, ta zadeva mi tudi ni
               najbolj jasna. Mislim, da bodo iskali druge poti. Mi pa govorimo ravno o tem, da
               želimo imeti transparentno, ne da se podjetnik vsak dan boji, kdaj mu bo kakšen
               inšpektor prišel na vrata, in je dejansko obremenjen z vsemi temi stvarmi. Če bi bila
               zadeva fleksibilnejša, enostavno zastavljena, pa tudi, ko govorimo o dajatvah iz tega
               dela, če ne bi imeli toliko nekih zadev, kot jih imamo, če bi se končno dogovorili,
               delo je delo, ura je ura, obremenjeno naj bo s toliko in toliko, razen za delovna
               mesta, na katerih delajo ljudje s posebnimi potrebami, tam je treba najti pravo moč,
               ampak za vsa dela bi pa lahko bilo na ta način urejeno.</p>
               <p>Ne smem biti krivičen do Vlade, Vlada se trudi. Je pa tudi res, ko govorimo o
               preprečevanju dela na črno, da se niste lotili tega na pravi način. Zato bomo v
               Slovenski ljudski stranki proti temu zakonu. Hvala lepa.</p>
            </sp>
            <sp xml:id="SDZ5-Redna-26-2011-03-28.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ivan Grill. Pripravi naj se Anton Anderlič.</p>
            </sp>
            <sp xml:id="SDZ5-Redna-26-2011-03-28.sp52">

               <speaker>IVAN GRILL:</speaker>

               <p>Najlepša hvala za besedo. Spoštovani gospod minister, kolegice in kolegi!</p>
               <p>Tudi sam delim mnenje z vsemi tistimi, ki ugotavljate, mislim, da smo kar enotni, da
               je delo na črno v Sloveniji velik problem. Tudi v drugih državah se soočajo s tem
               problemom, ampak pri nas je pa mogoče še celo nekoliko bolj izrazit in je postal že
               kar del slovenske folklore. Zato se nikakor ne strinjam z neko navedbo koalicijske
               poslanke, kako to, če v Slovenski demokratski stranki, katere član sem tudi sam,
               nasprotujemo oziroma želimo odpraviti delo na črno, da pa takšnemu zakonu, kot je ta,
               nasprotujemo oziroma in od kod ta preobrat. Glejte, tudi jaz sam delim mnenje, da
               Vladi in, gospod minister, zagotovo vam je bil namen in tudi cilj, da bi se to
               področje skušalo urediti. Tukaj zagotovo nimam nobene dileme in vesel sem, da se je
               ta poizkus tudi opravil. Rešitve v tem zakonu pa žal tega cilja ne bodo nikoli, vsaj
               ne v taki obliki, mogle uresničevati, niti zasledovati.</p>
               <p>Navedli ste tudi to, da je glavni poudarek pri tem zakonu ugotavljanje teh
               nepravilnosti in pa tudi sankcioniranje. Že takoj trčimo ob dva problema. Prvi je ta,
               kar je na splošno znano tudi v Sloveniji na drugih področjih, da manjka število
               usposobljenih nadzornikov, inšpektorjev, ki lahko razne anomalije družbi odkrivajo.
               Potem so velikokrat postopki takšni, da se jih pač ne da enoznačno izvajati in so
               potem prek sodnih ali takšnih mahinacij ali pa malverzacij ali pa zlorab postopkov
               učinki po navadi vedno končajo, zastarajo ali pa iz vsega ne nastane nič. Drugi
               glavni namen tega zakona je, da se znatno povečajo sankcije oziroma kazni. Tudi ta
               način ni najbolj smiseln, najbolj primeren, tudi ne najbolj vzgojen, če temu tako
               rečemo, predvsem za tiste ljudi, ki so mogoče na dnu socialnega roba, ki se
               poslužujejo tako imenovanega dela na črno zato, da lahko preživijo. Takih je verjetno
               na stotine in tudi na tisoče. Zanimivo pa je predvsem to, da v svoji obrazložitvi
               zakona, kjer ste navajali razloge, zakaj je ta siva ekonomija oziroma delo na črno v
               Sloveniji v tako velikem številu, navajate tukaj veliko število brezposelnih, veliko
               število relativno mladih upokojencev, visoke stroške obremenitve cene dela v legalnih
               oblikah, dolgotrajne, zapletene postopke upravnih služb, dolgotrajne postopke pri
               sodnikih za prekrške in pogosto zastaranje postopov ter neučinkovit sistem izterjave
               kazni. Ne bom bral vsega. Glejte, z vami se tukaj globoko strinjam. Ta zakon tistih
               generičnih razlogov ali pa vzrokov, da imamo tako veliko dela na črno, pa seveda ne
               odpravlja. Tudi ta zakon ne more tega odpraviti kot sam zakon. Zato bi bilo treba
               tukaj še vedno v številnih verjetno drugih zakonih in tudi institucijah ta del
               urediti. In če ne bomo mi že na samem inputu tega našega trga delovne sile skušali
               stvari poenostaviti, ljudi motivirati, tudi ne nazadnje, da pride v našo podzavest,
               da ne bo prihajalo na misel, kako zlorabiti sistem, pa fušati, po domače rečeno,
               ampak da bomo v bistvu vsi, tudi tisti, ki bomo dajali delo nekomu, raje dali delo
               tistemu, ki bo izstavil račun, ko bomo vedeli, da bomo imeli tudi možnost garancije
               in tako naprej. Ampak tega v naši družbi ni. Je res del slovenske folklore, da pač
               šušmarji so tisti, ki se jih najraje poslužujemo. Ne nazadnje se tukaj soočamo tudi s
               primerom, ki jih ta zakon ne rešuje. Koliko je tudi podjetnikov, podjetij, ki
               izstavijo račun, opravljajo neko delo ali pri fizičnih osebah ali pri pravnih osebah,
               ampak še vedno je v ozadju nek dogovor, da se račun ne izstavi za celo storitev. Je
               zagotovo še nekaj denarja v obliki gotovine, takole pod roko, in nekoliko, v
               narekovajih, profitira tisti, ki se odloči, da pristane na tako igro, tudi tisti
               profitira, ki to izvaja, izgublja pa država. Seveda na ta račun ne dobivamo tistih
               davkov in prispevkov, ki pridejo tudi notri. Bistveno premalo se dela. Ves čas na to
               opozarjamo tudi na poenostavljanje postopkov za pridobitev dovoljenja. Tukaj je
               marsikdo, ki bi želel legalizirati svojo dejavnost, pa zaradi takšnih postopkov raje
               obupa in raje riskira in fuša. Tudi ti prispevki, so še vedno previsoki. Trg delovne
               sile ali tudi višina teh prispevkov, naj bo to za pokojninsko, ali socialna
               zavarovanja ali zdravstvena, je žal - žal - previsok. Če bi tukaj šli v model, kot
               rečejo v ekonomiji, ekonomija obsega, da bi več ljudi plačevalo v te blagajne z
               manjšim zneskom, bi bil na koncu izplen bistveno višji. Tak primer, ste tudi sami
               navedli, je v Španiji. Španija se je lotila reševanja tega na način, da je znižala
               prispevke ali prispevne stopnje za socialno varnost in tisto, kar še zraven tudi
               sledi, in se je po nekem relativno kratkem obdobju število brezposelnosti znižalo za
               4,5 %, če so ti podatki pravi, in tudi BDP je narasel in tako naprej. Tudi pri nas bi
               bilo verjetno treba razmišljati v to smer.</p>
               <p>In tudi ta sosedska pomoč, tukaj se je zdaj odprlo toliko vprašanj, na katera nimamo
               odgovorov, tako da bi verjetno bilo, spoštovani gospod minister, mogoče tudi za vas
               najbolj koristno, predvsem pa za slovensko družbo, da tudi sami nagovorite, ko bomo
               jutri zvečer glasovali, da naj ta zakon zavrnemo. Pa ne, da je to vaš poraz, ampak
               toliko dilem, toliko odprtih vprašanj; več kot je bilo odgovorov, še več se je
               pojavilo vprašanj. Vzemite si potem še enkrat čas, to upoštevajte, kar se seveda tudi
               da, najdite nek konsenz, predvsem pa bolj enoznačne rešitve, ki jih ne bo mogoče
               zlorabljati, pa sem prepričan, da bomo ta problem vsaj deloma omejili. S tem zakonom
               pa se bojim, da ne. Res je veliko zmede po nepotrebnem in rešitev v takšni obliki
               tudi ne bo.</p>
               <p>Glejte, tega zakona ne bom podprl v takšni obliki, mogoče, če bo naš amandma, v kar
               seveda dvomim, ampak bojim se, da tak zakone ne bo prinesel učinka. Hvala lepa.</p>
            </sp>
            <sp xml:id="SDZ5-Redna-26-2011-03-28.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Anderlič, pripravi naj se Andreja Črnak Meglič.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp54">

               <speaker>ANTON ANDERLIČ:</speaker>

               <p>Spoštovani!</p>
               <p>Ko prebiramo ta zakon in pripombe, ki prihajajo iz različnih naslovov, predvsem pa
               od zainteresiranih organizacij in skupin, ki se ukvarjajo z, recimo temu,
               organiziranim delom tako na področju prostovoljstva kot tudi na področju opravljanja
               razne pridobitne dejavnosti.</p>
               <p>Sam mislim, da imamo tisti, ki smo na vladni strani, nekaj smole, da pravzaprav ne
               znamo povedati, kaj je bistvo tega zakona. Če samo preberete cilje, potem ne morete
               nobenega prepričati, kajti ključni cilj zakona je povečati pristojnost nadzornim
               organov, podati podlago za učinkovitejše delo nadzornih organov, določiti jasnejšo
               opredelitev posameznih pojmo in ukrepov, zakonov ter poostriti sankcije za kršitelje
               zakona. Če je to cilj zakona in se nič drugega ne navaja, pa to, da direktivo vnašamo
               v naš pravni red, potem je to zame premalo; pa ne zaradi tega, da ne bi želel
               razumeti, kaj se s tem hoče povedati. Gre preprosto za to, da to ni res, da
               inšpekcije in službe imajo pooblastil več kot dovolj. Recimo, v načelih so samo tri
               alineje, kaj so ključna načela tega zakona. In zato je tudi toliko nejasnosti v zvezi
               s tem, kaj je sosedska pomoč, kaj je še nekaj drugih pojmov, ki jih želimo tukaj
               razjasniti.</p>
               <p>Prepričan sem, kot se najbrž tudi vi sami soočate dnevno z vprašanji s strani
               javnosti – recimo vprašanje, kako je s tistimi, ki so na zavodu za zaposlovanje in
               lepo delajo na črno: ker si izračunajo, kaj se jim splača. To, da bi se tam ojačal
               kakšen nadzor – niti slučajno! Pa imamo vse podlage, da to počnemo. Recimo, ti zavodi
               za zaposlovanje, recimo neki primeri, ki so poznani, recimo sezonska dela. Trideset
               let, ne samo v času te države, že tudi prej, je znano, da ni zanimanja za to delo in
               tudi če se pošteno, v regularnih okvirih te stvari počno, ljudje na zavodih za
               zaposlovanje preprosto destimulirajo te ljudi, ker jim tako in tako razlagajo, da se
               jim ne splača, da gredo na začasno delo in podobno. Poznam veliko takšnih primerov.
               In to, da pa delajo drugje na črno, se prav tako kontrolira<gap n="..."/> In to vsi vedo – ampak
               nič!</p>
               <p>Tako bi se bilo verjetno s tega vidika najprej treba nekako sprijazniti s tem, da
               vsi poznamo probleme, da si pa vsi tudi zatiskamo oči. In me prav zanima, kako bo ta
               država uspela vzpostaviti te instrumente za večji nadzor in opredelitve iskanja, kdo
               dela v sosedski pomoči, kdo dela na črno, tako kot se to tudi tretira. Jaz sem za to
               seveda, da se to še kako pogleda in uredi in dejansko sankcionira tiste, ki delajo na
               črno, pa najsi gre za pravne osebe, fizične osebe ali pa tiste, ki so samozaposlene
               ali kakor koli že to je. Pa tudi tisti, ki delajo na črno pa so na borzi. Vprašajte
               zdaj enega od, recimo, desetih ali pa devet od desetih, ki so na borzi, pa vam bodo
               povedali, kako se znajdejo in kako se jim ne splača, da bi iskali aktivne zaposlitve,
               ampak kako se jim splača delati na črno, domnevam, ker ne morejo drugače delati; ali
               pa na sivo ali kakor koli. Ampak to je spet v enem delu odgovornost vlade in istega
               ministrstva, da poskušamo te stvari res prijeti tako, kot jih je treba.</p>
               <p>Upam, da ta zakon – že danes je bil omenjen zakon o graditvi objektov, ki je v
               proceduri, sicer iz drugega ministrstva, spet uvaja neke druge zgodbe. Sicer mislim,
               da je dvesto petdeset kvadratnih metrov ogromna hiša in da je sam človek ne sme
               graditi. Tudi če bi imeli stimulacije, vgrajene v drugi zakonodaji, da bi se ljudje
               raje posvetili aktivnemu delu na svojemu delovnem mestu, zaslužili več v okviru svoje
               zaposlitve, bi najbrž raje to počeli, kot pa se sami lotili ne vem – razen to, da je
               pri Slovencih hobi graditi hiše, ne verjamem, da bi se kdo spravil opravljati večja
               dela na svoji hiši s svojimi prijatelji. Mislim pa tudi, da že ni več popularno, kot
               je bilo včasih, da smo pomagali betonirati plošče in podobne stvari, da to praktično
               ne obstaja več. Ampak nekatere stvari pač so takšne, ki jih radi sami naredimo –
               ampak, kaj hočem povedati? S tem, ko mi tako rekoč na osnovi pri zakonih
               vzpostavljamo samo sankcije, sankcije, sankcije, nikakor pa ne nobenih stimulacij in
               če bi mi imeli stimulacije<gap n="..."/> Recimo, zakaj po nekaterih državah ni dela na črno in
               zakaj se posvečajo svoji službi cel dan, cel teden, tudi soboto, tudi nedeljo,
               razmišljajo o tem, kako bodo – govorim o nekaterih državah, ki jih zagotovo poznate –
               pri nas je pa obratno. Pri nas je pa tako, da med delovnim časom ljudje razmišljajo,
               kje bodo ceneje kupili material, kje bodo kaj lahko zase naredili in kako bodo, če se
               le da, v četrtek šli že iz službe pa delali zase ali za prijatelje.</p>
               <p>Kakor koli pozdravljam, da se te stvari uredijo, urejajo in da se izkoreninja to
               delo na črno, pa vendarle so tudi še druge stvari. Dejansko je tukaj po mojem
               prepričanju predvsem premalo zelo jasnih sporočil, kaj to prinese: prinese korist za
               posameznika, prinese korist za državo, prinese korist za skupnost; skratka za vse. In
               teh sporočil tukaj ni, če v ciljih zakona zapišete samo te stvari.</p>
               <p>Kot rečeno, jaz bom zakon podprl. Amandma – govorim o tem amandmaju s strani SDS, ne
               o drugem – bodo verjetno predlagatelji še pojasnili. Vendar je pa res vprašanje, do
               katere mere to odpira in dela še bolj neuresničljiv ta člen. In takrat nismo
               osnovnega cilja dosegli, da se večino teh del opravlja po poteh, kot morajo biti, in
               da se vse tiste stvari, ki gredo mimo, tudi sankcionira. In tukaj je veliko
               nejasnosti. Čeprav se pa lepo sliši! Sam nisem za to, da govorimo samo na način, kako
               bi bili prijazni in kako bi ljudem v stiski sedaj, tudi v tej krizi, lahko čim več
               pomagali oziroma da jim omogočimo, da si naj sami pomagajo.</p>
               <p>Celo mislim, da je delo na črno, predvsem nekaterih delodajalcev oziroma obrtnikov,
               ki določena dela delajo sami ali s svojimi delavci, dražje, kot pa tisto, ki je po
               tarifah, ki jih ima Obrtna zbornica, ki jih imajo nekateri drugi in tako naprej. V to
               sem trdno prepričan. Ampak ker ljudje niti ne preračunamo dovolj, mislimo, da bomo
               tako lažje <q>"prišli skozi"</q>. Poglejte nekatere urne postavke in boste videli. A kot
               rečeno; dokler ne bo ustreznih spodbud, da je bolje delati v svojem osnovnem poklicu
               – in to maksimalno in tudi za boljši zaslužek – in s tem si ustvariti pogoje, da
               lahko najameš tistega, ki je kvalificiran, ki je učinkovit, in kar je tudi bistveno,
               da se hiša ne dela, recimo, 20 let, ampak da se jo lahko naredi v relativno kratkem
               času, ali karkoli drugega – govorim na pamet – in se posveča drugim stvarem. Meni je
               žal, da tega nismo uspeli dopovedati ljudem, in tudi to, kar dobivam tukaj od raznih
               organizacij – upam, da ne bo to vplivalo na prostovoljstvo.</p>
               <p>Prostovoljstvu smo v tej državi itak naredili že ogromno škode; in angažiranju v
               društvih in tako naprej. Lahko vam to zagotavljam, ker sem aktiven vsaj v nekaterih z
               različnih področij, od humanitarnih do športnih in nekaterih drugih. Zato bi to
               sporočilo ne smelo biti tako, da se jim še dodatno žuga, da če bodo kdaj kje
               napravili, bodo pa še krivi, ker bo to pač tako. Predvsem je tukaj tudi vprašanje,
               kako se to odraža pri raznih naravnih nesrečah, takrat ko stopijo skupaj, ko nihče ne
               evidentira in tako naprej<gap n="..."/> <stage>/ oglašanje iz dvorane/</stage> <gap n="..."/> Seveda evidentirajo, ampak
               je tudi napravljeno veliko. Se bo nek pametni inšpektor našel, verjemite mi, so ti
               primeri že bili. V lanskih jesenskih poplavah, ker slučajni ni bil na spisku
               prvoogroženih tisti, pa je imel ravno tako na pol odkrito streho, pa so mu prišli
               popravit in je dobil inšpektorja, ko so mu stopili brezplačno v pomoč. Saj je narobe,
               jaz to vem. Jaz vem, da je to narobe, ampak ker očitno je najprej treba ogromno nekih
               evidenc, je treba nekih podpisov, je treba registracij, je treba vse to narediti.
               Zagotovo mi lahko verjamete, da kar se tiče predvsem pri naravnih nesrečah in teh
               zadevah, že dolgo časa spremljam to problematiko še s kakšnega drugega zornega kota,
               ne samo iz tega. In so tudi nekatere težave.</p>
               <p>Verjamem, da bo predvsem učinkovitejše delo pri nekem pregledu, kaj se pravzaprav
               dogaja, in tudi s sankcijami tistih stranpoti, ki so, da pa bo nekatera slaba
               sporočila čas nekako izboljšal in bo tudi zakon prinesel rezultate.</p>
            </sp>
            <sp xml:id="SDZ5-Redna-26-2011-03-28.sp55">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Andreja Črnak Meglič. Pripravi naj se Franci Kek, za njim Mirko
               Brulc.</p>
            </sp>
            <sp xml:id="SDZ5-Redna-26-2011-03-28.sp56">

               <speaker>DR. ANDREJA ČRNAK MEGLIČ:</speaker>

               <p>Spoštovani podpredsednik, gospod minister s sodelavko, kolegice in kolegi!</p>
               <p>Že dolgo časa se pogovarjamo o tem zakonu, zato določenih stvari ne bi ponavljala.
               Pa vendar, tisto, kar si moramo najprej povedati, je, da je delo na črno silno
               kompleksen pojav in zaradi tega potrebuje tudi več zdravil na različnih področjih.
               Najprej je tu vprašanje ponudbe dela na trgu sploh, stanje na področju brezposelnosti
               in prejemnikov denarnih socialnih pomoči. Gre za vprašanje revščine, vprašanje
               učinkovitega nadzora in politike kaznovanja in ne nazadnje splošnega odnosa v družbi
               do tega pojava. Roko na srce, družba, slovenska družba dojema delo na črno kot neke
               vrste samoumeven in sprejemljiv pojav, na nek način, kot da bi bilo to vgrajeno že v
               naše gene. Prosim, povejte mi, kdo izmed nas ni zapadel skušnjavi – in jo tudi
               realiziral –, da bi, ko mu je bilo ponujeno, ali želite stvar brez računa ali z
               računom, ne pristopil k rešitvi, ki bi bila za njega ugodnejša. To se pravi, na nek
               način je treba resnično okrepiti imunski sistem družbe, da mi kot posamezniki tega ne
               bomo več dopuščali in tega tolerirali. Je ni inšpekcije in ga ni nadzorstva, ki bi
               lahko sankcioniralo vsakega posameznika. To je prvo, kar si moramo povedati. V drugih
               družbah te tolerantnosti do tovrstnih pojavov ni.</p>
               <p>Če se opredelim do amandmaja SDS k 12. členu, bi povedala, da v prvem delu tega
               amandmaja izpušča iz nudenja sosedske pomoči – obrtnikom in podjetjem. Upam si
               trditi, da je ravno v tem prikrivanju, kdo nudi to tako imenovano sosedsko pomoč,
               pravzaprav največ kršitev. In da ljudje, ki imajo registrirano dejavnost, pristopajo
               do nas in mi to blagohotno sprejemamo pod krinko nudenja sosedske pomoči. Še bolj
               nesprejemljiv je drugi del amandmaja. Očitali ste zakonodajalcu, da stvari premalo
               definira, ampak tu je stvar še veliko bolj nedefinirana. Medsebojna sosedska pomoč
               naj bi bila tudi med sosedi, med katerimi obstaja določena bližina v smislu
               prebivanja in za delo prejmejo materialno korist. Kaj je že to? In če delo opravljajo
               v zvezi s tradicionalnimi ljudskimi običaji in navadami – totalno nedefinirano. To na
               široko odpira vrata še nadaljnjemu delu na črno.</p>
               <p>Tretji problem, ki bi se ga rada dotaknila, je vprašanje nadzorstva in kaznovanje.
               Kot že rečeno, ne verjamem, niti tako razširjen obseg nadzornikov, ki ga prinaša ta
               zakon, ne bo zamejil problema, kajti zamejili ga bomo najprej mi sami. Dejstvo pa je,
               da nadzorovanje in kazni so učinkovite. V Ameriki ljudem zelo malokrat pride na
               misel, da bi šli v tovrstne kršitve, kajti IRS tako učinkovito nadzoruje in kaznuje
               tiste, ki to naredijo, da jim nikdar več ne pade na pamet, da bi se česa podobnega
               polotili. Res pa je, kolegice in kolegi, in tu vam pritrjujem, riba vedno smrdi pri
               glavi. In ko bomo začeli sankcionirati glave, potem bodo tudi te sankcije za ljudi
               sprejemljive.</p>
               <p>Sicer pa zakon podpiram, ne podpiram pa amandmaja SDS. Hvala lepa.</p>
            </sp>
            <sp xml:id="SDZ5-Redna-26-2011-03-28.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franci Kek. <stage>(Ga ni.)</stage> Gospod Mirko Brulc, pripravi naj se Rudolf
               Petan.</p>
            </sp>
            <sp xml:id="SDZ5-Redna-26-2011-03-28.sp58">

               <speaker>MIRKO BRULC:</speaker>

               <p>Lep pozdrav vsem prisotnim!</p>
               <p>Vsi vemo, da je delo na črno povsod v Evropi preganjano in da je rešeno tako in
               drugače. Poznam situacijo v Italiji, kjer s helikopterjem kontrolirajo, koliko je
               trgačev v vinogradu in potem gospodarja vprašajo. Naša policija – kje ima dovoljenja
               za vse tiste, ki delajo v vinogradu? V Italiji ni možnosti, da boš prišel tovorno
               prikolico k avtomobilu in si domov iz trgovine peljal gradbeni material in tako
               dalje. Se pravi, nekje je red in ta red se da uvesti tudi pri nas.</p>
               <p>Mi smo na odboru obravnavali medsosedsko pomoč v potankostih, podrobnosti, kaj je
               medsosedska pomoč pri spravilu kmetijskih pridelkov, kaj pri kolinah, kaj pri gradnji
               hiše in tako dalje. V želji, da bi ustregli ljudem, da bi ohranili to medsosedsko
               pomoč v pravilnih razmerah – jaz pa sem dobil mejl od nekega Marka Kovača, ki pravi:
               <q>"V primeru, da imam espe ali podjetje, je moja osebna pravica, da nekomu naredim
               nekaj zastonj."</q> Seveda je! Naj pride še k meni! Pa verjetno vsem sosedom ne dela
               zastonj – ne vem, kakšen espe ima – od česa pa živi potem? Treba je vedeti, kje so
               meje in kje je medsosedska pomoč. Je naša tradicija, jo je treba ohraniti, gre za
               sociološke in druge zadeve, ki so zelo pomembne.</p>
               <p>Danes sem tukaj slišal velikokrat svetovanje ministru, da bi se minister moral tega
               lotiti drugače. Kako? Povejte, kako drugače! SLS pravi, da se je treba lotiti tega
               zakona drugače. Če na odboru v ne bi resnici, še enkrat poudarjam, razpravljali o
               vseh podrobnostih medsosedske pomoči; tudi v bloku, v stolpnici in verjetno, če teče
               voda, pušča voda in je sosed vodovodni inštalater in priteče to takoj popravit – pa
               to ni tretja svetovna vojna potem! Tako da iščemo zdaj stvari, kako bi upravičili, da
               tudi tega zakona ni treba sprejeti oziroma pa bi šli lahko tudi na referendum s
               pretvezo, da medsosedska pomoč ni več mogoča.</p>
               <p>Mene bolj žalosti, da se Obrtna zbornica in druge zbornice niso bile pripravljene
               odločiti, da bi tudi svoje člane kontrolirale pri izdajanju računov, da smo morali ta
               amandma vsiliti, tudi prepričati predstavnike, ki so bili na odboru. Normalno, če ga
               bodo prijavili, ne bo več plačal članarine in potem imajo težave tudi s tem. Mislim,
               da morajo tudi te zbornice prevzeti svojo odgovornost, da se odkriva delo na
               črno.</p>
               <p>In kaj je preventiva? Preventiva je pa tisto, kar bomo zdaj imeli na referendumu; in
               to je malo delo. Malo delo omogoča tudi tistim, o katerih smo govorili: nezaposleni
               dobiva prispevke in lahko si z malim delom pomaga, zasluži, dodatno izboljša svoj
               proračun in tako dalje. Je pa res, s tem pa se strinjam in sem o tem tudi že
               diskutiral, da kazni za tistega, ki opravlja malo delo na črno, je nezaposlen in tako
               dalje, za tistega so kazni po mojem tudi previsoke. Ne za privatnike, obrtnike,
               podjetnike, ampak za tistega reveža, ki ga pač bodo dobili pri opravljanju malega
               dela, sam pa dobesedno ne ve, kako bi preživel s prispevki, ki jih dobiva.</p>
               <p>Ta zakon bom seveda podprl, tudi amandma koalicije, mislim pa, da ostalih sprememb
               ta zakon ne rabi zaenkrat. Hvala.</p>
            </sp>
            <sp xml:id="SDZ5-Redna-26-2011-03-28.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosil minister za delo, družino in socialne zadeve dr. Ivan Svetlik.
               Pripravi naj se potem gospod Petan.</p>
               <p>Izvolite, gospod minister.</p>
            </sp>
            <sp xml:id="SDZ5-Redna-26-2011-03-28.sp60">

               <speaker>DR. IVAN SVETLIK:</speaker>

               <p>Hvala lepa, spoštovani podpredsednik. Poslanke in poslanci!</p>
               <p>Nekaj občutkov je bilo izrečenih v tej razpravi, pa bom še jaz enega izrekel; ob
               razpravi o tem zakonu se tudi kaže tisto, kar nas dostikrat privede do takega sklepa,
               namreč, neka dvojna morala. Vsi smo proti delu na črno, vendar potem začnemo: vendar
               ne tako, ne sedaj, ne tukaj, ne jaz. Potem je seveda vprašanje, kako pa, in teh
               odgovorov na ta vprašanja potem ne najdemo. To je tisti problem, ki ga je poslanka
               Črnak navedla, da smo tako rekoč kulturno nekako vpeti v en vzorec, kjer je tega dela
               in tovrstne dejavnosti veliko.</p>
               <p>Splošno je bilo že omenjeno, da gre za preprečevanje dela na črno zato, ker
               onemogoča to delo podjetnikom, da bi normalno poslovali ali da bi sploh poslovali,
               ker odžira, uničuje delovna mesta, povečuje brezposelnost, ker slabi državne
               blagajne, ker ne zagotavlja tistim, ki to delo opravljajo, socialne varnosti in
               predvsem je tudi nepravično za tiste, ki vse plačajo v odnosu do tistih, ki ne. Samo
               primer, ki se pogostokrat pojavlja, da tisti, ki delajo na črno, ki ne izdajajo
               računov, so potem tudi pri socialnih službah ugodnejše obravnavani, ker ne izkazujejo
               dohodka in potem dobijo večje ugodnosti, večje beneficije in se srečujejo na centru
               za socialno delo s svojimi sovaščani, someščani in potem se ti slednji, ki zares
               rabijo pomoč, sprašujejo, kako so lahko do tega prišli. In te dvojne morale, če
               hočete, ki se tudi na takšen način kaže, je kar veliko. Zato je seveda logično, da
               tisti predlogi, ki so bili pri pripravi zakona dani, ki širijo tako rekoč možnosti
               izjem, da jih težko sprejmemo, ker če gre za to, da omejujemo ta pojav, ga zelo težko
               tudi hkrati širimo tam, kjer je to neupravičeno.</p>
               <p>Drugič, veliko je govora o tem, da bi bilo treba ne kaznovati, ampak preventivno
               delovati. Žal ni kakšnih predlogov, kako to zares storiti. Mi preventivno delujemo
               skupaj s socialnimi partnerji skozi kampanjo za preprečevanje dela na črno, ne
               nazadnje Zakon o socialnem podjetništvu, ki ga je Državni zbor potrdil, bo tudi v tej
               smeri lahko kaj prinesel in lahko bi tudi še kakšen drug ukrep razvili, če bi bil pri
               roki. Omenjali ste, recimo, nižje davke ali nižje prispevke, vendar če hočemo v to
               smer iti, je treba najprej prispevke in davke od vseh dejavnosti pobirati. In to je
               vprašanje tega zakona tudi, da ugotovimo, kdo kaj zasluži in da od teh zaslužkov tudi
               poberemo. Ko bomo to imeli, bo seveda tudi nastopila možnost, da bi lahko še kaj
               znižali, do tedaj pa, dokler gremo v obratni smeri, ne. Ampak še kljub temu ostane
               tisto vprašanje, ali nezaračunavanje prispevkov še zmeraj cenejše kot zaračunavanje
               nižjih prispevkov, tako da se tega vprašanja ne bomo znebili tako rekoč tudi, če se
               prispevki znižajo, kajti še zmeraj bodo ljudje v skušnjavi, da tudi ne izdajo računa
               ali ne odvedejo prispevkov.</p>
               <p>Kar zadeva primerov drugje, ki ste jih navajali, recimo belgijski primer. Ta
               belgijski pristop je zelo drag pristop, kot ugotavljajo. Te <q>"cost benefit"</q> analize,
               analize stroškov in koristi na ravni države, ne pokažejo kakšnih velikih učinkov. Res
               je, da zdaj ljudje to prijavljajo, ampak imajo toliko subvencionirano s strani
               države, da recimo ta domača opravila v globalu ne stanejo potem nas kot skupnost, če
               bi to uvedli, nič manj. Mi imamo zato na voljo osebno dopolnilno delo, ki si ga
               ljudje malo poslužujejo, zato ker je še zmeraj lažje, kot je videti, delati na črno
               kot iti na upravne enote to prijavit in potem tudi ustrezno prijaviti dohodek, ki je
               na koncu obdavčen. Ampak osebno dopolnilno delo je v zakonu že vseskozi in to je
               tisto delo, ko ste rekli po stanovanjih, ki se ne vidi. Ki pa ga bo treba najbrž tudi
               kdaj pogledati in opaziti, kdo to počne in na kakšen način.</p>
               <p>Carinska uprava se vključuje v preprečevanje tega dela in zaposlovanja na črno, jaz
               imam še v ušesih razpravo o tem, kako je treba krepiti inšpekcijski nadzor - od prej,
               iz drugih razprav. Zdaj smo tukaj, na tej točki, treba je to podpreti najbrž, če
               hočemo, da bo res inšpekcija učinkovitejša in da bo tudi številčno več inšpektorjev.
               In ti ljudje so usposobljeni za to delo, dodatno se bodo pa seveda še posebej za to
               usposabljali.</p>
               <p>In mimogrede, če se že pogovarjamo o tej, kot sem rekel, dvojni morali, mnogi
               navajate, kakšne vse kršitve poznate. Potem smo vsi v prekršku, če tega ne prijavimo,
               konec koncev. Zakaj pa potem ni prijav? Ni jih.</p>
               <p>Veliko je govora o sosedski pomoči. Mimo tega ne morem. Leta 2006 je bil ta
               obstoječi zakon o preprečevanju dela in zaposlovanja na črno dopolnjevan. Tam je
               ostala sosedska pomoč tako definirana, kot je zdaj definirana, nihče se ni ob njo
               spotaknil, kot kaže, nič ni bila problematična, dodano je bilo malo delo takrat, ki
               pa je ostalo tam, kjer je: črka na papirju. Nihče ni naredil koraka naprej – ker je
               bil zapis, ker je bila rešitev slaba. Ampak sosedska pomoč tudi po novem zakonu
               ostaja povsem nedotaknjena, ko gre za solidarnostne oblike sosedske pomoči. Ko gre za
               res za pomoč, ne pa, ko gre seveda za plačevanje na roko. In tukaj se izgovarjati na
               to, da prehajamo v področje tradicionalnih oblik dela in pomoči, da jih omejujemo, je
               po svoje vprašljivo, kajti tradicionalne družbe tudi niso poznale socialne države,
               zato so imeli vse te oblike sodelovanja, pomoči, neplačevanja. Osebno se spomnim iz
               50., 60. let, da moj ded ni prejel nobene penzije, nobene socialne varnosti ni bilo,
               ker je pač tradicionalna družba, kmečka družba tudi še po drugi svetovni vojni ni
               poznala. Danes so kmetje, ljudje na podeželju vključeni v sistem socialne varnosti,
               zato se od njih pričakuje, da bodo spoštovali ista pravila, da bodo plačevali davke
               in prispevke od svoje dejavnosti. In to je tisto, kar moderna država pričakuje. Res
               je, da je ta prehod postopen, da se ne zgodi naenkrat in mislim, da smo mi tudi s
               primerno pozornostjo to rešitev predlagali, tako da se sosedska pomoč, solidarnost
               tudi v družinskem krogu itn., ohranijo kot izjeme in se tega ne preganja tudi po
               našem predlogu ne. Tako je tukaj treba vendarle spet biti jasen v tem pogledu, do kam
               pravzaprav gremo. Ne gremo predaleč. Lahko trdimo, da ne gremo predaleč. Moramo pa
               seveda upoštevati, da se igra igra po enakih pravilih in da je ustrezen prispevek za
               pravice, ki jih ljudje iz tega naslova potem tudi koristijo.</p>
               <p>Mimogrede, ko gre za vprašanje brezposelnih in kaj oni počnejo, ker so pogostokrat
               omenjeni kot tisti, ki opravljajo tudi delo na črno. Njihove aktivnosti se spremljajo
               in na podlagi tega je bilo leta 2009 iz evidence brezposelnih oseb črtanih 10 tisoč
               201 oseba, leta 2010 pa 11 tisoč 769 oseb. Med njimi je največ takih, ki niso bile na
               voljo za zaposlitev, ker so pač počele nekaj drugega, ker jih ni bilo takrat, ko jim
               je bila zaposlitev ponujena. Največ je bilo takih, obakrat. Seveda so tudi taki, ki
               so odklonili vključitev v program zaposlovanja, kar niso imeli časa, da bi se vanj
               vključili, verjetno, ko so nekaj drugega počeli, ali pa so zaposlitev sploh
               odklonili. Torej zavod to počne, dela, nadzira na ta način, ampak ena od možnosti za
               to, da bi lahko to drugače počeli, kot je bilo že omenjeno, je tudi zakon o malem
               delu.</p>
               <p>Še vprašanje, kdo je udeležen v tem delu na črno v teh aktivnostih sosedske pomoči?
               Ni res in to bomo še v prihodnje bolj natančno spremljali, da so to tisti iz
               najnižjih socialnih skupin, ki imajo najtežje probleme in podobno. Praviloma ne. To
               so tisti ljudje, ki imajo neko znanje, ki ga potem unovčijo tudi na tak način. In
               ravno ti potem srečajo, tisti iz najnižjih socialnih slojev, tisti pridejo na center
               za socialno delo, in tam srečajo te druge, ki praviloma ne prijavljajo svojih
               aktivnosti.</p>
               <p>In na koncu. Seveda, ta zakon, ki ga predlagamo, o katerem boste glasovali, ni
               dokončna rešitev tega vprašanja preprečevanja dela na črno. To smo že večkrat
               poudarili. Je pa primeren odgovor glede na izkušnje iz preteklega obdobja, ki so bile
               tudi posredovane preko ustrezne komisije, ki spremlja to področje dejavnosti. In
               seveda bo lahko pomenil pomemben korak naprej. Dokončnih rešitev se je pa treba
               izogibati. Hvala lepa.</p>
            </sp>
            <sp xml:id="SDZ5-Redna-26-2011-03-28.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Rudolf Petan, pripravi naj se gospa Alenka Jeraj.</p>
            </sp>
            <sp xml:id="SDZ5-Redna-26-2011-03-28.sp62">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Pred menoj je sogovornica omenila Ameriko, tam jim ne pride na misel, da bi kdo
               delal na črno, zato ker delajo službe, inšpekcije nadzor. To drži. In to je dobro.
               Vendar pa je še druga slika tega, če je že primerjava z Ameriko, lahko se primerjamo
               še drugače. Spomnite se katastrofe, ki je zadela New Orleans. Celo mesto je bilo pod
               vodo. Kaj se je tam dogajalo? Ljudje so šli v zbirne centre, telovadnice, ne vem kaj
               še vse, in tam sedeli v telovadnicah in pred mikrofon vpili, kako jim nihče ni
               prinesel niti vode. Ja, ampak, pokazalo se je, da vode je bilo dovolj, v kamionih je
               bila, samo nikogar ni bilo, ki bi razdeljeva vodo. Niti to se jim ni ljubilo, da bi
               vstali s svojega mesta in šli po vodo, nacionalna garda jim je morala razdeljevati
               vodo, in priti do vsakega posameznika v telovadnici. Pa primerjate s Slovenijo. Ali
               ste že ob kakšni nesreči videli, da je kdo šel v kakšno telovadnico? O, ne! Takoj po
               tistem so šli sosedu pomagat streho pokrivati, potem je pa prišel sosed mimo. To pa
               je druga razlika. Zato, ker nimamo ameriškega čipa, ampak imamo svojega, za pomoč
               drug drugemu. To nam je res v čipu. Tu se strinjam s predgovornico, ki je to dejala.
               To je drugačen čip od ameriškega. Hvala bogu, da imamo takšnega, da ne sedimo v
               telovadnici in čakamo, vpijemo, kako nam drugi niso prinesli kruha in vode, mi pa, ne
               bom rekel česa, nismo premaknili. Mi se postavimo v vrsto in se sami zorganiziramo.
               To pa je razlika med Ameriko in nami, če ste že ravno Ameriko omenili.</p>
               <p>Grem na tisto, kar sem hotel povedati, delo na črno. Gremo na vzroke. Kako je to
               delo na črno sploh nastalo ravno tu, pri nas, mi smo neka oaza. Ja, zaradi tega, ker
               ima neko tradicijo, recimo, takoj po vojni je bil standard takšen, kot je bil. Ni se
               dalo imeti večjega, mi smo si pa želeli in smo bili pripravljeni in smo sami reševali
               tisto, kar država ni mogla rešiti, pa smo si najprej zgradili to, ono, tisto, potem
               smo pa začeli graditi hiše. Da pa je tudi pripomoglo k temu to, da mojster, recimo,
               za navadno zadevo, za zamenjavo pipe ali tesnila nismo mogli dobiti zato, ker je
               rekel, da ima velik objekt, pa ne bo sedaj šel menja tesnila. Pa smo se nekako znašli
               in smo dobili nekoga, ki nam je prišel to na črno naredit. Tako je pač bilo, ker je
               država funkcionirala tako, kot je funkcionirala. Ali je dobro ali slabo, to ni
               pomembno. Določenih kadrov, predvsem na storitvah, ni bilo, in smo se sami
               zorganizirali, hvala bogu. Saj ti ne more kapljati voda v kuhinji mesec dni, da bo
               prišel mojster samo tesnilo zamenjat, on ima pa drugega dela, saj jih je bilo premalo
               bilo. In to se je sedaj nekako ohranilo in hvala bogu, da se je. To je bilo samo v
               korist posameznika in v korist države, ker državi tega ni bilo treba reševati. Tudi
               socialne stiske so se reševale na ta način, skozi delo na črno. In to je tradicija.
               Čip, je bilo prej rečeno. V redu. Tako je. In sedaj bomo mi to tradicijo, čip ljudem
               hoteli izpuliti iz glave. Verjetno ga bo nekako treba, samo pristop mora biti pravi.
               Ne kar s kleščami v glavo, pa čip ven pobrati. Bo treba verjetno malo bolj nežno in z
               drugačnim pristopom, da bo zadeva šla. To je pri nas tradicija.</p>
               <p>In še nekaj. Takšna sosedska pomoč, ali ni to neke vrste druženje, da nismo
               odtujeni, ker sociologi vsi vpijejo, kako smo odtujeni. No, sedaj bi nas pa še bolj
               odtujili. Nič si ne smete več pomagati, niti soseda ne smeš poznati več, saj ti tako
               ne sme pomagati. To nekako ne gre skupaj. In potem še to ljubo brezplačno delo. Jaz
               vem, da ga je težko definirati. Tisti, ki je poskušal definicijo postaviti, tisti je
               kar korajžen. Ne morem pa soglašati s tem, da je brezplačno delo tisto, ki se ne sme
               plačati. Figo! Ravno to delo se lahko plača in se sme plačati, ker če opravljaš delo,
               ki se ne sme plačati, potem si terorist ali karkoli, v ilegali nekaj opravljaš. Samo
               za to ne dobiš plačila. Zato je ta definicija pa res napačna. Razmislite o tej
               definiciji. Brezplačno delo je tisto, ki se mora plačati in se lahko plača, drugo pa
               je, če ga dobi plačanega. Ne sme pa dobiti plačanega, ampak delo pa je takšno, ki se
               ga mora plačati.</p>
               <p>Še to bi omenil. Če ta zakon postavimo v kontekst te zakonodaje, ki se pripravlja,
               toliko opevane – zakon o graditvi objektov in o kmetijskih zemljiščih –, kjer boste
               pa totalno onemogočili vsako novo gradnjo, ker samo neke nove davke postavljate, to
               verjetno ne bo šlo. In tudi v tem kontekstu tega zakona ne morem podpreti, ker tudi
               ne verjamem, da bodo nadzorne službe opravljale tisto svojo funkcijo. Če pa že bodo,
               bodo pa tam dobili nekega reveža, ki je nekomu prišel pomagat solato trebiti. Tiste,
               ki bi jih pa res lahko, tiste pa tako ali tako ne bodo, zato ker se jih inšpektorji
               niti ne smejo dotakniti, ker so nedotakljivi. Nekateri. V Sloveniji je ta trenutek
               vedno več nedotakljivih. To je eno.</p>
               <p>Drugo pa, v tem trenutku v ta kontekst lahko damo tudi, da je tega dela toliko zato,
               ker ljudje morajo preživeti. V tem trenutku je politika te države taka, da je vsak
               dan več brezposelnih, več takšnih, ki nimajo socialne podpore, ki nimajo tega
               denarja, da bi lahko sami preživeli, nimajo služb, ničesar nimajo, ker država pač
               tako dobro gospodari s Slovenijo.</p>
               <p>Poleg tega pa, da zaključim, mislim, da je veliko boljše, da si ljudje hodimo drug
               drugemu pomagat, ko je sosed v stiski, da gremo njemu pomagat, ko smo mi v stiski, da
               nam pridejo pomagat, se družimo, kot pa da se združujemo v kakšnih garažah. To pa je
               tudi naslednja varianta. Zato tega zakona ne morem podpreti. Hvala lepa.</p>
            </sp>
            <sp xml:id="SDZ5-Redna-26-2011-03-28.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Alenka Jeraj. Pripravi naj se Andrej Magajna.</p>
            </sp>
            <sp xml:id="SDZ5-Redna-26-2011-03-28.sp64">

               <speaker>ALENKA JERAJ:</speaker>

               <p>Hvala za besedo.</p>
               <p>Torej, tudi sama imam kar nekaj pomislekov in nekaj težav z zakonom, ki je pred
               nami, o katerem se pogovarjamo danes. Minister je rekel, da je nastal cel halo s to
               medsosedsko pomočjo, kljub temu da ostaja stvar taka, kot je bila v poprejšnjem
               zakonu. Na Odboru za delo smo ministra vprašali, koliko je bilo kršitev iz naslova
               tako imenovane medsosedske pomoči oziroma koliko so takih kršiteljev tudi kaznovali v
               preteklih letih. Odgovora na to nismo dobili oziroma bolj neuradno, da takih kršitev
               niso ugotovili ali pa jih niso mogli dokazati. Zelo krivično je, da govorimo o delu
               na črno, ki ga je baje veliko, ne bom operirala z odstotki, o tem bodo govorili
               predstavniki ministrstva, da se je v razpravah vse skupaj skoncentriralo predvsem na
               medsosedsko pomoč. Ko da se delo na črno v Sloveniji dogaja samo med sosedi. To je
               slabo in zato je tudi nastal tak revolt med ljudmi in tak odpor proti temu in zato
               imamo tudi sami pomisleke, ki smo jih izpostaviti.</p>
               <p>Vendar pa bi ob tem lahko rekli, da je za to krivo najprej na ministrstvu, saj so
               oni dali neke prve informacije o tem, kaj prinaša zakon, kaj se bo v nadaljevanju
               zgodilo. Rečeno je bilo, da je dela na črno 10 milijard denarja, ki ga država ne
               pobere na ta način. Zagotovo to ni samo med sosedi, saj nismo vsi Slovenci sosednje
               med seboj, ampak lahko to zožimo na ožji krog.</p>
               <p>V amandmaju, ki ga predlagamo, in tudi dikcija, ki jo obdrži oziroma ki jo ohranja
               Vlada v zakonu, govori o medsosedki pomoči, opravljanje dela med sosedi, kadar med
               njimi obstaja določena bližina. O tem smo precej govorili na odboru in tudi po mojem,
               sicer nobenem pravniškem znanju, je to zelo neopredeljen pojem, kaj to je, <q>"med njimi
               obstaja določena bližina"</q>. V enem naselju je to lahko zelo daleč, ko so na 200 metrov
               hiše razporejene, v enem bloku je pa to najbrž zelo hitro.</p>
               <p>Cel kup takšnih nedorečenosti je v zakonu, zato smo mi, ko smo v naš amandma
               zapisali, da nekdo dobi materialno korist, ocenili, da je jasno, kaj je materialna
               korist, kajti zakon v 3. členu govori pod 8. točko, da je brezplačno delo delo, za
               katerega oseba, ki ga opravlja, ne sme prejeti dohodka – se pravi, da je to finančna
               korist – ali druge materialne koristi. Zato jaz razumem, da pod materialno korist ne
               štejemo finančne koristi, ker je to na ta kašen način opredeljeno v osnovnem
               zakonu.</p>
               <p>Zato jaz 12. člen, ki ga predlagamo oziroma spremembo, popolnoma razumem in mi je
               jasno, o čem govorimo. Drugi odstavek, <q>"za medsebojno sosedsko pomoč se šteje tudi
               opravljanje dela med sosedi, kadar obstaja med njimi določena bližina"</q> – torej, če
               nam je vsem jasno, kaj to, je potem to ohranjamo tudi mi – <q>"v smislu prebivanja in za
               delo prejmejo materialno korist"</q>. Torej, če se opravlja delo v zvezi s
               tradicionalnimi ljudskimi običaji in navadami. Primer tradicionalni ljudski običaj
               oziroma nek dogodek, trgatev, materialna korist, ki jo tisti, ki je prišel pomagat,
               dobi, je najprej malica, tista klobasa po opravljenem delu, in najbrž še nekih deset
               kilogramov grozdja, ki ga odnese domov. To razumem kot materialno koristi in meni je
               to jasno, da to ni finančno plačilo, kot je kolegica Črnak prej govorila, da ona že
               ve, kaj je materialna korist. Če je materialna korist finančna, potem bi moralo biti
               v 3. členu, v osmem odstavku, to drugače zapisano. Če pa je zapisano, da ne sme
               prejeti dohodka, torej finančne koristi ali druge materialne koristi, pa jaz razumem
               pod materialno korist to, kar sem povedala. Zato bom, seveda, podprla naš amandma.
               Bomo videli, kaj se bo z njim zgodilo. Pri nadzoru pa sem še vedno zelo skeptična.
               Fino je, da mi zapišemo, kdo vse bo nadzoroval: carina, davčna in tako naprej, to
               tudi že vsi delajo, naj bi delali, pa ne moremo reči, da so zelo učinkoviti ali pa da
               smo s tem njihovim delom zadovoljni. Lahko se vprašamo ob tem, ali imamo evidence
               solidne, ali imamo dovolj ljudi, ali imamo dovolj strokovnih ljudi. Ampak pustimo
               zdaj to, če smo določili, kdo vse bo to nadzoroval, pričakujemo od njih dobro
               delo.</p>
               <p>In najrajši bi oziroma bomo vse kaznovali – zelo fino kazni zvišujemo kar naprej,
               učinka pa ni pravega. Če pogledamo poročilo Inšpektorata za delo v letu 2009, 9
               kršitev študentskega dela in tako naprej; no, ampak so pa obravnavali 500 kršitev s
               področja dela na črno, kar je manj kot eno leto prej, in ugotovili so tudi manj
               kršitev glede na leto pred tem. Se pravi, da nismo preveč učinkoviti in stvari ne
               gredo v pravo smer, kljub temu da so opravili več pregledov. Podali so, mislim da,
               nekih trinajst prijav na ustrezne organe, se pravi inšpektorji so podali sum storitve
               kaznivega dejanja v trinajstih primerih. To je, bom rekla, zelo malo, da se zdaj
               ukvarjamo s tem zakonom, v katerem določamo samo višje kazni, ker če ne dobiš
               tistega, ki krši, ga tudi kaznoval ne boš. Kar pomeni, da nismo nič naredili.</p>
               <p>Zato najbrž še kakšen pomislek v zvezi s tem bi bil najbrž na mestu. Mi smo tudi ob
               poročilih inšpektorata za delo, ki jih obravnavamo na Odboru za delo, vzpostavili kar
               veliko primerov. Ampak po navadi se stvari zgodijo, da inšpektor ugotovi neplačevanje
               socialnih prispevkov, ko to že vsi vidimo na televiziji, ko o tem pišejo novinarji,
               ko nam pokažejo delavce, ki razlagajo na televiziji, da že pet mesecev niso dobili
               plač. Nešteto prijav je šlo že med tem na inšpektorat, ampak na koncu si vsi rečejo,
               da je najbolje, da gredo na televizijo, potem se vsaj kaj zgodi. In dejansko se šele
               takrat nekaj zgodi.</p>
               <p>Torej, podprla bom naš predlog glede 12. člena, ker se mi zdi, da tukaj po
               nepotrebnem razburjamo ljudi in jim omejujemo medsebojno pomoč. Predvsem pa, če do
               zdaj nismo uspeli ugotoviti in kaznovati nikogar, ki je na takšen način pomagal
               sosedu, dvomim, da bomo tudi s 170 novimi inšpektorji, ki jih je napovedal minister,
               sicer v zvezi z nekim drugim zakonom, da nam bo to uspelo.</p>
               <p>Bom pa vesela, če se bodo stvari tako spremenile, vendar dvomim, da se bodo, in
               najbrž se stvari ne lotevamo na pravi način.</p>
            </sp>
            <sp xml:id="SDZ5-Redna-26-2011-03-28.sp65">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Magajna. Pripravi naj se Vito Rožej.</p>
            </sp>
            <sp xml:id="SDZ5-Redna-26-2011-03-28.sp66">

               <speaker>ANDREJ MAGAJNA:</speaker>

               <p>Lep pozdrav!</p>
               <p>Podpiram cilje in usmeritev zakona, čeprav bom rekel, da se v zadnjem času vse
               negira, kar pride iz koalicije, zaradi nekih osebnih zamer. Daleč od tega! Če gredo
               predlogi v pravo smer, zakaj jih ne bi podprli<gap n="..."/><stage>/opozorilni znak za konec/</stage> Lahko
               bomo pa še morda izboljšali zakon z amandmaji, vendar je to lahko tudi malo nevarno,
               saj če bomo razširili krog izjem<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp67">

               <speaker>PODPREDSEDNIK MIRAN POTRČ:</speaker>

               <p>Gospod Magajna, hvala lepa. Čas je poslanski skupini potekel.</p>
               <p>Besedo ima gospod Vito Rožej. Pripravi naj se Milenko Ziherl.</p>
            </sp>
            <sp xml:id="SDZ5-Redna-26-2011-03-28.sp68">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Veliko je bilo govora o solidarnosti, ki da je tipična slovenska lastnost v časih
               krize, v kakršni smo. Zanimivo se mi zdi, da je pravzaprav to, kar je gospod minister
               omenil v svojem zadnjem oglašanju, in sicer da je socialna država tisto, kar naj bi
               to solidarnost na neki institucionalni ravni zagotavljalo. Vsi plačujemo takšne in
               drugačne prispevke in integralni proračun poskrbi za tiste najšibkejše med nami. Zdaj
               bi na nek način želeli, da se na škodo tega proračuna solidarnost izvaja po prosti
               presoji ljudi, ki počnejo takšne in drugačne oblike dela na črno, s čimer pravzaprav
               ni nič narobe, vendar se moramo zavedati, da se moramo po eni strani odločiti, ali
               bomo na tradicionalen način zagotavljali solidarnost vsem, tudi socialno
               najšibkejšim, sami med seboj ali bo to v našem imenu počela država. Če se odločimo,
               da država tega ne bo več počela, da nismo več socialna država, da teh zakonov pač ne
               potrebujemo, ampak se zavežemo, da bomo v skladu s tradicionalnimi normami skrbeli
               vsi za najšibkejše v svoji družbi, tudi prav. Ampak doslej je izkušnja pokazala, da
               so vedno nekateri, ki tudi v teh tradicionalno solidarnostnih družbah ostanejo na
               suhem. Zato je država tukaj, da za to poskrbi. Mi se moramo pač odločiti, koliko
               lastnim odpustkom smo se pripravljeni odpovedati, zato da bodo preskrbljeni tudi
               socialno najšibkejši med nami, in se vprašati, ali smo, recimo, pri gradnji lastnega
               objekta res mi tisti, ki smo tako strašno prizadeti in v socialni stiski, da
               potrebujemo pomoč. Najbrž ne, ker če smo v stanju, da imamo nepremičnino, zemljo, na
               kateri bomo gradili, potem nismo reveži. In so po mojem te primerjave pretirane in
               mislim, da bi bilo treba z zdravim razumom ta zakon podpreti in potegniti to jasno
               ločnico med tem, kaj je solidarnost, kaj pa je pravzaprav okoriščanje v imenu
               solidarnosti. Hvala.</p>
            </sp>
            <sp xml:id="SDZ5-Redna-26-2011-03-28.sp69">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Milenko Ziherl. Pripravi naj se Anton Urh.</p>
            </sp>
            <sp xml:id="SDZ5-Redna-26-2011-03-28.sp70">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Lep pozdrav predstavnicama Vlade, kolegicam in
               kolegom!</p>
               <p>Menim, da bi kazalo podpreti zakon v boju proti delu na črno, vendar sedanjega
               predloga zakona ne kaže podpreti, ker je preveč pripomb na samo izvedbo tega zakona.
               Morda so tudi razlog za hitenje neke sugestije iz Bruslja za pakt stabilnosti
               evrskega območja, pa morda velike aktivnosti Obrtne zbornice Slovenije vse to me
               navdaja z dvomi, kajti ne verjamem, da se obrne pri delu na črno 10 milijard evrov,
               ker se verjetno manj. Danes sem nekje bral, da je 20 let dela v kapitalizmu enako 40
               letom dela v socializmu, ko smo delali aktivno po štiri ure, ostalo smo bili pa na
               sestankih in podobno. Sedaj je pa v službi vsak zaposleni izredno aktiven, za kar
               poskrbijo delodajalci. Tudi delavnik je drugače razporejen, ob 14. se marsikomu
               služba še ne konča, kot se je včasih, ko se je tudi na veliko delalo na črno.</p>
               <p>Podoben zakon, na skoraj podobno ciljno populacijo, je tudi zakon o graditvi
               objektov, ki prepoveduje gradnjo objektov v izmeri, ki je večja od 30 kvadratnih
               metrov. Prejšnji zakon je dovoljeval do 250 kvadratnih metrov. In vendar se človek
               sprašuje, vsaj v gradbeništvu je vedno manj mesta za neko delo na črno; namreč, novi
               materiali, novi pristopi in predvsem, ko investitor želi hitro zaključiti gradnjo,
               vedno bolj napeljujejo na to, da vzamemo določeno fazo gradnje <q>"na čez"</q> in tam
               pridejo delovne ekipe in ni nikakršna sosedska, sorodstvena in ne vem kakšna še
               pomoč. Torej, vedno bolj se ljudje poslužujejo tega načina gradnje. Pri tem zakonu o
               graditvi objektov, ki se, kot sem rekel, dopolnjuje z obravnavanim zakonom, me morda
               moti oziroma ne vidim, da bi se kdo odločil samo zaradi kazni tisoč 200 evrov, če pa
               lahko prihrani v lastni režiji nekaj 10 tisoč evrov.</p>
               <p>Zdaj pa grem spet na predlog današnjega zakona. Torej, delo na črno ali neplačano
               delo – lahko zasledimo tudi druge primere. Danes sem prebral, kako so lahko tudi
               obrtniki izigrani. Primer, ko so naredili izmero v nekem stanovanjskem objektu,
               svetovali za keramiko, za gradbene materiale, in je potem investitor vse to lepo
               prenesel, firmi A odpovedal, da pri njih ne bo tega naredil, in je potem v lastni
               režiji in s sosedsko pomočjo po istih načrtih, z istimi materiali, z istimi izmerami
               to naredil. Vendar se proti temu da zavarovati; ta svetovalna firma naj vzame neko
               aro in jo potem ob resnični izvedbi odračuna.</p>
               <p>No, pri sosedski pomoči se morda postavlja tudi vprašanje, ali imamo sploh 100 %
               pokritost registriranih obrtnikov za vsa dela, ki se pokažejo bodisi na objektih,
               bodisi na polju ali kjerkoli drugod. Ob vstopanju v Evropsko unijo je bila vsa Unija
               pred strahom pred tako imenovanim poljskim vodovodarjem ali <q>"polish plumber"</q>, ker so
               se bali, da bodo obrtni delavci preplavili Anglijo. To se ni zgodilo, ampak se je
               pokazalo, da je še vedno premalo teh poklicev. Podobno je tudi v Sloveniji, za
               določena opravila težko dobiš registriranega, kvalificiranega obrtnika, ki ima obrt
               in se je zato treba nasloniti na nekega izkušenega soseda, ki je morda pri svoji hiši
               to stvar že zadovoljivo opravil in ga prosiš za pomoč, ker pač registriranega
               obrtnika sploh ne dobiš.</p>
               <p>Če preidem na kmetijstvo, kjer je zakonodajalec sicer nekoliko prisluhnil
               argumentov, vendar bi še enkrat ponovil, pri kmečkih opravilih. Torej na kmetiji
               obstajajo dela, ki so skupinska, kjer je sosedska pomoč zaradi narave dela že
               stoletja prisotna. Ena od teh je zdaj pogojena še tako s imenovanih strojnimi krožki.
               Strojev, ki so v uporabi morda 14 dni, 3 tedne na leto, se ne splača vsakemu kmetu
               posebej kupiti, ampak nekaj sosedov skupno kupi stroj in potem v delovni akciji
               dobesedno od zore do mraka ta stroj izkoristijo. In takšna opravila so, recimo,
               siliranje krme, ko skupaj nabavijo silokombanj in s svojimi traktorji in prikolicami
               odvažajo, ko silirajo en dan pri enem, en dan pri drugem, edino plačilo je dobra
               malica in delitev stroškov za gorivo. Podobna zadeva je pri trgatvi, zlasti vinski
               trgatvi, morda tudi trgatvi sadja. V čisto prvotni izvedbi bi, recimo, pri meni doma,
               torej pri ženinih starših, izgledalo tako: žena je hčerka in bi smela trgati, jaz sem
               pa njihov zet, pa ne bi smel in bi sedel pred zidanico in pasel lenobo pa bil bolj v
               napoto kot v pomoč. Morda je tak kmečki praznik in veselje, kjer sosedje priskočijo
               na pomoč, ob kolinah, manjših spravilih lesa – zopet delitev strojne opreme, ni
               treba, da ima vsak kmet v vasi vso tisto hidravliko in kar je še potrebno za delo v
               gozdu, ampak nekdo poseka, ostali odvažajo in si delijo stroške.</p>
               <p>Za reševanje evra, tekoče problematike, reševanje krize v Sloveniji bi bilo vsekakor
               bolje, da namenimo napore v nova delovna mesta, kajti vsako novo delovno mesto je
               tudi plačnik v proračun, plačnik v vse vrste dajatev. Nekdo, ki je zaposlen, lahko
               bolj aktivno živi, torej kupuje in z vsako stvarjo, ki jo kupi, plača tudi DDV in
               tako naprej. Pa seveda zdravstveno in socialo zavarovanje. Še bolj bi bilo treba
               usmeriti napore v kvalitetnejša delovna mesta, v bolje plačana delovna mesta. Zastonj
               je govoriti pa delati na enem ministrstvu plane, kako bomo povečali, do leta tega in
               tega in tega delež ljudi s šesto in sedmo stopnjo izobrazbe, če pa potem po
               fakulteti, po šoli nimajo kaj početi. Pa če bi že imeli kaj početi, bi bilo zelo
               dobro, ker praviloma naj bi bila ta visoko izobražena delovna mesta bolje plačana in
               od velike plače gre po tem ključu delitve več v vse sklade in vse prispevke in
               dajatve.</p>
               <p>Morda bi se kazalo tudi na ministrstvu pozabavati z ljudmi, ki že zdaj delajo na
               črno. Kaj pa je drugega, če po televiziji gledamo skoraj sužnjelastniški odnos
               predvsem do delavcev iz nekdanjih republik Jugoslavije, tukaj izstopajo bosanski
               delavci, pa tudi slovenskim se ne godi bolje, če so prepuščeni sebi, da po internetu
               pa ne vem s kakšnimi poizvedbami iščejo, ali sploh plačujejo prispevke za njih. Če se
               za nekoga ne plačuje prispevek, je to delavec na črno; je enako, kot če ti pride
               sosed eno steno pozidat, tudi nič ne plačaš zanj, daš mu dobro malico pa poskrbiš, da
               ni žejen. In še posebna sramota je, ker gre nekaj sto evrov za te bosanske delavce,
               pa kot sem rekel, nič bolje se ne godi tudi slovenskim. Menim, da bi morale ustrezne
               službe na ministrstvu takoj sprožiti alarm in posebne ukrepe, kakor hitro v nekem
               razumnem roku neka delovna organizacija zamuja s plačili v vse te blagajne, torej
               pokojninsko, zdravstveno itn. In ker tega ni naredila, je posredno legalizirala delo
               na črno.</p>
               <p>Ker je na ta zakon še vedno veliko tehtnih pripomb, pa nobenega posluha, da bi se še
               kaj popravilo, je bolje, da se ga zavrne, zajame sapo, se gre en korak nazaj in z
               nekim boljšim zakonom, bolj realnim zakonom, pride čez določen čas ven. Že sedaj, če
               obrtniki tožijo o nelojalni konkurenci dela na črno – saj imajo telefon, naj zavrtijo
               številko inšpekcijske službe, ki bo po novem ojačana še s tistimi, ki so postali
               višek po vstopu v schengen na carinskih službah, in ne bo več treba, kot je kolega že
               govoril, iz aviona gledati trgatev, pa gledati, če ima kdo prikolico za gradbeni
               material itd., ampak bo nekdo usmeril inšpektorja točno k temu in temu in naj potem
               ugotovi, ali dela na črno ali dela legalno. Če bo pa seveda inšpektor šel na teren po
               sistemu srečelova ali če se bo še celo namenoma izogibal – po načelu nič ne vidim,
               nič ne slišim, ko morda tudi sam dela kaj na črno, kakor se tudi dogaja, da si
               popravi plačo, pa nič ne vidi, nič ne sliši –, potem noben dober namen zakona ne more
               priti do izraza in ne bo učinkoval in potem bodo lahko zopet prišli kakšni opomini iz
               Bruslja, da samo navidezno sodelujemo pri paktu stabilnosti za evro.</p>
            </sp>
            <sp xml:id="SDZ5-Redna-26-2011-03-28.sp71">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod mag. Borut Sajovic ne bo razpravljal. Besedo ima gospod Marjan Bezjak,
               pripravi naj se Breda Pečan.</p>
            </sp>
            <sp xml:id="SDZ5-Redna-26-2011-03-28.sp72">

               <speaker>MARJAN BEZJAK:</speaker>

               <p>Hvala za besedo, gospod predsedujoči. Lepo pozdravljeni poslanke in poslanci!</p>
               <p>Dejansko predlog zakona o preprečevanju dela na črno za nas ali osebno za mene, tudi
               za Slovensko demokratsko stranko, nikakor ni sprejemljiv. Sprejemljiv ni iz več
               razlog. Na koncu koncev se moramo zavedati, da če je zakon, ki pride v Državni zbor,
               polovičen, ni brez celovite rešitve, nastane iz tega problema še več problemov. Prva
               zato se moramo zavedati, da je dejansko v lanskem letu ali v preteklih zadnjih dveh
               letih vrnilo obrt tudi 11 tisoč 800 obrtnikov Zakaj? Kajti ugotovili so, da se bolj
               splača delati na črno. Verjemite, da vsaj 50 % teh obrtnikov bo delovalo in delalo na
               črno. Tu so pač določeni pokazatelji, kajti pri nas v državi imamo zelo slabe in
               nepovezane inšpekcijske službe, ki bi nadzorovale te procese. Osebno poznam kar nekaj
               primerov s tega področja, kjer se te stvari dogajajo. Dejansko prihaja na en primer
               5, 6 inšpektorjev in vsi se izgovarjajo na zakonodajo, da nimajo za to dejavnost
               pristojnosti, da bi lahko ukrepali pri takem obrtniku ali pri takem početju, ko se
               dela na črno. Mi v te zakone pišemo o sosedski pomoči. Ja, saj res, da se je morda
               res v preteklosti preveč izkoriščalo to sosedsko pomoč in se je tudi dogajalo, da je
               bilo precej dela na črno, ampak s tem predlogom, ki je sedaj, verjemite, da ne boste
               zajeli celovite rešitve.</p>
               <p>Zato menimo, da ni ta zakon primeren, da doseže svetlobe ali da bi dosegel pravi
               namen in pravi cilj. Tu so poglavitne stvari, rešitve, ki jih moramo v celoti
               obravnavati, nikakor pa ne posamezno: za en del populacije ja, za drugi del pa
               ne.</p>
               <p>Mi, še enkrat pravim, se zavedamo, da je treba zakon narediti celovit, konkreten, ne
               pa polovičen, za eno stran ja, za drugo stran pa ne. Kajti mnogo premajhen učinek bo
               za samo življenje tega zakona. Zato smo in še nasprotujemo temu zakonu. Hvala.</p>
            </sp>
            <sp xml:id="SDZ5-Redna-26-2011-03-28.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Breda Pečan. Pripravi naj se Jožef Jerovšek.</p>
            </sp>
            <sp xml:id="SDZ5-Redna-26-2011-03-28.sp74">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Rada bi samo povedala, da podpiram predlog zakona v taki obliki, kakršen je bil
               sprejet v drugem branju na seji Državnega zbora.</p>
               <p>Menim, da tudi govoriti o tem, da onemogočamo sosedsko pomoč, če omejimo sosedsko
               pomoč na pomoč med ljudmi, ki živijo blizu skupaj in ne delujejo oziroma ne delajo
               poklicno kot samostojni podjetnik ali pa kot gospodarske družbe na področju, na
               katerem naj bi to sosedsko pomoč nudili. Dejstvo je namreč, da se taka sosedska
               pomoč, ne po navadi, ampak se izrodi v izvajanje plačanega dela brez računa.
               Poudarila bi, da izvajanja plačanega dela pod krinko sosedske pomoči brez računa ne
               pomeni samo, da država ne dobi pripadajočih davkov. Ne. Ampak gre predvsem za
               nelojalno konkurenco med samimi izvajalci takih del. In zaradi tega, ko govorimo,
               recimo o tolikokrat danes navedenem vodovodarju, zidarju, pleskarju in kaj jaz vem o
               čem še vse, da oni nudijo sosedsko pomoč, je po navadi to samo krinka za neobdavčeno,
               nič kaj dosti cenejše ni, je pa nelojalna konkurenca kolegom iz iste stroke.</p>
               <p>Ne samo danes, ampak verjetno že včeraj smo začeli dobivati elektronsko pošto ljudi,
               ki nasprotujejo s to sosedsko pomočjo povezani spremembi zakona o graditvi objektov,
               kjer se omejuje gradnja objektov v lastni režiji na objekte, ki so manj zahtevni in
               nezahtevni. Se pravi, da lahko v lastni režiji posameznik zgradi samo nezahteven ali
               manj zahteven objekt. Mislim, da je to ravno tako zelo upravičeno. Tukaj bi lahko
               govorili o gradnji v lastni režiji.</p>
               <p>Recimo, tako kot je predlog v teh elektronskih pismih, da bi bila omejitev gradnje v
               lastni režiji na 250 kvadratnih metov veliko hišo. Moram reči, da če bi imela denar,
               da bi gradila 250 kvadratnih metrov veliko stanovanjsko hišo, se ne bi nikoli šla
               igrati s tem, da bi to delala v lastni režiji, čeprav imam med prijatelji in
               sorodniki celo vrsto gradbenikov, vodovodnih inštalaterjev, električarjev in tako
               naprej. Lahko bi celo povedala, da imam v družini ljudi, ki so, recimo,
               elektroinženirji in bi lahko izvajali v lastni režiji električno napeljavo v hiši.
               Ampak kasneje, ko bo karkoli narobe na tej hiši – koga bom pa jaz potem potegnila za
               uho in rekla: <q>"Poslušaj, ti si mi naredil vodovodno inštalacijo, bil si dober
               prijatelj in si to delal "</q>zastonj.<q>" V nekdanjem bratskem jeziku bi rekla "</q>zastonj",
               ker absolutno ne verjamem, da bi nekdo, ki je vodovodni inštalater, naredil vodovodno
               inštalacijo oziroma vso strojno inštalacijo v 250 kvadratnih metrov veliki hiši
               zastonj. Take sosedske pomoči, tisti, ki to verjame, da je lahko to zastonj narejeno,
               tisti, ki verjame, da se 250 kvadratnih metrov ploščic, parketa in podobnih talnih
               oblog in zidnih ploščic, lahko še nekaj sto kvadratnih metrov zraven, naredi zastonj,
               tisti naj to govori komu drugemu. Tukaj v Državnem zboru in vesoljnemu slovenskemu
               narodu pač takih stvari ne bo nihče mogel dokazati ali pa reči, to se lahko zgodi.
               Ja, če bi dobrodelna organizacija spravila skupaj ljudi, zato da bi neki revni
               družini pomagala! Ampak tudi to ne bi bilo potem sosedska pomoč, ampak bi bila
               humanitarna akcija, humanitarno dejanje. Ne bi bila sosedska pomoč, ne bi bilo delo v
               lastni režiji. To, kar bi delali ti ljudje, bi delali tako, da bi izstavili račun in
               istočasno tudi dobropis. Mi vsi vemo, kaj je treba v takem primeru narediti. Ne
               moremo se igrati tukaj s tem, da z zlorabo nekega tradicionalnega običaja, ki v
               Sloveniji brez dvoma, pa ne samo v Sloveniji, v celi Evropi obstaja ta tradicija
               medsebojne sosedske pomoči, vendar se ve, kje so meje.</p>
               <p>Zaradi tega menim, da je ta tekst, ki je v 12. členu zapisan, da se sosedska pomoč
               konča tam, kjer se začne poklicno delo. Tisti pač ne more izvajati sosedske pomoči –
               govorimo seveda tukaj o tem, če bo sosed sosedu prišel zamenjati tesnilo na pipi, to
               ne moremo reči, da je poklicno delo – sicer tesnilo na pipi znam tudi jaz sama
               zamenjati, če smo že na tem, pa tudi varovalko zamenjati, pa tudi še kakšno drugo
               tako stvar. Se pravi, da ni nujno, da moraš biti električar ali pa vodovodni
               inštalater zaradi tega, da kakšno tako stvar popraviš. Celo pipo znam zamenjati, pa
               mislim, da bi tudi sosedi jo šla zamenjat, če bi bilo treba, pa nisem vodovodni
               inštalater.</p>
               <p>Moram reči, da taka divja gonja proti omejitvam pri sosedski pomoči, v katero se
               vpletajo celo vrhunski pravni strokovnjaki ustavnega prava, mislim, da vodi že preko
               meje dobrega okusa, ne samo preko meje zakonitosti. In še enkrat bom ponovila tisto,
               kar je že minister prej povedal in smo že prej večkrat povedali: sosedska pomoč je
               bila definirana tudi že v osnovni različici zakona in edino, kar je dodano, je to, da
               se definira, kaj ni sosedska pomoč. Mislim, da svobodna razlaga kar tako, kakor komu
               ravno prav pride, če ima pet minut časa, pa bo sam delal definicije sosedske pomoči,
               mislim, da je vendar boljše, da v zakonu to napišemo in pričakujemo – tukaj pa moram
               reči, da pa zelo podpiram zakon v določilih, ki vnašajo več aktivnosti nadzornih
               organov. Zlasti pa, da so kazni za delodajalca, ki na črno zaposluje ljudi in jih po
               navadi potem tudi izrablja in zlorablja, zelo visoke. O višini kazni za delavca, ki
               dela na črno, bi se dalo še kaj diskutirati. Namreč, človek, ki dela na črno, po
               navadi – govorimo o ljudeh, ki so zaposleni, ki delaj pri nekem delodajalcu – so
               prisiljeni v to. To ni zaradi tega, ker bi si želel, to ni zaradi tega, ker noče biti
               registriran oziroma zavarovan pri pristojnih organih, ampak zaradi tega, ker ga v to
               porine in prisili delodajalec. Zato morajo biti kazni za delodajalce rigorozne in
               predvsem mora biti inšpekcija, ki je sedaj tudi v zakonu razširjena še na druga
               področja inšpekcijskega nadzora, dovolj učinkovita, da bo začela bolj intenzivno
               odkrivati zlorabe, da ne bomo poslušali podatkov o tem, kako je v preteklem letu ali
               desetletju bilo odkritih samo 40 ali 50 kršitev.</p>
               <p>Vsi vemo, da je teh kršitev zelo veliko. In zaradi tega bom zakon, seveda, tudi
               podprla.</p>
            </sp>
            <sp xml:id="SDZ5-Redna-26-2011-03-28.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Marijan Pojbič, pripravi naj se gospod Ljubo Germič.</p>
            </sp>
            <sp xml:id="SDZ5-Redna-26-2011-03-28.sp76">

               <speaker>MARIJAN POJBIČ:</speaker>

               <p>Spoštovani gospod podpredsednik, hvala za besedo.</p>
               <p>Najprej, ker imamo zelo malo časa še na razpolago, bi rad poudaril, da bomo v
               Slovenski demokratski stranki amandma, ki smo ga pripravili, seveda podprli. Nikakor
               ne bomo pristali na to, da se sosedska pomoč v celoti ne šteje kot izjema dela na
               črno. Mi smo prepričani, da se mora vsaka sosedska pomoč izključiti iz zakona v
               tistem delu, ko govorimo o delu na črno. Hkrati sem prepričan, če bi bil ta amandma,
               kot ga predlagamo v Slovenski demokratski stranki, danes podprt, bi potem v poslanski
               skupini tudi si vzeli čas in o tem zakonu premislili in morda tudi ta zakon na
               nadaljnjem plenarnem zasedanju tudi morda podprli.</p>
               <p>Rad bi pa opozoril na nekaj pomembnih stvari, ki so v vsakem primeru vezane na ta
               zakon. Poglejte, najprej se moramo vprašati, kaj je ta vlada v temu mandatnemu
               obdobju storila za malega človeka. Imamo cel kup prepovedi in če grem po skupinah:
               najprej pogledamo brezposelne. Če pogledate leta 2008 je bilo 55 in nekaj
               brezposelnih, zdaj jih imamo 130 tisoč. To je neverjetna armada ljudi, ki nima
               službe. Potem gremo naprej na drugo skupino, to so zaposleni. Imamo delavce, ki imajo
               plačo med 500 in 700 evri ali pa morda malo čez neto plače, govorim o neto plači. In
               veliko teh delavcev je, ki praktično po nekaj mesecev ne dobijo plače. Potem preidemo
               na tretjo skupino, upokojence. Poglejte, kako rastejo življenjski stroški in kako se
               na drugi strani, če v temu kontekstu gledamo, zmanjšujejo pokojnine.</p>
               <p>In zdaj se pa priključimo na zakon o zaposlovanju na črno. Povejte mi tukaj, v temu
               parlamentu, kako si ti ljudje s takšnimi prihodki lahko privoščijo podjetnike in
               obrtnike za vsako delo, ki je vezano na podjetnike in obrtnike in vemo točno, kaj vse
               je vezano. Ali boste vi zamenjali en del za prižiganje ali ugašanje luči ali eno pipo
               pri vodovodu – ne bom našteval. Cel kup je takšnih stvari! Povejte mi, kako si ti
               ljudje lahko to privoščijo, če en podjetnik in obrtnik zaračuna na uro od 30 do 40
               evrov. Jaz ne trdim, da je to prav, da to zaračuna, vendar pa trdim nekaj: naj mi
               nekdo v temu državnemu zboru razloži, kako si ti ljudje lahko to privoščijo. Se
               pravi, ti ljudje po temu novemu zakonu bodo morali ostati brez razsvetljave v hiši,
               bodo morali ostati brez vode v hiši in da ne bom našteval še naprej. Če je to intenca
               tega zakona, potem je s to vlado zelo nekaj narobe, definitivno zelo nekaj narobe. To
               ne bi smel biti cilj.</p>
               <p>Prepričan sem, da če želimo državljankam in državljanom Republike Slovenije dobro,
               potem ne sprejemajmo rešitev, ki so škodljive za večino teh ljudi. Ne sprejemajmo
               takšnih rešitev! In spet smo danes slišali o enem zakonu, o katerem zdaj ne bom
               govoril, ki ni v temu trenutku še v parlamentarni proceduri, ampak je del in
               nadaljevanje tega, o čemer danes govorimo. Povejte mi, kako si lahko naši ljudje,
               tisti mali ljudje to privoščijo, ki so pa večina. Naša naloga bi morala biti najprej,
               da zagotovimo ljudem delo, ki bo primerno plačano, da bodo dobivali prihodke, s
               katerimi bodo lahko poklicali obrtnika in podjetnika, da jim bo to uslugo uredil. Mi
               nimamo nikakršnega problema. Če bi imel jaz, ko sem delal svojo hišo, takšno plačo,
               ki bi mi to zagotavljala, verjemite mi, da ne bi nič razmišljal. Ampak to ni bilo
               mogoče, enostavno to ni bilo mogoče. In danes je večina takšnih ljudi v Sloveniji, ki
               si tega ne morejo privoščiti in jim mi iz dneva v dan, z novim zakonom drugim,
               tretjim, petim zakonom na vsak način poskušamo zapreti vrata, da bodo še težje živeli
               in preživljali že tako ali tako to kritično situacijo v naši družbi. Na drugi strani
               nam je pa čisto vseeno, če gledamo te velikanske gospode, ki se jim čisto nič ne
               zgodi, ki so pokradli celo slovensko premoženje. In ponovno želimo naprtiti vse
               obremenitve in obveznosti na ramena ubogim ljudem, tistim, ki tako ali tako ne morejo
               živeti.</p>
               <p>Poglejte ne razumem, res ne razumem, pa vas prosim v tem parlamentu, še enkrat
               ponavljam, pa sem to že stokrat povedal pa bom še sto desetkrat, da me boste slišali.
               Stopimo skupaj in se zavedajmo, da tisti, ki smo v parlamentu, nismo prišli zato, da
               bi delali v interesu posameznikov in nekih pokvarjenih, lopovskih mrež, temveč da
               delamo v interesu tistih državljanov, ki so za nas glasovali. To so državljanke,
               državljani, to so tisti mali ljudje in tistim malim ljudem bomo zdaj preprečili, da
               ne bo mogel podjetnik priti zamenjat eno pipo, ker nima denarja, da bi to plačal. Ali
               je to cilj te koalicije? Ali je to cilj te vlade? Ali ste se kdaj zamislili nad tem?
               Eno je skozi paragrafe gledati na ljudi, drugo je pa čisto praktično, življenjsko
               gledati na ljudi.</p>
               <p>Zato pozivam ta parlament, pozivam vse tiste, ki imate zdrav razum – in vem, da ga
               imate vsi, ki sedite v parlamentu, drugače tu ne bi bili – in vas prosim, da podprete
               amandma, ki ga je predlagala Slovenska demokratska stranka, da se sosedske pomoči ne
               šteje v delo na črno, in tako odprete pot vsaj tistemu delu prebivalcev, ki<gap n="..."/> <stage>/
               izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Ljubo Germič. Pripravi naj se Matevž Frangež.</p>
            </sp>
            <sp xml:id="SDZ5-Redna-26-2011-03-28.sp78">

               <speaker>LJUBO GERMIČ:</speaker>

               <p>Hvala lepa za besedo.</p>
               <p>Preprečevanje zaposlovanja in dela na črno, kot danes tu skupaj ugotavljamo, pomeni
               del sive ekonomije, ki bremeni slovensko gospodarstvo, ki bremeni slovensko
               podjetništvo, ki preprečuje, da bi nastalo kakšno delovno mesto, in ustvarja
               brezposelne ljudi. S temi cilji prav gotovo ta zakonska novela prinaša določene
               izboljšave. Sam ta zakon razumem tudi v kontekstu zaveze te vlade, da bo komisija, ki
               se ustanavlja na vladnem nivoju, obravnavala širši sklop ukrepov, ki jih je treba
               uvesti zato, da se delež sive ekonomije zmanjša. In pričakujem, da bodo ti ukrepi
               hitri, jasni in učinkoviti.</p>
               <p>Glede na polemiko in glede na stališče, ki sem ga predstavil v imenu poslanske
               skupine, apeliramo na to, da mora biti zakon v delu, kjer preprečuje zaposlovanje in
               delo na črno jasen, učinkovit in mora vzpostaviti vse vzvode nadzora. Hkrati pa
               opozarjamo, da mora biti vzpostavljena tista kategorija, ki krepi neke standarde v
               tej družbi, neko odgovornost, solidarnost med nami, torej krepi medčloveške odnose,
               kajti v nasprotnem primeru bo ta zakon dobil negativen predznak.</p>
               <p>Medsosedski odnosi so v Sloveniji zelo pomembni odnosi, zato je obravnavanje tega
               vprašanja izredno občutljivo. Ta zakon v svojem 11. členu jasno pravi, da ne glede na
               določbe prejšnjih členov sosedske pomoči ne štejemo za delo na črno. Seveda tu
               obstajajo različne interpretacije in sam si želim, da<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp79">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Matevž Frangež.</p>
            </sp>
            <sp xml:id="SDZ5-Redna-26-2011-03-28.sp80">

               <speaker>MATEVŽ FRANGEŽ:</speaker>

               <p>Spoštovane kolegice in kolegi!</p>
               <p>Za nami je kar bogata razprava. Znotraj te razprave je poskušal del parlamenta
               dokazati, da se Vlada loteva stvari na necelovit način, da želi s prekomernimi in
               nesorazmernimi ukrepi stopiti problemom v naši družbi na rep. Sam mislim, da temu ni
               tako. Predlagam, da kot izhodišče teh razprav vzamemo vprašanje, ali želimo v tej
               družbi red, ali želimo, da je Slovenija urejena država, kjer bo tekmovanje mogoče na
               zdravih temeljih. Da nam bo to tekmo zaznamoval ferplej. Če se strinjamo, da je iz
               tega tekmovanja mogoče gojiti odličnost te družbe, potem se moramo strinjati, da je
               problem zaposlovanja in dela na črno v tej državi prevelik, da bi ga politika,
               država, gospodarstvo in ne nazadnje tudi državljanke in državljani lahko še naprej
               ignorirali. Seveda je nadzor tista točka, pri kateri se nam v vrsti perečih družbenih
               vprašanj odkriva, da je glavna pomanjkljivost. Da v tem parlamentu sprejemamo
               različne ukrepe, široko zakonodajo in uresničljivost te zakonodaje je v veliki meri
               odvisna od tega, ali za nekim našim ravnanjem čutimo breme nadzora, čutimo grožnjo,
               da bomo zaradi napačnih ravnanj, zaradi ravnanj, ki niso v korist celotni skupnosti,
               kaznovani ali ne.</p>
               <p>Mislim, da je to napačno izhodišče. Želel bi si, da v tem narodu, ki je slovel po
               tem, da ima 4 milijone pridnih rok – in trdim tudi 2 milijona pametnih glav –, da
               znamo prepoznati pravila našega sobivanja kot tisto temeljno družbeno infrastrukturo,
               brez katere ne gre. Mi pa smo nasprotno znali zaradi vrste razlogov, ki so zajeti
               tudi v podlagah tega zakona, pravzaprav ta družbena pravila vedno znova izigravati.
               Jaz si ne želim, da bi živeli v skupnosti, ki prisega na <q>"švinglanje"</q>, kjer je
               <q>"švinglanje"</q> tako rekoč nacionalni šport. To škodi vsem nam. Razumem, da je to način,
               ko lahko kdo izmed nas in naših sodržavljanov na ta način pride ceneje skozi, ampak
               vendar spoznajmo, da je strošek, ki je na koncu izstavljen kot račun celotni
               skupnosti, prevelik in temu problemu je potrebno narediti konec.</p>
               <p>Mnogi so v razpravah trdili, da so ukrepi, ki jih predlaga Vlada v okviru tega
               zakona, v tem pogledu nesorazmerni, da skušajo prepovedati stvari na način, da
               zajedajo v tisto družbeno tkivo, ki povezuje naše ljudi v skupnost. Mislim, da temu
               ni tako, in da tisti, ki to trdijo, spregledajo osnovno logiko zakona: da je
               brezplačno delo dovoljeno, ker je brezplačno, da pa zakon v definiranju izjem
               natančneje pove, v katerih primerih se pa zaradi dvoma šteje, da delo ni opravljeno
               brezplačno. In če imam jaz neko dejavnost, recimo, da sem krovec in svojemu sosedu
               pokrijem hišo, se ravno zaradi tega, da dvoma ne bi bilo, šteje, da sem to zaradi
               svoje gospodarske dejavnosti, ki je pridobitna, opravil z neko gospodarsko koristjo.
               In treba je brati zakon na ta način, da je lahko polje dovoljenih ravnanj precej
               široko, če ga želimo tako razumeti – in jaz mislim, da je to intenca zakonodajalca –,
               da pa je vendar treba natančneje razmejiti tista ravnanja, ki se pa kot dovoljena
               ravnanja v kontekstu dovoljevanja nekih sivin med belo in črno ekonomijo pač ne
               morejo šteti, ker so po svoji naravi taka, da je zelo majhna verjetno, da opravi
               nekdo delo brezplačno, na drugi strani pa ima to opredeljeno kot svojo temeljno
               gospodarsko dejavnost. Ker je to tista izjema, tista mejna izjema, preko katere
               pravzaprav pade celoten zakon.</p>
               <p>Mislim, da je bilo zelo pravilno, da smo bili pri definiranju izjem v tem pogledu
               zelo restriktivni. Če bi skušali ugoditi različnim interesom, ki so bili evidentni v
               Državnem zboru, bi se nam pravzaprav lahko na koncu zgodilo, da bi imeli te izjeme
               tako široko definirane, da bi pravzaprav znotraj njih mogoče bilo kot delo na črno
               ali zaposlovanje na črno šteti prav vse in da bi se nam pravzaprav te izjeme
               izmaknile učinkovitemu družbenemu nadzoru.</p>
               <p>Pozablja se tudi na to, da je ta zakon, ta novela zakona nadgradnja obstoječe
               zakonodaje, da je Ministrstvo za delo predvsem skozi komisijo, ki je ustanovljena po
               sedaj veljavnem zakonu, in skozi pomanjkljive mehanizme nadzora skušalo z
               zakonodajnimi spremembami ta nadzor okrepiti in znotraj tega je mogoče šteti novo
               vlogo carinske uprave kot posebno dodano vrednost pri okrepljenem nadzoru.</p>
               <p>Vendar pa se ob vrsti razprav, ki govorijo o tem, kako bomo zdaj malega človeka
               obremenili, ker naj bi bil osnovni generator in hkrati uživalec koristi sive
               ekonomije, s tem zakonom udari. Mi smo v stališčih poslanske skupine poudarili nekaj,
               kar nas mora v tej naši družbi resno skrbeti –, da je podjetnik, ki danes dela po
               regelcih, v tej družbi nekonkurenčen. Jaz ne trdim, da podjetniki, kot je govoril
               gospod Kres, to delajo za nalašč, ampak delajo pa zavestno. Delajo pa zavestno, ker
               žal nimamo takšnega gospodarskega okolja, nekega stabilnega okolja, ki bi motiviralo
               te ljudi, da delajo tako, kot je prav. In dajmo spoznati, da tisto, kar damo k temu
               velikemu obsegu sive ekonomije, ni nekaj, kar prihranimo, ker se nam to na drugi
               strani kot nož v hrbet vrne. S tem, da sami sebi odrekamo varnost, ker nismo ustrezno
               zavarovani, in s tem, ker pravzaprav z dampingom na trgu, recimo, kot podjetnikom
               ustvarjamo nelojalno konkurenco. In se enkrat vprašajmo in razčistimo to osnovno
               vprašanje – ali je ta pojav za nas kot družbo, ki želi biti urejena, v kateri želi
               vladati red, res nekaj obrobnega, kar ni vredno preganjati, ali je vendar eden od
               ključnih in temeljnih problemov tega, da smo danes v veliki meri neurejena
               ekonomija.</p>
               <p>Mislim, da to je problem, in mislim, da smo z zakonom, ki smo ga tudi v
               parlamentarni proceduri precej izpilili, prišli do dobre zakonske materije, da smo
               tisto, kar je bilo mogoče razumeti na različne načine, v zakonodajnem procesu
               izpilili in naredili zakon bolj jasen, in jaz sem prepričan, da bo tej družbi z voljo
               po okrepljenem nadzoru, ampak v izhodišču neke individualne pripravljenosti vsakega
               in vsake izmed nas, da dela po pravilih, ker je to temelj našega sobivanja, vendar
               mogoče tem problemom narediti konec. Ne v popolnosti, vsaka družba, kot so
               ugotavljali predhodni razpravljavci, se sooča s tem problemom, res pa je tudi, da
               imajo nekatere družbe, nekatere države, nekatere ekonomije s tem bistveno manjši
               problem, kot imamo mi. Obrtniki so znotraj razprave o tem zakonu trdili, da je obseg
               sive ekonomije pri nas že preko 30 % in takrat postregli tudi s prepričanjem, da
               kadar siva ekonomija dobi takšne obrate v neki družbi, pravična tekma preprosto ni
               več mogoča. Vsakdo izmed nas in vsak izmed nas, ne samo da pozna, ampak je kdaj pa
               kdaj tudi generator te sive ekonomije – resnično se o tem vprašajmo, ker škodi sebi,
               škodi tistemu, ki je prisiljen ali prostovoljno dela na črno in se odreka lastni
               varnosti, škodi gospodarstvu, ker je na temelju nelojalne konkurence nemogoče
               pravično tekmovati, ker je to ista enačba, kot je naša tekma s Kitajsko. In mi bomo
               tako dolgo nekonkurenčni v primerjavi s Kitajsko, dokler oni ne bodo imeli takšnih
               okoljskih in socialnih standardov kot mi. In končno, škodi tudi javnim blagajnam.
               Strinjam se s tistimi razpravljavci, ki morebiti odpirajo tudi prostor za nek nov
               razmislek v tej družbi.</p>
               <p>Kot socialni demokrat sem vedno zelo občutljiv na geslo in zahteve po nižjih davkih,
               ker se zavedam, da to lahko vodi tudi v dokončno izumrtje socialne države. Mislim pa,
               da bi bilo mogoče z drugačno davčno zakonodajo pobrati več davkov, imeti več sredstev
               za to, da vzdržujemo nek visok socialni standard, in hkrati pridobiti sredstva za to,
               da vzdržujemo vse tiste javne dobrine in vrednosti, ki so nam v tej državi pomembne:
               javno infrastrukturo, socialne storitve, vrsto drugih javnih storitev.</p>
               <p>Prepričan sem, da zakon o preprečevanju dela in zaposlovanja na črno, skupaj z
               drugimi ukrepi, ki jih je ta Državni zbor že sprejel ali pa so še v postopku
               obravnave, lahko tem problemom naredi konec.</p>
               <p>Še enkrat pa velja poudariti, da ne gre samo za kaznovalno politiko. Da če ta zakon
               zajema palico, da smo že z drugimi zakoni zagotovili tudi korenček. Obstajajo ocene,
               da so glavni generatorji sive ekonomije v naši državi brezposelni in upokojenci. Z
               zakonom o malem delu smo jim zagotovili legalno alternativo, ki jim bo omogočila, da
               si zaslužijo nekaj ob tem, kar jim zagotavlja osnovna socialna varnost, na drugi
               strani pa seveda tudi to, da bodo od tega dodatno zavarovani s pokojninskimi
               pravicami, s pravicami v zdravstvenem zavarovanju in na ta način vendar ne prepuščeni
               samim sebi tedaj, ko se znajdejo v stiski.</p>
            </sp>
            <sp xml:id="SDZ5-Redna-26-2011-03-28.sp81">

               <speaker>PREDSEDNIK MIRAN POTRČ:</speaker>

               <p>Hvala lepa.</p>
               <p>Želi še besedo Vlada kot predlagateljica zakona? <stage>(Ne.)</stage> Hvala lepa.</p>
               <p>Zaključujem razpravo o predlogu zakona v celoti.</p>
               <p>Prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev, z dne 25. marca 2011. Gre za dva amandmaja:
               enega k 12. členu, ki ga je vložila Poslanska skupina SDS, in drugega k 18., ki so ga
               vložile poslanske skupine koalicije. Prehajamo na razpravo k 12. členu in amandmaju k
               12. členu. Želi kdo besedo?</p>
               <p>Gospod France Pukšič, izvolite.</p>
            </sp>
            <sp xml:id="SDZ5-Redna-26-2011-03-28.sp82">

               <speaker>FRANC PUKŠIČ:</speaker>

               <p>Hvala lepa, gospod podpredsednik. France me pokliče samo moja mama, za vse ostale
               sem Franc Pukšič. Toliko o tem. Ampak saj ni to pomembno, hvala lepa tudi za takšen
               vpoklic.</p>
               <p>Kar se tiče amandmaja k 12. členu in okrog 12. člena je bilo veliko rečeno tudi s
               strani Slovenske ljudske stranke, ko smo vlagali in predlagali, da se prvi odstavek
               12. člena črta. Mi smo predlagali, da se prvi odstavek črta zaradi tega, ker je
               pravno nedorečeno. In kaj to pomeni – obstaja določena bližina v smislu prebivanja.
               Določena bližina v smislu prebivanja lahko na podeželju naredi nekaj kilometrov, v
               mestu pa seveda lahko pomeni stanovanje levo ali desno, nadstropje gor ali dol
               itd.</p>
               <p>V Slovenski ljudski stranki smo povedali – glede na to, da od tega zakona ne
               pričakujemo pozitivnih učinkov, temveč prav zaradi tega, ker se niso upoštevali
               amandmaji, ki so bili dobronamerni, bo imel več negativnih posledic za odnose v
               družbi, sploh sedaj, v tem stanju, takšnem kot je –, da bomo amandma Slovenske
               demokratske stranke podprli, ker dodaja en delček, kjer pravi: sosedska pomoč brez
               plačila ali druge materialne koristi, čeprav seveda ostale stvari še vedno ostajajo
               nesprejemljive. Žal se tudi ni upošteval oziroma je bil zavrnjen naš amandma
               Slovenske ljudske stranke, delo v lastni režiji, ker bi bil nekonsistenten, ker
               enostavno nima kriterijev. Torej to, da bi bilo treba urediti delo na črno oziroma
               tega ne spodbujati in da je v državi takšno stanje, kot je, bi morali z drugo
               zakonodajo rešiti. Najslabše pa je, da vladna koalicija sedaj po dveh in pol letih
               pravi, o čem vse misli in kaj vse bi bilo potrebno. Ona je zato dobila v upravljanje
               državo, da ukrepa. In ukrepati bi morala že zdavnaj. Zdaj pa seveda samo na takšen
               način in izkoreniniti tako imenovano švinglanje, ker za nekaj malega ne bo pomagalo,
               zato bo treba bistveno več, vendar ti, ki so do sem pripeljali, tega verjetno niso
               zmožni.</p>
            </sp>
            <sp xml:id="SDZ5-Redna-26-2011-03-28.sp83">

               <speaker>PREDSEDNIK MIRAN POTRČ:</speaker>

               <p>Hvala lepa, gospod Franc Pukšič.</p>
               <p>Želi še kdo k 12. členu? <stage>(Ne.)</stage></p>
               <p>Zaključujem razpravo k 12. členu in amandmaju k temu členu, ki ga je vložila
               Poslanska skupina SDS.</p>
               <p>Prehajamo na razpravo k 18. členu in amandmaju k temu členu, ki so ga vložile
               poslanske skupine koalicije.</p>
               <p>Želi kdo besedo? Ne želi. Zaključujem razpravo.</p>
               <p>Ker ne želi nihče več razpravljati, zaključujem razpravo o tem zakonu. Glasovanje o
               vloženih amandmajih bomo opravili jutri med glasovanji v skladu s časovnim
               razporedom. S tem prekinjam to točko dnevnega reda.</p>
               <p>In prehajamo na <title>18. TOČKO DNEVNEGA REDA, TO JE NA PRVO OBRAVNAVO PREDLOGA
                  ZAKONA O ŠTIPENDIRANJU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>V zvezi s tem predlogom zakona je skupina enaindvajsetih poslank in poslancev s
               prvopodpisanim gospodom Dušanom Kumrom zahtevala, da Državni zbor opravi splošno
               razpravo. Za dopolnilno obrazložitev predloga zakona dajem besedo dr. Anji Kopač
               Mrak, državni sekretarki na Ministrstvu za delo, družino in socialne zadeve.</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp84">

               <speaker>DR. ANJA KOPAČ MRAK:</speaker>

               <p>Hvala za besedo, spoštovan podpredsednik. Spoštovane poslanke in poslanci!</p>
               <p>Najpomembnejša novosti, ki jo prinaša Predlog zakona o štipendiranju, so bile v
               procesu nastajanja predloga sprejete in usklajene v dialogu s širšo strokovno
               javnostjo in državnimi organi ter predstavljajo kvalitetno nadgradnjo obstoječega
               sistema. Ključni cilj in namen zakona je celovitejša, preglednejša in enotnejša
               ureditev štipendiranja v Republiki Sloveniji. Predlagani sistem je prožnejši od
               sedanjega, saj omogoča kombiniranje različnih vrst štipendij in tako omogoča
               posamezniku višji končni znesek ter hkrati posameznika spodbuja k aktivnejšemu
               pristopu do načrtovanja ne le svojega izobraževanja, temveč tudi poklicne poti.
               Predlog zakona določa nove vrste štipendij za deficitarnost, zvišuje starostno mejo
               za dodelitev štipendije, povečuje dodatek za oddaljenost za upravičence iz krajev, ki
               so bolj oddaljeni od kraja izobraževanja, ter poenostavlja dodatke k štipendiji. Z
               novo ureditvijo predlog zakona omogoča prožnejše odzive na potrebe trga, saj uvaja
               tudi novo vrsto štipendij, to je štipendija za deficitarnost, in dodeljuje štipendije
               za dodiplomski študij na prvi in drugi bolonjski stopnji.</p>
               <p>Po predlogu zakona bo državna štipendija namenjena vsem državljanom Republike
               Slovenije s statusom dijaka oziroma študenta po osemnajstem letu, pri katerih
               povprečni mesečni dohodek na družinskega člana v preteklem koledarskem letu pred
               vložitvijo vloge ne presega 64 % neto povprečne plače na družinskega člana, kar
               trenutno znaša 630 evrov neto na družinskega člana, medtem ko je trenutni veljavni
               cenzus 380 evrov.</p>
               <p>Osnovni znesek državne štipendije se bo glede na dohodek družinskega člana gibal od
               70 do 190 evrov, ob tem pa so mogoči še različni dodatki, in sicer dodatek za
               oddaljenost, za učni uspeh in dodatek za štipendiste s posebnimi potrebami. Tako bo
               najvišji znesek državne štipendije znašal tudi 400 evrov, danes znaša 331 evrov.</p>
               <p>Na področju kadrovskih štipendij predlog zakona uvaja višji delež sofinanciranja
               predvsem na področju deficitarnosti, kjer se ta dvig dviguje na 70 %, hkrati pa se
               določa tudi znesek najnižje kadrovske štipendije, predvidena je pa tudi večja
               fleksibilnost pri kadrovskem štipendiranju. Tako se uvaja poskusna doba, enomesečna
               delovna praksa in druge fleksibilnejše možnosti.</p>
               <p>Predlog zakona uvaja tudi štipendije za deficitarnost, to bo znašalo v višini 120
               evrov za dijake in 140 za študente.</p>
               <p>Novosti so tudi, vendar ne bistvene, na področju Zoisove štipendije, kjer bo
               vlagatelj moral za pridobitev te štipendije po novem kumulativno hkrati izpolnjevati
               več pogojev, poleg povprečne ocene tudi izjemni dosežek in ne več zgolj enega, kot je
               veljalo do sedaj. Za ohranitev štipendije na posamezni ravni izobraževanja pa bo
               moral štipendist izpolniti pogoj povprečne ocene ali izjemnega dosežka.</p>
               <p>Poleg tega zakon ureja še štipendije Ad futuro za mobilnost ter štipendije za
               Slovence v zamejstvu in po svetu. Bistvena novost pa je dejanska možnost kombiniranja
               več različnih štipendij, in sicer do zneska 400 evrov, če pa presega 400 evrov, pa
               državna štipendija miruje ali se za ustrezno višino zniža. Po novem bodo vsi
               štipenditorji, čeprav štipendije dodeljujejo iz lastnih sredstev, torej predvsem gre
               za kadrovske štipendije, zavezani k letnem poročanju, s čimer bo vzpostavljen
               celostni pregled na področju štipendiranja v državi. Obstoječi zakon o štipendiranju
               namreč ureja zgolj področje tistih vrst štipendij, ki jih država posredno ali
               neposredno daje, s tem bomo pa imeli celovit pregled in s tem lažje usklajevanje
               potreb na trgu dela z izobraževalnim procesom, kar je eden izmed ključnih ozkih grl v
               naši državi.</p>
               <p>Zakon predvideva tudi elektronsko oddajanje vlog in ukinja rok oddaje vloge za
               nadaljnjo prejemanje državne štipendije. Doba prejemanja štipendije je usklajena s
               trajanjem stopnje programov. Štipendist ima na voljo še dodatno leto prejemanja
               štipendije za ponavljanje letnika iz zdravstvenih razlogov, starševstva ali drugih
               utemeljenih razlogov, ter dodatno leto za absolventski staž. Za vse vrste štipendij
               bodo vir financiranja predstavljali proračun, evropska sredstva in sredstva sklada za
               razvoj kadrov in štipendij, ki pa se pridobiva iz koncesijske dajatve, zato je tudi v
               tem pomenu pomemben zakon o malem delu. Hvala.</p>
            </sp>
            <sp xml:id="SDZ5-Redna-26-2011-03-28.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Stališče Poslanskega kluba LDS
               bo predstavil gospod Ljubo Germič.</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp86">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Gospa državna sekretarka, gospod
               minister, kolegice in kolegi!</p>
               <p>Cilj novega zakona o štipendiranju je nadgradnja celovite, pregledne in enotne
               ureditve štipendiranja v Sloveniji. Zakon določa nove vrste štipendij, povečuje
               dodatek za oddaljenost za upravičencev iz krajev, ki so bolj oddaljeni od kraja
               bivanja v času šolanja, in omogoča prejemanje več vrst štipendij hkrati. Po predlogu
               novega zakona o štipendiranju se bodo štipendije podeljevale zgolj za dodiplomski
               študij in ne več za podiplomski študij. Z novo ureditvijo področja kadrovskega
               štipendiranja je namen predloga zakona zagotoviti še večje število štipendij, kakor
               tudi pregled nad štipenditorji ter dejanskim številom podeljenih štipendij. Bistvena
               novost na področju kadrovskih štipendij je možnost kombiniranja te štipendije z
               ostalimi. Zakon štipenditorja zavezuje k letnemu poročanju, ne glede na to, da
               štipendije podeljuje iz lastnih sredstev, kar bo omogočilo celoten pregled na
               področju štipendiranja v državi.</p>
               <p>V Poslanskem klubu LDS pozdravljamo odločitev, da se sofinanciranje teh štipendij
               izvaja preko nosilcev regijskih razvojnih shem, kar decentralizira procese odločanja
               o podeljevanju teh štipendij in odločevalca približuje prejemniku štipendij. Ob
               državnih štipendijah zakon opredeljuje tudi kadrovske štipendije, ki se sofinancirajo
               v višini 50 % štipendije za deficitarne poklice, katerih delež sofinanciranja se s
               predlogom zakona zvišuje na 70 %, štipendije za Slovence v zamejstvu in Slovence po
               svetu, štipendije Ad futura za mednarodno mobilnost in Zoisove štipendije.</p>
               <p>Hitro spreminjajoče se potrebe in zahteve na trgu dela potrebujejo zelo hiter odziv
               tudi na področju izobraževanja in v njegovem podpornem okolju. Predlog zakona o
               štipendiranju tako med drugim omogoča spodbudo mladim, ki se odločajo za šolanje
               oziroma študij na področjih, ki so se na trgu dela izkazala kot deficitarna. Določila
               predloga zakona bodo z nagrajevanjem in spodbujevanjem čim hitrejšega zaključevanja
               šolanja oziroma študija pripomogla tudi k skrajševanju dobe izobraževanja, ki je
               glede na primerjavo znotraj držav članic EU med najdaljšimi. S skrajšano dobo
               izobraževanja pa se bo mladim povečala tudi dostopnost do ukrepov aktivne politike
               zaposlovanja, s čimer bo vključevanje na trg dela učinkovitejše.</p>
               <p>Z večjo dostopnostjo do kadrovskih štipendij se bo povečala tudi zaposljivost
               mladih, saj je z uvedbo obvezne enomesečne delovne prakse vzpostavljena povezava med
               teorijo in prakso ter s tem priložnost pridobivanja poglobljenih kompetenc, potrebnih
               za učinkovito vključevanje v delovno okolje. Možnost kombiniranja več vrst štipendij
               bo stik s prakso le še povečala in poglobila, saj bo že zgolj možnost višje
               štipendije mlade spodbudila k aktivnejšemu seznanjanju s potrebami na trgu dela ter
               dejavnejšemu iskanju stikov z delodajalci že med izobraževanjem. Po drugi strani pa
               polnoletnim nadarjenim, ki prihajajo iz socialno deprivilegiranih družin omogoča
               vzporedno prejemanje državne štipendije, mladoletnim nadarjenim pa prejemanje drugih
               vrst štipendij.</p>
               <p>Predlog zakona o štipendiranju je v delu, ki se nanaša na državne štipendije,
               usklajen tudi z zakonom o uveljavljanju pravic iz javnih sredstev v točkah, ki se
               nanašajo na upoštevanje dohodkov oziroma izračuna cenzusa kot pogoja za upravičenost
               do štipendije ter starostnega pogoja. Obenem prejemniki državne štipendije prejemajo
               dodatke tako za oddaljenost kraja bivanja od kraja študija kot tudi za uspeh, ki ga
               izkažejo v izobraževalnem procesu, kar v poslanskem klubu vsekakor podpiramo.</p>
               <p>Prav tako pozdravljamo širitev kroga upravičencev do državnih štipendij z višanjem
               cenzusa, saj menimo, da živimo v času v družbi, kjer mora imeti možnost do
               izobraževanja vsaka posameznica in posameznik, ne glede na svoj socialni status. V
               tem pogledu je predlog zakona, ki je pred nami, vsekakor velik korak naprej.</p>
               <p>V Liberalni demokraciji smo na splošni ravni zadovoljni s predlogom zakona o
               štipendiranju, ki ga je pripravilo Ministrstvo za delo, družino in socialne zadeve.
               Vsekakor podpiramo cilje in novosti, ki jih zakon predvideva, obenem pa imamo tudi
               kar nekaj vprašanj oziroma predlogov, povezanih s predlogom zakona. Menimo namreč, da
               je v Predlogu zakona o štipendiranju še dovolj prostora za izboljšave, ki bodo v
               nadaljevanju postopka možne z amandmaji v zakonodajnem procesu.</p>
               <p>V Poslanskem klubu LDS tako podpiramo koncept sprejemanja več štipendij kot tudi
               dejstvo, da je cenzus za pridobitev državne štipendije bistveno povečan, kar bo
               pomenilo povečanje števila prejemnikov državnih štipendij, vendar pri nas ostaja skrb
               za dijake in študente, ki ne bodo upravičeni do prejemanja državne štipendije, obenem
               pa ne bodo pridobili več kot eno štipendijo, hkrati pa je njihov socialni status
               minimalno nad zakonsko določenim cenzusom za prejemanje državnih štipendij. Zato
               predlagamo, da se tudi za ostale štipendije uvedejo dodatki, pri čemer naj se
               zakonodajno uredi tako, da je mogoče dodatke prejemati samo za eno štipendijo v
               primeru, da dijak oziroma študent prejme veš štipendij. Ne glede na možnost
               prejemanja več štipendij hkrati, kar v poslanskem klubu podpiramo, moramo poudariti,
               da je temelj zakona, ki ga obravnavamo, prav državna štipendija. Ta je namreč tisti
               instrument, ki mora vsakomur, ki želi študirati, to tudi omogočiti, ne glede na
               njegove socialne okoliščine.</p>
               <p>V Poslanskem klubi LDS menimo, da je pravica do izobrazbe v naši družbi temeljna
               pravica, ki jo mora imeti možnost konzumirati vsakdo, naloga države pa je, da mu to
               omogoči. Državna štipendija je tisti mehanizem, ki vsakomur omogoča realizacijo
               njenih ali njegovih potencialov z odpiranjem dostopa do izobrazbe, ki je v današnjih
               časih eden temeljnih predpogojev za samo realizacijo posameznika in posameznice.
               Obenem se nam postavlja vprašanje, na katerega pričakujem odgovor tudi tekom današnje
               razprave, in sicer vprašanja ukinjanja državnih štipendij za dijake, mlajše od 18
               let. V Poslanskem klubu LDS se zavedamo dejstva, da je prejemanje teh sredstev za
               mladoletne urejeno drugače, preko zakona o uveljavljanju pravic iz javnih sredstev, a
               kljub temu menimo, da mora predlagatelj ustrezno odgovoriti na opozorila, da se z
               ukinitvijo državnih štipendij za mladoletne šolajoče osebe povečuje odvisnost dijakov
               od družine in da je tovrstna odločitev, kadar v družini vladajo slabi odnosi, lahko
               zelo problematična.</p>
               <p>Ko govorimo o omejitvi maksimalnega možnega skupnega zneska štipendij pri 400 evrih,
               pri katerem se začne zmanjševati delež državne štipendije, se nam v Poslanskem klubu
               LDS porajajo določeni pomisleki. Prvi je ta, ali je tovrstna omejitev smiselna. Glede
               na to, da je ocena minimalnih življenjskih stroškov 562 evrov mesečno, se nam poraja
               vprašanje, od kje razkorak v teh dveh vrednostih. Res je sicer, da so starši dolžni
               skrbeti za svojega otroka do njegovega 26. leta starosti, če se ti šolajo, vendar
               lahko posebej v današnjih časih predvidimo situacije, ko starši tega, na žalost,
               enostavno niso zmožni. Pri plačevanju in usklajevanju štipendij ter obveznosti
               štipendistov je treba upoštevati tudi problem enostarševskih družin, katerih število
               narašča iz leta v leto, in možnost, da eden oziroma edini starš zgubi zaposlitev.</p>
               <p>Prav tako nas v Poslanskem klubu LDS zanima, kateri del štipendije oziroma kateri
               del dodatka k štipendiji je tisti, ki se zmanjšuje na podlagi te zgornje omejitve.
               Sprašujemo se, ali je smiselno tovrstno zmanjševanje pri delu, ki je vezano na
               stimuliranje uspešnosti štipendiranca, saj je to ravno tisti instrument, s katerim
               želimo promovirati odličnost pri udeležencih izobraževalnih programov. Ob tem smo v
               LDS prepričani, da je dodatek za uspeh dober način spodbujanja odličnosti pri dijakih
               in študentih. Poraja pa se nam vprašanje, ali je nagrada za uspeh dovolj visoka,
               predvsem pri študentskih štipendijah, in ali je mogoče uvesti še kakšen bolj
               objektiven kriterij za oceno uspešnosti študenta. Namreč, težavnosti študijskih
               programov fakultete se med sabo razlikujejo, kar pomeni, da enaka nominalna ocena še
               ne pomeni enake zahtevnosti oziroma nivoja znanja in posledično enake uspešnosti, kar
               velja za vse nivoje izobraževanja. Zato predlagamo, da ministrstvo prouči možnost
               uvedbe dodatnih kriterijev za ocenjevanje uspešnosti dijakov in študentov in jih
               smiselno vključi v obstoječi predlog. Obenem predlagamo, da se poviša nominalna
               vrednost dodatka za uspeh za študente in da se dodatek za uspešnost uvede tudi za
               ostale štipendije.</p>
               <p>Posebno pozornost si v predlogu zakona, ki je pred nami, zaslužijo tudi Zoisove
               štipendije, ki predstavljajo finančno spodbudo in pomoč nadarjenim učencem in
               dijakom. Ministrstvu predlagamo, da dodatno pojasni dosedanje sheme Zoisovih
               štipendij ter poda analizo dinamike izgubljanja in pridobivanja Zoisovih štipendij na
               fakultetah, zato da se pridobi jasen vpogled v stanje na tem področju. V LDS menimo,
               da pogoji za ohranjanje Zoisovih štipendij kljub enotni nominalni opredelitvi niso
               enaki za vse študente zaradi bistvenih razlik v težavnosti programov in smeri
               posameznih študijskih programov. Tu se postavlja vprašanje, ali na tistih fakultetah,
               kjer je visok prag vpisa in omejitev vpisa ter zahtevnost visokega števila točk, ali
               je tam zahtevnost za ohranjanje števila Zoisovih štipendij enaka kot v primerjavi,
               recimo, z drugimi programi. Kajti, ko primerjamo številke, vidimo, da se na prehodu
               iz srednje šole v podiplomski študij prikažejo številke, ki govorijo o upadu števila
               teh štipendistov. Menimo, da je treba dodatno vložiti zahtevo za kumulativnost
               pogojev za pridobitev Zoisove štipendije. Vsekakor razumemo, da je eden od kriterijev
               za pridobitev štipendije za nadarjenost pridnost v učnem procesu, vendar poudarjamo,
               da bi pomemben kriterij morala biti tudi dodana vrednost. Sprašujemo se, ali naš
               izobraževalni sistem poleg storilnosti kot vrednoto jemlje tudi inovativnost in ali
               so udeležencem izobraževalnega procesa dani ustrezni in zadostni pogoji za to
               inovativnost in ustvarjanje dodane vrednosti. Seveda to pomeni medresorsko
               usklajevanje pristojnega ministrstva tudi z drugimi ministrstvi.</p>
               <p>Torej, vse to so vprašanja, na katera v Poslanskem klubu LDS pričakujemo odgovore,
               kajti če je odličnost posameznic in posameznikov merjena zgolj z njihovo zmožnostjo
               reproduciranja znanja in ne tudi s sposobnostjo produciranja česa novega, menimo, da
               je ta zakon priložnost, da začnemo ta trend obračati v drugo smer.</p>
               <p>V Sloveniji je ob ustvarjanju pogojev za možnost študija ne glede na socialni status
               posameznika treba posebno skrb nameniti tudi najboljšim slovenskim študentom. Zato
               ministrstvu predlagamo, da prouči možnost štipendiranja najboljših slovenskih
               študentov in jim omogoči, da nadaljujejo študij na drugi oziroma tretji stopnji na
               najboljših svetovnih univerzah. Predlog izhaja iz prepričanja, da skozi sito Zoisovih
               štipendij padejo uspešni posamezniki, obenem pa obstoječa Zoisova štipendija ne
               omogoča nadaljnjega šolanja na najboljših svetovnih univerzah. Predlagamo torej
               kombinacijo štipendije za mednarodno uspešnost in štipendije za nadarjenost.
               Mehanizem naj bi temeljil na recipročnosti in zavezi štipendiranca, da se le-ta vrne
               na delovno mesto v Slovenijo. Poleg kriterija uspešnosti naj se s sodelovanjem z
               gospodarstvom in raziskovalnimi ustanovami opredeli tudi prednostna področja, za
               katera bi se te štipendije podeljevale.</p>
               <p>V Poslanskem klubu LDS vsekakor razumemo, da je predlagatelj pri pripravi zakonodaje
               moral upoštevati realno dejstvo, da vreča, iz katere zajema, žal ni brez dna. V
               Poslanskem klubu LDS smo prepričani, da so mladi priložnost in ne cokla slovenskega
               razvoja, in predlagamo, da predlagatelj v zakon vključi več mehanizmov za
               stimuliranje dosežkov odličnosti, ki jih med našimi študentkami in študenti ne
               manjka. Če si pogledamo samo primer iz novembra 2008, ko se je ekipa študentov
               Univerze v Ljubljani udeležila tekmovanja iGEM na univerzi MIT v Cambridgeu, ZDA, na
               kateri sodelujejo ekipe najboljših svetovnih univerz. Rezultati projekta, s katerim
               so slovenski študentje na tem tekmovanju osvojili zlato medaljo, imajo potencialno
               zelo veliko uporabnost, zato so skupaj z mentorji vložili dve patentni prijavi. Leta
               2010 je ekipa študentov iz Slovenije ponovno osvojila veliko nagrado na tem
               tekmovanju s področja sintezne biologije. In tu se nam v Poslanskem klubu LDS poraja
               vprašanje, ali predlog zakona v resnici sledi vsem potencialom znanja in
               inovativnosti, ki ga ima slovenski izobraževalni prostor. Menimo, da je še kar nekaj
               prostora za dopolnitev.</p>
               <p>V Poslanskem klubu LDS bomo podprli sklep, da je predlog zakona primeren za
               nadaljnjo obravnavo, od predlagatelja pa v nadaljevanju zakonodajnega postopka
               pričakujemo nekatere korekcije, ki so po našem mnenju potrebne. Hvala lepa.</p>
            </sp>
            <sp xml:id="SDZ5-Redna-26-2011-03-28.sp87">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Andrej Magajna bo predstavil stališče Poslanske skupine nepovezanih
               poslancev.</p>
            </sp>
            <sp xml:id="SDZ5-Redna-26-2011-03-28.sp88">

               <speaker>ANDREJ MAGAJNA:</speaker>

               <p>Spoštovani gospod podpredsednik, predstavniki ministrstva, kolegice in kolegi!</p>
               <p>V Poslanski skupini nepovezanih poslancev bomo podprli zakon v tem prvem branju in
               menimo, da je primeren tudi za nadaljnjo obravnavo. Seveda pa je nekaj dilem, ki jih
               bom tudi izpostavil. Cilj zakona je ustvariti bolj celovit, pregleden in enoten
               sistem štipendiranja. Ključne rešitve. Državna štipendija je namenjena vsem
               državljanom Republike Slovenije s statusom dijaka oziroma študenta po 18. letu, torej
               tisti, ki niso več upravičeni do otroškega dodatka in ne bodo presegali določenega
               dohodkovnega cenzusa. Podpiramo tudi predlog, ki se nanaša na natančnejšo opredelitev
               pogojev mirovanja. Glede dodatkov k štipendiji predlog zakona ne določa več dodatka
               na dohodek. Uvedejo pa se različni osnovni nivoji državnih štipendij, glede na
               vstopni cenzus kandidata. Dodatek za uspeh za prvi letnik se ukine in pripada le
               višjim letnikom, za zaključni letnik pa bo dodeljen ob predložitvi zaključnega
               spričevala oziroma dokazila o doseženi višji ravni izobrazbe. Dodatek za oddaljenost
               je urejen v razponu, in sicer tako, da bo kril stroške tudi tistim, ki so zelo
               oddaljeni od kraja izobraževanja, s posebnim dodatkom za kritje stroškov v zvezi z
               bivanjem, ter se bo kombiniral za tiste študente in polnoletne dijake, ki ne bivajo
               doma. O dodatku za posebne potrebe malo kasneje. Po predlogu novega zakona se bodo
               štipendije dodeljevale zgolj za dodiplomski študij in ne več za podiplomski študij.
               Tudi o tem bi se dalo kakšno besedo spregovoriti. V okviru novega zakona o
               štipendiranju se področje odpisa, odloga in obročnega vračanja usklajuje s predpisi,
               ki urejajo javne finance. Glede postopka podeljevanja štipendij se predvideva dolgo
               napovedana elektronska vloga v pravem pomenu besede, vendar kot bomo naprej brali,
               tudi to je še stvar časa, seveda pod pogojem, da bo vzpostavljena centralna baza
               podatkov s področja šolstva, na primer podatki o vpisu, statusu, ocenah,
               izobraževalnem programu, trajanju. Dokler pa to ne bo urejeno, bodo vlagatelji
               dokumentacije še vedno morali predložiti ustrezna potrdila. Uredil naj bi se tudi vir
               financiranja štipendij, v predlagani zakonodaji se obstoječim virom doda še
               koncesijski vir za vse vrste štipendij in ne le za kadrovske, kot je urejeno sedaj.
               Novost predstavlja tudi možnost medsebojne izbire med delodajalcem in štipendistom.
               Če kdorkoli izmed njiju po enem letu šolanja in po obvezno opravljeni enomesečni
               praksi pri delodajalcu ugotovi, da želi izstopiti iz štipendijskega razmerja, to
               lahko stori brez finančnih posledic. In še bi lahko našteval, kot bodo verjetno tudi
               ostali kolegi. Dilema, o kateri smo veliko razpravljali, je bila, ali dijaki
               prejemajo denar direktno do 18. leta ali njihovi starši, vsi moramo odgovorno ravnati
               z denarjem, ki ga prejemajo v takšni ali drugačni obliki, vendar odgovor je po mojem
               v strukturi odgovornosti. Starši do 18. leta imajo posebno vlogo v družinskem
               proračunu in morda je ta rešitev, ki jo ponuja zakonodajalec, kar ustrezna.</p>
               <p>Glede obravnave oseb s posebnimi potrebami, pa bi morda veljalo temu poglavju
               nameniti še posebno pozornost, ne samo, da je dodatek za posebne potrebe, ki se
               ohranja, gre za vprašanje drugih kriterijev, kumulativnosti, čas, vrsta štipendij,
               zato bi veljalo razmisliti v tej smeri, da se osebam s posebnimi potrebami le uredi
               nek poseben status tudi v pogojih šolanja, da niso podvrženi vsem ostalim pogojem kot
               drugi študentje.</p>
               <p>Glede elektronskih vlog in centralne baze podatkov, to pa že kar dolgo poslušamo, in
               bi želel, da ministrstvo odgovori, kaj so problemi – finančni, organizacijski,
               informacijsko-komunikacijska tehnologija obstaja, tudi programske aplikacije poznamo,
               izvedbena plat pa se umika, in bi res želel, da bi dobili malo več podatkov, saj to
               bo ena od osnov za uspešno presojanje in dodeljevanje, torej enotna baza podatkov.
               Več pa kasneje v razpravi.</p>
            </sp>
            <sp xml:id="SDZ5-Redna-26-2011-03-28.sp89">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod László Göncz bo predstavil stališče Poslanske skupine narodnosti.</p>
            </sp>
            <sp xml:id="SDZ5-Redna-26-2011-03-28.sp90">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod podpredsednik. Spoštovana gospa državna sekretarka,
               kolegice in kolegi!</p>
               <p>Ocenjujemo, da je osnovni cilj predlaganega zakona o štipendiranju pravilen, kajti
               napoveduje nadgradnjo zdaj veljavnega zakona, tako da bo lahko stanje v bodoče na tem
               področju boljše, štipendijska politika pa bolj celovito, pregledno in enotno urejena.
               Ko smo primerjali predlog zakona z rešitvami, ki veljajo v nekaterih razvitejših
               evropskih državah, smo lahko ugotovili, da je večina zakonskih določb pravilno
               zastavljena, kar velja tako za vsebinska vprašanja, kakor tudi za določbe zakona, ki
               se nanašajo na organizacijske in sistemske zadeve. Prepričan sem, da bo v procesu
               sprejemanja zakona besedilo še izboljšano, nadgrajeno, čeprav že zdaj vidimo v njem
               kar nekaj pozitivnih poudarkov. Z vidika avtohtonih narodnih skupnosti je situacija v
               zvezi s predlaganim besedilom nekoliko bolj kompleksna in tudi zapletena, vendar
               upam, da bodo pristojno ministrstvo, poslanci in poslanke prisluhnili našim
               opozorilom, ki so usmerjena k doslednemu reševanju te problematike tudi na tem
               področju. Naj poudarim, da izhajamo iz dveh dejstev.</p>
               <p>Najprej želim ponoviti enega od poglavitnih ciljev, ki ste ga zapisali v besedilu
               tega zakona, da naj bi predlagani zakon dejansko celovito reševal področje
               štipendiranja. Če je temu tako, je treba poudariti, da to terja od vseh pristojnih,
               da se od sedanje ravni bolje uredi tudi področje, ki je pomembno z vidika avtohtonih
               narodnih skupnosti.</p>
               <p>In drugič, Slovenija je v svojih pravnih dokumentih, vključno z ustavo od leta 1974
               in še posebej v osamosvojitvenih dokumentih je prioritetno opredelila pomen
               usposabljanja kadrov in kadrovske politike z vidika ohranjanja in razvoja avtohtonih
               narodnih skupnosti. V formalnem smislu torej vse lepo in prav, vendar s praktičnega
               vidika je treba ugotoviti, da je bilo na tem področju narejeno zelo malo. Ne bi
               želel, da smo napačno razumljeni, kot se je to do določene mere zgodilo tudi po prvem
               neformalnem dogovarjanju z Ministrstvom za delo, družino in socialne zadeve. Nikakor
               ne želimo, da se diskriminatorno do drugih prebivalcev Republike Slovenije
               pripadnikom avtohtonih narodnih skupnosti dodeljujejo štipendije po nekih
               neupravičenih protekcionističnih kriterijih na narodnostni osnovi. Pričakujemo pa, da
               se v kontekstu celovitosti reševanja štipendijske politike končno uredi vsaj osnova
               oblikovanja kadrovske politike narodnih skupnosti. Smatram, da je določen nastavek za
               to omogočen s predlaganim 9. členom predloga zakona, ki med drugim določa, da se
               štipendija lahko dodeli tudi državljanom Republike Slovenije, pripadnikom avtohtone
               italijanske in madžarske narodnosti. Toda hkrati ugotavljamo, da to nikakor ne
               zadošča za ureditev vprašanja, o katerem govorim. Celo če bi ostalo pri predlaganem
               besedilu, bi to lahko izzvenelo tudi pejorativno z zornega kota avtohtonih narodnih
               skupnosti v smislu, da če se v omenjenem členu posebej ne zapiše besedna zveza, v
               narekovaju, <q>"pripadniki avtohtone narodne skupnosti"</q>, jim štipendije kot državljanom
               Republike Slovenije sploh ne pripadajo. Trdno upam, da gre zgolj za nerodno
               formulacijo besedila in da se z njuno omembo pravzaprav želi zagotoviti izhodišče za
               reševanje kadrovske problematike avtohtoni narodni skupnosti. Določene minimalne
               spodbude so sicer možne tudi v okviru delovanja samoupravne narodne skupnosti, vendar
               je bistveno, da v tem zakonu omogočimo pravni okvir, ki pri najvažnejših in
               deficitarnih strokovnih potrebah narodni skupnosti omogoča dodelitev štipendije v
               skladu s kriteriji, ki jih skupaj določita pristojna državna ustanova in legitimna
               organizacija narodne skupnosti. Če že med vrstami štipendij ni navedena tovrstna
               oblika oziroma možnost, predlagamo, da alinejo besedila v omenjenem 9. členu, ki
               omenja tudi narodne skupnosti, primerno nadgradimo. V nasprotnem primeru ni mogoče
               zadostiti ustavni določbi, ki govori o zagotavljanju kadrov narodne skupnosti v
               kontekstu ohranjanja njihove identitete in maternega jezika. Pomembno je pojasniti,
               da pri tem ne gre za zagotavljanje nekega večjega denarnega zneska v ta namen.
               Sistemsko reševanje tega vprašanja terja dobesedno zgolj pravnoformalni okvir za
               nekaj štipendij na letni ravni, kar bi se morda lahko urejalo v okviru tako
               imenovanih deficitarnih štipendij ali pa na kakšen drug način. Smiselno bi potreba
               narodni skupnosti oziroma reševanje njune kadrovske problematike bi po naši oceni
               zadostila pogojem oziroma določbam, ki so opredeljene v 33. in 34. členu predlaganega
               zakonskega besedila. Konkretna pravila igre pridobivanja štipendije bi se lahko
               določila v pravilnikih sklada in v sodelovanju s pristojnimi narodnostnimi ustanovami
               ter posredno oziroma po potrebi tudi v nastajajočem splošnem zakonu o narodni
               skupnosti. V preteklih mesecih smo z ministrstvom v zvezi s tem zakonom že
               izpostavili kontakt, sedaj pa predlagamo, da se ta dialog v prid reševanja omenjene
               problematike nadaljuje in do drugega branja se najde rešitev, ki lahko omenjeno
               problematiko tudi premosti. Na koncu naj omenim, da kriterije pridobivanja Zoisove
               štipendije ocenjujemo za pozitiven korak, da pri izračunu povprečne ocene kandidatov
               oziroma vlagateljev, ki živijo na narodnostno mešanem območju in imajo v okviru
               izobraževanja poleg predmeta slovenščine tudi predmet madžarščine oziroma
               italijanščine, se upošteva tista ocena omenjenih predmetov, ki je boljša oziroma
               ugodnejša.</p>
               <p>Naj zaključim, v prvem branju bova zakon podprla v trdnem upanju, da bo s strani
               pristojnih pripravljenost tudi za reševanje kadrovske problematike narodni skupnosti.
               Hvala.</p>
            </sp>
            <sp xml:id="SDZ5-Redna-26-2011-03-28.sp91">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matevž Frangež bo predstavil stališče poslanske skupine socialnih demokratov.
           </p>
            </sp>
            <sp xml:id="SDZ5-Redna-26-2011-03-28.sp92">

               <speaker>MATEVŽ FRANGEŽ:</speaker>

               <p>Hvala za besedo, spoštovani in spoštovani.</p>
               <p>V tej družbi, v kateri se zdi, da nam manjka soglasij, obstaja eno soglasje, ki je
               izjemnega pomena. Vsi se strinjamo, da je samo družba znanja tista, ki lahko
               slovenski skupnosti, slovenski ekonomiji in slovenski državi zagotovi višjo dodano
               vrednost, s tempa tudi višjo blaginjo za vse naše ljudi. Družba znanja pa je seveda
               odvisna od dostopnosti tega znanja. Socialni demokrati smo bili vedno zavezniki tega,
               da je znanje javna dobrina, in da mora država s svojimi vzvodi zagotavljati enake
               možnosti vseh, da do tega znanja dostopajo. Znanje, ustvarjalnost in inovativnost
               Slovenija potrebuje za razvoj novih produktov, novih storitev, za visoko dodano
               vrednost, za sposobnost, da tekmuje na globalnem svetu, v tej vedno bolj zaostreni
               globalni bitki. Soočamo se s problemom, da mora danes študent delati, da lahko
               študira. Do tega je pripeljala neustrezna štipendijska politika zadnjih dvajsetih
               let, ki je očitno tudi načrtno med študenti spodbujala kulturo dela, namesto tega da
               smo in so mnogi študirali. Naša vlada je odločena, da to spremeni. S spremembami
               zakona o uveljavljanju pravic iz javnih sredstev lani in z novelo zakona o
               štipendiranju letos zagotavljamo 20 tisoč štipendij več. Predvsem skozi to, da
               radikalno znižujemo cenzus s 380 evrov neto na družinskega člana na 630 evrov neto na
               družinskega člana, kar je daleč največje povečanje v zgodovini Slovenije. To so
               odločni koraki te koalicije in te vlade, da izenačimo možnosti in da vsem, ki to
               želijo, zagotovimo možnost študija. Ne nazadnje je eden od vzgibov za tako odločno
               soočanje s tem problemom tudi pereča brezposelnost med mladimi. Danes smo že družba,
               ki ob svojem robu goji vrsto izobraženih, usposobljenih ljudi, ki na trgu dela ne
               dobijo svojih priložnosti. Ta zakon je tudi odgovor na zahteve študentskih
               organizacij, mladinskih združenj, ki so takrat, ko smo se ukvarjali z drugimi vidiki
               urejanja položaja mladih, zahtevali, da predhodno rešimo tudi vprašanje
               štipendiranja. To smo urejali tako z lanskimi spremembami zakona o uveljavljanju
               pravic iz javnih sredstev kot tudi s tokratnimi spremembami zakona o štipendiranju.
               Štipendiranje je torej mehanizem te skupnosti in te države, da vsakomur, ki ima to
               ambicijo, omogoči študij. Z ustrezno štipendijsko politiko bomo lahko odgovorili na
               dva izziva, ki sta po mnenju Socialnih demokratov za nadaljnji razvoj družbe
               izjemnega pomena. Čim prej aktivirati človeške vire s pomočjo štipendiranja tako, da
               se zagotovi več znanja, več kvalifikacij, več veščin, več inovativnosti za razvoj
               novih produktov in storitev, za večjo konkurenčnost gospodarstva in sistematična
               spodbuda vpisov v izobraževalne programe, ki pospešujejo gospodarski razvoj,
               izboljšujejo zaposljivost in obetajo višjo dodano vrednost. Zato v tej družbi
               potrebujemo več štipendij.</p>
               <p>Ključne pridobitve novega zakona o štipendiranju, ki jih želimo izpostaviti Socialni
               demokrati, so državne štipendije, katerih namen je predvsem zagotavljanje dostopnosti
               in enakih možnosti do izobraževanja za dijake in študente iz socialno šibkejših
               okolij, tako da bodo te bolj dosegljive, saj se bodo zanje lahko potegovali vsi
               polnoletni dijaki in študenti iz družin, z dvigom cenzusa, tako da bo za vstop v
               štipendiranje zadoščal mesečni dohodek na družinskega člana v višini 64 % neto
               povprečne plače oziroma 630 evrov neto.</p>
               <p>Druga pomembna novost se nanaša na uvedbo štipendij za deficitarne poklice. Socialni
               demokrati upamo, da bo ta institut štipendiranja v praksi zaživel in tako dijake in
               študente dejansko spodbudil k vpisu v deficitarne programe. To bo v praksi omogočilo,
               da bodo ti posamezniki bolj konkurenčni na trgu dela oziroma bodo tudi lažje dobili
               zaposlitev. Ena od ključnih novosti, ki jih vpeljuje novi zakon o štipendiranju, je
               tudi možnost hkratnega prejemanja več vrst štipendij. Študenti in dijaki bodo tako
               lahko prejemali več štipendij hkrati, v skupni višini do 400 evrov mesečno. Ta
               določba v sistem štipendiranja vnaša potrebno fleksibilnost, ki lahko koristi vsem
               deležnikom zakona, predvsem pa seveda mladim.</p>
               <p>Socialni demokrati pozdravljamo tudi zakonsko določbo, ki bo mlade spodbujala k čim
               prejšnjemu dokončanju izobraževanja, tako da bodo tudi v primeru predčasne diplome,
               pred potekom 12-mesečnega absolventskega staža, prejeli tiste štipendije, ki bi jih
               prejeli sicer, če s svojo diplomo ne bi pohiteli. Pri tem poudarjamo, da smo v zvezi
               s preoblikovanjem dijaških štipendij v otroški dodatek pravzaprav zadržani. Razumemo
               pravne zadržke v zvezi s tem in napovedujemo, da se bomo v nadaljnji parlamentarni
               proceduri potrudili in prizadevali za to, da ta sredstva ostanejo tudi kot spodbuda
               za večjo samostojnost mladih. Pri tem ne napovedujemo ostre politike ampak politiko,
               ki se bo natančneje pozanimala o razlogih za to, da je rešitev v predlaganem zakonu
               takšna, kot je, da bi vendarle spodbujali samostojnost mladih od dopolnjenega
               petnajstega leta naprej, ko ti državljanke in državljani ne nazadnje pridobijo tudi
               omejeno poslovno sposobnost, v vsakem primeru pa si prizadevali za to, da bo to
               vprašanje nedvomno razčiščeno v interesu mladih kot tudi njihovih staršev. Še enkrat
               poudarjamo, da je štipendijska politika vzvod in mehanizem za enake možnosti.</p>
               <p>Zato da vsem državljankam in državljanom, vsem, ki želijo študirati, vsem, ki želijo
               svoje konkurenčne sposobnosti na trgu dela krepiti s svojim znanjem in
               inovativnostjo, zagotovimo dostop do študija, bomo socialni demokrati danes in v
               nadaljnji proceduri zakon o štipendiranju podprli.</p>
            </sp>
            <sp xml:id="SDZ5-Redna-26-2011-03-28.sp93">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Alenka Jeraj bo predstavila stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-26-2011-03-28.sp94">

               <speaker>ALENKA JERAJ:</speaker>

               <p>Hvala za besedo. Lep pozdrav!</p>
               <p>V Poslanski skupini SDS ocenjujemo, da nov zakon ni potreben in da je njegova
               uveljavitev za sistem celo škodljiva. Vlada namreč pošilja v obravnavo povsem nov
               zakon o štipendiranju, s katerim želi urediti celovito to področje. Nov štipendijski
               sistem, ki naj bi prinesel več štipendij, je tudi ena izmed obljub, ki so bile dane
               študentom ob tem, ko jim bo zakon o malem delu zmanjšal možnost študentskega dela.
               Vendar ta zakon teh obljub ne izpolnjuje, predvsem ne prispeva k celoviti in stabilni
               ureditvi štipendiranja, kar ugotavlja tudi Vlada sama, saj v svojem gradivu jasno
               zapiše, da namerava v naslednjih dveh letih v celoti prenoviti Zoisov sistem
               štipendiranja in korenito spremeniti kadrovsko štipendiranje. Ob tem celo predstavi
               smernice, po katerih naj bi prenova potekala, zato se sprašujemo, zakaj potem danes
               obravnavamo ta zakon, če bomo čez dve leti sistem spreminjali in celovito urejali.
               Očitno celo sami dvomijo v rešitve in v kakovost teh rešitev, ki jih z zakonom
               ponujajo, ali pa le-te ne držijo in so samo ta hip primerne, ker smo ravno pred
               referendumom o zakonu o malem delu, in to lepo paše v predreferendumsko kampanjo. V
               času, ki traja manj kot povprečni čas študija slovenskih študentov, bomo torej v
               Slovenji zamenjali tri sisteme štipendiranja. Tako bomo imel štipendiste, ki bodo
               morali za pridobitev enakovrstnih štipendij izpolnjevati zelo različne pogoje,
               odvisno, v katerem sistemu so prvič vstopili v sistem, torej ob katerem zakonu.</p>
               <p>Veljavni zakon, ki sedaj velja, je bil pomemben premik k celovitemu urejanju tega
               področja, do takrat, vemo, da zakona o štipendiranju sploh nismo imeli, pač pa smo to
               urejali v različnih zakonih, vendar so se v izvajanju v praksi pokazale tudi nekatere
               pomanjkljivosti. Nekaj jih je bilo že odpravljenih med drugim z novelo zakona v letu
               2009, ki smo jo tudi v naši poslanski skupini podprli. Z nekaj dodatnimi spremembami
               in dopolnitvami bi lahko naredili še korak naprej in bi lahko v okviru obstoječega
               sistema zagotovili več štipendij in z veljavnim zakonom.</p>
               <p>Eno izmed področij, na katerega posebej opozarjajo dijaške organizacije, je ukinitev
               državnih štipendij za dijake do osemnajstega leta. Državna štipendija je po novem
               namenjena le dijakom po osemnajstem letu, mlajši pa bodo upravičeni do otroškega
               dodatka v skladu z Zakonom o uveljavljanju pravic iz javnih sredstev. Da gre pri tem
               za poslabšanje položaja mladoletnih dijakov, je razvidno, če primerjamo pogoje in
               višino otroškega dodatka in štipendij. Ob enakih prejemkih na družinskega člana so že
               osnovne štipendije precej višje od otroških dodatkov, poleg tega pa običajno
               štipendist dobi še različne dodatke, kot je na primer dodatek za bivanje izven kraja
               stalnega bivališča. Ukinitev državnih štipendij za mladoletne dijake še posebej
               prizadene družine z najnižjimi dohodki. Te so bile doslej upravičene tako do otroških
               dodatkov kot tudi do državnih štipendij. Po novem bodo lahko dobili le še otroške
               dodatke. Kljub temu da se otroški dodatki povišujejo, hkrati pa se veča tudi njihova
               dostopnost, to ne bo nadomestilo izgube štipendij. Poleg tega ne vemo, kaj se bo
               zgodilo v nadaljevanju, kajti ministrstvo grozi s tem, da bo znižalo socialne
               prejemke, zamrznilo nekatere socialne prejemke in podobno, tako da tudi ni nujno, da
               bodo otroški dodatki naraščali oziroma se zviševali.</p>
               <p>Vlada sama ugotavlja, da sistem Zoisovega štipendiranja nagrajuje predvsem pridne,
               ne pa nadarjenih dijakov in študentov, kar je do neke mere celo res, vendar bi bilo
               lahko drugače, če bi šole pravočasno uvedle koncept vzgojno-izobraževalnega dela z
               nadarjenimi učenci in dijaki. Medtem ko se ta uspešno izvaja v osnovnih šolah, so
               srednje šole pri tem povsem zaspale. In ni prav, da ceno nedelovanja državnih
               institucij plačujejo dijaki in študentje, ki bodo zaradi tega ostali brez štipendij.
               In če ugotavljamo, da sistem ne funkcionira v srednjih šolah, bi pričakovali od
               ministrstva takojšen sestanek z ministrom za šolstvo in ugotovitev, zakaj se te
               stvari ne izvajajo tako, kot so zapisane v zakonu. Če jih ne izvajajo v srednjih
               šolah, je treba vprašati ministra, kaj se tam dogaja, in stvari pospešiti, ne pa
               kaznovati dijakov, ki niso krivi, če v njihovi šoli stvari ne tečejo tako, kot bi
               morale.</p>
               <p>Pogoji za pridobitev Zoisove štipendije se drastično zaostrujejo. Po novem bo tako
               potrebno kumulativno izpolnjevanje več pogojev, se pravi, izkazana bo morala biti
               nadarjenost, doseženi bodo morali biti izjemni dosežki, poleg tega pa bodo morale
               biti dosežene še zelo visoke ocene. Ti pogoji so bistveno ostrejši kot v veljavnem
               zakonu, zato se upravičeno lahko pričakuje, da bo novih Zoisovih štipendistov v
               naslednjem šolskem letu manj. Do Zoisove štipendije pa sploh ne bodo mogli priti
               tisti, ki so se šolali na ustanovah, kjer koncepta nadarjenosti še niso uvedli, pa
               čeprav za to sami niso popolnoma nič krivi. Vstop v sistem bo torej po novem zelo
               otežen, kar je nepravično, saj bodo tisti, ki so štipendijo prejeli še po starem
               zakonu, deležni precej milejših pogojev.</p>
               <p>Kot enega izmed večjih pozitivnih učinkov predlagatelj navaja možnost pridobivanja
               več štipendij hkrati. Tako bo lahko nekdo naenkrat prejemal kadrovsko, Zoisovo in
               državno štipendijo. Omejen bo le z najvišjim zneskom, ki znaša 400 evrov. To, za
               nekatere štipendiste sicer ugodno, rešitev pa je treba vzeti z zadržkom, saj ima na
               drugi strani precej negativnih posledic. Vsekakor bo zaradi te možnosti štipendij
               prejemalo manj dijakov in študentov. Namesto da bi bilo čim več šolajočih vključenih
               v sistem in bi se štipendije lahko porazdelile, jih bodo lahko eni pridobili več,
               drugi pa bodo zaradi omejenih sredstev ostali brez štipendije. Ta rešitev je zelo
               krivična tudi do tistih, ki so dobili štipendijo v letošnjem šolskem letu ali prej,
               ko je sistem takšno kopičenje štipendij izrecno prepovedoval. Dijaki in študentje iz
               starega sistema bodo tako vsa leta izobraževanja na isti stopnji ostali oškodovani.
               Za razliko od nekoga, ki bo štipendijo pridobil po novem, nikoli ne bodo mogli
               prejemati več štipendij hkrati. Na ta način delamo velike razlike med dijaki in
               študenti. Delimo jih v tri kategorije, torej tiste, ki prejemajo štipendije po starem
               zakonu, tiste, ki jih bodo po tem novem zakonu, prejemali jih bodo lahko celo več, pa
               še tiste, ki so sedaj z zavoda za zaposlovanje, to je pa še en zakon pred prejšnjim,
               to je iz leta 2007. Če se to vam zdi v redu in da je to v duhu socialne demokracije,
               da bodo nekateri lahko imeli več štipendij, nekdo pa niti ene, vam povem, da to ni v
               takem duhu.</p>
               <p>Poleg državnih, Zoisovih in nekaterih drugih štipendij, ki jih pozna že sedanji
               sistem, se uvajajo tudi določene nove vrste štipendij, kar naj bi bilo še posebej
               ugodno in dobro za dijake in študente. Že omenjena pridobitev štipendij za
               deficitarne poklice, ki bodo namenjene dijakom in študentom, ki se izobražujejo na
               deficitarnih področjih. Dobili jo bodo lahko tisti, ki so predhodno že zaprosili za
               kadrovsko štipendijo in le-te niso pridobili. Namen uvedbe takih štipendij je sicer
               dober, vendar je do dejanske realizacije v praksi še daleč. Katera sploh so
               deficitarna področja, torej prednostna področja, za katera se bodo dodeljevale
               štipendije, bo namreč opredeljevala politika štipendiranja, ki pa je neznanka in je
               ta trenutek nimamo, dokler pa te politike ne bo, najbrž ne bo tudi štipendij. Zato je
               obljuba o novih štipendijah zavajajoča. Pred seboj imamo zakon, izvedbeni akt, ki naj
               bi temeljil na dolgoročnem strateškem dokumentu, ki ga še ni. O tem ste mnogi
               govorili. Politika štipendiranja je bila slaba, ampak je sploh nimamo. Ko bomo imeli
               nek dokument, v katerem se bomo odločili, v katero smer bomo peljali sistem
               štipendiranja, potem lahko pripravimo dober zakon, ne pa, da najprej naredimo zakon
               in se šele potem o tem pogovarjamo.</p>
               <p>Torej vrstni red je napačen, kar je še en argument, da z zakonom ne gre hiteti,
               ampak je treba najprej sprejeti odločitev, v katero smer bo šla štipendijska politika
               v Sloveniji in kakšen sistem sploh želimo.</p>
               <p>Zakon predvideva tudi ustanavljanje novih inštitucij. Čeprav se deklarativno Vlada
               vedno zavzema za zmanjšanje birokratskega aparata, skoraj ni zakona, ki ne bi dal
               podlage za uvedbo novih inštitucij. Ustanovili smo cel kup agencij, da nekateri tam
               spravljajo svoje kadre, s tem zakonom pa ustanavljamo novo fundacijo, preko katere
               naj bi se povezovale regionalne razvojne agencije in delodajalci ali združenja
               delodajalcev. Njihov namen naj bi bil razvoj kadrovskega štipendiranja. Že v sedanjem
               sistemu imamo cel kup inštitucij, ki dodeljujejo kadrovske štipendije, sklad za
               razvoj kadrov in štipendije, regijske razvojne agencije, ki še posebej skrbijo za
               kadrovske štipendije z vidika pospeševanja regijskega razvoja. Očitno to ni dovolj,
               sedaj bomo imeli še fundacije. Na kakšen način bo povezovanje potekalo in v čem je
               sploh resnični smisel ustanavljanja teh fundacij, ni jasno. Ustanavljanje novih
               organizacijskih oblik ob vseh že obstoječih dosedanjih pa ni smiselno in racionalno.
               Tukaj spet naletimo na problem, da v Sloveniji še vedno nimamo pokrajin in potem
               rešujemo z nekimi kvazi inštitucijami stvari, ki bi jih sicer opravljale pokrajine.</p>
               <p>Kot podlago k predlogu zakona bi pričakovali tudi natančno analizo in oceno o
               pričakovanem številu štipendistov po posameznih vrstah štipendij. Glede na število
               štipendistov in višino posamezne štipendije bi tako dobili oceno finančnih
               posledicah, vendar se je Vlada odločila finančno oceno predstaviti z drugačnega
               zornega kota. Opredelila je, koliko sredstev je na voljo. Pri tem se seveda lahko
               vprašamo, kaj se bo zgodilo, če bo teh sredstev premalo. Po izkušnjah z vsakim
               rebalansom proračuna sredstva na vseh postavkah zmanjšujemo.</p>
               <p>Zaradi sprememb po logiki dodeljevanja državnih štipendij in zaradi velikega obsega
               ter finančnih posledic, ki jih imajo te štipendije, bi bilo to področje treba še
               posebej natančno prikazati. Nujno bi bilo treba prikazati prenos sredstev v povezavi
               z zakonom o uveljavljanju pravic iz javnih sredstev. Če državnih štipendij za
               mladoletne ne bo več, koliko bo prihranka na ta račun in koliko več sredstev za
               državne štipendije bo treba zagotoviti zaradi ugodnejšega cenzusa? Koliko manj
               sredstev bo potrebnih za Zoisove štipendije zaradi zaostrovanja pogojev? Podatke
               imamo, to bi lahko vse že preverili. Prav tako se pričakuje natančna ocena potrebnih
               sredstev za druge vrste štipendij. Morali bi tudi vedeti, koliko dijakov in študentov
               bo lahko pridobili več štipendij hkrati in kaj to pomeni v skupnem seštevku. Ob
               kratkoročnih finančnih učinkih bi bilo treba predstaviti tudi dolgoročne posledice
               zakona in njihov vpliv na finančno vzdržnost.</p>
               <p>V naši poslanski skupini ocenjujemo spremembe v obstoječi štipendijski zakonodaji za
               nepotrebne. Zakon, ki velja, bi bilo treba dopolniti, popraviti v tistih delih, kjer
               morda ne ustreza glede na trenutno situacijo. Zato se strinjamo s tem, da bi bilo
               treba nekatere določbe, ki so se v praksi pokazale za neprimerne in pomanjkljive,
               dopolniti ali spremeniti, vendar to omogoča že sedanji zakon, ki trenutno še velja.
               Novi predlog zakona je nedomišljen in nerazumljiv poseg v sistem, ki bo imel velike
               posledice. Potrebnih bo več let, da se bo lahko sistem ponovno stabiliziral in
               zagotavljal vsem – tistim, ki štipendijo že prejemajo in tistim, ki jo šele bodo, –
               enake pogoje. Številne pripombe in medresorska neusklajenost kažeta na to, da zakon
               tudi med zainteresirano javnostjo, med strokovnimi inštitucijami in celo znotraj
               Vlade ni usklajen. Odprtih vprašanj in možnih rešitev, ki niso bile upoštevane, je
               veliko, zato se ob tem zastavlja vprašanje, zakaj Vlada sploh vztraja pri sprejetju
               tega zakona. Še posebej pa je to nerazumljivo ob napovedi, da bo že čez dve leti
               ponovno prenavljala sistem. Če bi bil ta predlog dober, potem potrebe po novem zakonu
               sploh ne bi bilo. V sedanji situaciji bi bilo zato mnogo bolj racionalno dopolniti
               sedanji zakon, kjer je res nujno, nato pa se z razmislekom lotiti celovite prenove.</p>
               <p>Mi imamo vtis, da 15 let liberalne in socialnodemokratske vlade sploh niste uspele
               pripraviti zakona o štipendiranju, pripravila ga je prejšnja v letu 2007, sedaj pa
               imate cel kup idej in smo dobili na mizo nov zakon. Kot sem že omenila, pa je lahko
               ta zakon samo predreferendumska kampanja za zakon o malem delu, da lahko vlada na
               soočenjih razlaga, da je v postopku že nov zakon, ki bo prinesel več štipendij.
               Štipendijski sistem mora biti podobno kot pokojninski, pa še kakšen, stabilen in se
               ne more spreminjati vsaki dve leti. Kako naj dijak ali študent ve, ali bo imel
               štipendijo, kako naj temu prilagodi študij, kako naj najame sobo, če se sistem kar
               naprej spreminja in imamo naenkrat več kategorij štipendistov?</p>
               <p>V Poslanski skupini SDS smo proti zakonu o štipendiranju, kakršen je pred nami in ga
               je pripravila Vlada. Ocenjujemo, da je obstoječi sistem dober, s strani Vlade nismo
               dobili kakšnih hudih analiz ali argumentov, ki bi govorili nasprotno. Se pa
               strinjamo, da je morda potreben manjših korekcij. Vlada želi po treh letih z novim
               zakonom uvesti nove štipendiste, deli dijake in študente na tri kategorije
               štipendistov, kar je zelo nepošteno, nekateri vstopajo v sistem pod drugačnimi pogoji
               kot drugi, predvsem pa ne bomo imeli jasnega pregleda, povzročili bomo spet neko
               transparentnost in bomo imeli štipendiste po zakonu pred letom 2007, štipendiste iz
               leta 2007 in naprej in štipendiste iz leta 2011. Kot rečeno, v poslanski skupini temu
               nasprotujemo. Ker pa si želimo slišati tudi stališča zainteresiranih, bomo predlagali
               javno predstavitev mnenj o zakonu.</p>
            </sp>
            <sp xml:id="SDZ5-Redna-26-2011-03-28.sp95">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vito Rožej bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-26-2011-03-28.sp96">

               <speaker>VITO ROŽEJ:</speaker>

               <p>Hvala lepa za besedo, predsedujoči. Lep pozdrav vsem ponovno!</p>
               <p>Zakon o štipendiranju, ki je pred nami, je nadaljevanje že sprejetih zakonov s
               področja socialnovarstvenih prispevkov ob spremenjenih določbah uveljavljanja pravic
               iz javnih sredstev, pa zakona o malem delu ter pravzaprav nadaljevanje že sprejete
               novele zakona o štipendiranju iz leta 2009, ki je več tisoč študentom omogočila
               prejemanje štipendij, več tisoč kot doslej. Gre torej za hvalevredno situacijo, še
               posebej v luči krize, ki s svojimi ukrepi ne posega v položaj dijakov in študentov,
               ampak ga ohranja, če že ne izboljšuje. Zakon sledi več spremembam na celotnem
               družbenem področju in bo po naši oceni omogočil izplačevanje štipendij večjemu
               številu študentov. Najbolj izpostavljena sprememba, ki se uvaja, je podeljevanje
               državnih štipendij vsem po dopolnjenem 18. letu in po nadaljevanju šolanja, ob tem da
               podeljevanje vseh ostalih oblik štipendiranja se še vedno omogoča vsem, ki še niso
               dopolnili 18 let . Ob tem je bilo tudi že nekaj pomislekov in hude krvi, ampak ob
               sistemu, kakršnega v Sloveniji poznamo, sistemu vzdrževanih članov, da starši svoje
               šoloobvezne otroke do 26. leta še lahko prijavljajo kot davčno olajšavo, da je
               sprememba stalnega bivališča pri najemnikih večinoma na črno praktično nemogoča in da
               je ekonomsko osamosvajanje pravzaprav sistemsko oteženo, je iluzorno pričakovati, da
               bo ta zakon o štipendiranju sledil kakršnokoli drugi logiki, kot vsa ostala
               zakonodaja. Določene prednosti takega gledanja na ekonomsko soodvisnost družine so,
               seveda pa v luči želje po hitrejšem osamosvajanju tak koncept, kot ga poznamo, ni
               dober. Vedno pa obstaja možnost, da se odloči vsak tudi od šoloobveznih otrok in se
               po 18. letu ali pa morda še celo prej odseli in se tudi v ekonomskem smislu tretira
               kot posameznik. So pa taki, kako bi rekel, heroji redki, ker zavetje primarne družine
               ponuja nekatere ugodnosti. Razmisleka vredno je, ampak v okviru celega koncepta, kako
               bi želeli te družinske člane tretirati. Sicer pa po podobni logiki, kot smo uredili
               dijaško prehrano in osnovnošolsko, tudi tukaj velja, da se gleda ekonomski položaj
               cele družine. Ali so odnosi v tej družini harmonični ali niso ali podpirajo svoje
               šolajoče člane ali ne, je pa izven dosega zakonodajalca. V celoti gledano se pogoji
               za pridobivanje nekaterih štipendij po ostalih povišanih socialnih transferih morda
               zaostrujejo, ampak v večji meri to na nominalne prejemke šolajoče mladine ne bo
               vplivalo. Če želimo korektno predstaviti zakonske določbe, je treba reči, da se
               otroški dodatki za mlade od 15. do 18. leta povečujejo. Treba je omeniti tudi vse
               subvencije, ki pripadajo posamezni družini s šolajočimi otroki, pa projekt
               integriranega javnega potniškega prometa, ki bi lahko uvedel znižanje stroškov in
               tudi kakšen proračunski prihranek. Štipendiranje se v Sloveniji zdaj izvaja po
               različnih oblikah. Nekatere oblike denarne pomoči so bile uvedene že v nekdanji
               državi, sistemsko se pa to področje od 70. let naprej ni urejalo. Takrat se je
               urejalo z družbenim dogovorom, samoupravnimi sporazumi, sredstva so se zbirala iz
               bruto dohodkov zaposlenih na posebnih računih po občinskih skladih za štipendiranje
               ter skupnem računu republiki, sredstva so bila namenjena ne samo štipendijam iz
               združenih sredstev in dopolnilnim kadrovskim štipendijam, ampak tudi nekaterim
               skladom za raziskovalce, Kraigherjeve štipendije, pa za nadarjene v Titovem skladu in
               tudi nadomestila za nižjo ceno prehrane učencev in študentov so se iz tega
               financirala. Toliko o tem, ali je čas, da se sistemsko to področje uredi ali ne, in
               recimo o ocenah o nepotrebnosti zakona in o tem, komu se denimo kolca po svinčenih
               sedemdesetih. Tak sistem, kot ga imamo zdaj, izvira iz tistih časov. Čas je, da se ga
               sistemsko drugače uredi. Zgolj s kozmetičnimi popravki dosedanje zakonodaje tega ne
               bi mogli narediti. Po osamosvojitvi smo štipendiranje urejali v več zakonih in
               podzakonskih aktih. V celoti se je obstoječi zakon o štipendiranju za vse oblike
               štipendij začel uporabljati leta 2007. Zakon ureja državne, Zoisove in kadrovske
               štipendije, pa štipendije za Slovence v zamejstvu in po svetu ter štipendije za
               državljane držav, s katerim ima Slovenija sklenjene dvostranske ali večstranske
               sporazume glede izobraževanja oziroma na podlagi vzajemnosti. Ob tem so možni
               pomisleki, ali različne vrste štipendij sodijo v ta isti zakon ali bi mogoče veljalo
               določene kadrovske štipendije in tiste, ki promovirajo odličnost, raje prenesti na
               ministrstvo za šolstvo pa na ministrstvo za visoko šolstvo, ki bi v posameznih
               sektorskih politikah mogoče lahko bolj ciljno naravnano nadarjenejše in prodornejše
               stimulirala in štipendirala. Dejstvo pa je, da je sedanji sistem tak, da državna
               oziroma prej je bila to republiška štipendija, je ta, ki je edina predstavila tako
               imenovani socialni korektiv in ne moremo se otresti te dvojnosti štipendije, da je po
               eni strani socialna, po drugi stani pa bi si želeli, da bi bila čim bolj ciljno
               naravnana, kadrovska, da bi stimulirala sposobnejše in odličnejše, če tako rečemo.
               Pristojnost podeljevanja štipendij je trenutno podeljena javnemu skladu za razvoj
               kadrov in štipendije. Edina štipendija, ki je podvržena dvojnim predpisom, pa je, kot
               je bilo že omenjeno, trenutno Zoisova štipendija, ker vsi prejemniki teh štipendij,
               do katerih so bili upravičeni po predpisih na zavodu za zaposlovanje, le-te prejemajo
               do izteka izobraževalnega programa na ravni, za katerega jim je bila pravica
               podeljena, od tod tudi seveda ocena, da bodo odslej nekatere štipendije podeljevane
               po enih, druge pa pač po drugih pravilih, ampak nek prehodni rok verjetno da je za
               pričakovati povsod in tudi v tem primeru. Ne glede na to, da je šlo v tej fazi za
               prvi sistemsko korak na področju podeljevanja štipendij, pa so se v teh dveh letih
               glede na hitre družbene in gospodarske spremembe pokazale določene pomanjkljivosti. V
               širši razpravi, ki je bila tudi že s te govornice napovedana, upamo, da se bo dalo te
               pomanjkljivosti odpraviti. Čeprav prvi zakon, če tako rečem, o štipendiranju
               predstavlja začetni korak k vzpostavljanju enotnega sistema štipendiranja, se je v
               dveh letih in pol pokazalo, da ne ustreza intenzivnih spremembam na področju
               socialnih transferjev, pa tudi v izobraževanju in na trgu dela, tako da niti
               štipenditorjem niti štipendistom dosedanja zakonska ureditev ne odgovarja povsem.
               Največja težava po oceni Poslanske skupine Zares je bila ta, da se je po nekaj
               mesecih izvajanja iz obstoječega zakona o štipendiranju pokazalo, da je bilo
               dodeljenih nekaj manj štipendij, kot je bilo načrtovano. Leta 2009 sem v uvodu
               predstavitve mnenja poslanske skupine sem povedal, da je bilo takrat prejemnikov
               štipendij približno 6 tisoč več, in to predvsem v okviru enostarševskih družin.
               Takrat smo s spremembo omogočili tudi hitrejši in enostavnejši postopek odločanja
               predvsem v primerih, ko so se študentje odločili za študij v tujini. Vseh razlogov za
               sprejetje predlagatelj navaja precej. Tiste osnovne, ki se nam zdijo pomembni, bi
               želel izpostaviti, in to so: povečati število štipendistov, stimulirati tudi socialno
               šibkejše za šolanje in študij. Ob tem bi mogoče omenil, da so predvsem ti socialno
               šibkejši tisti, ki bodo po merilih in pravilih, ki jih zakon postavlja, tisti, ki
               bodo lahko, kot je bilo rečeno, kopičili štipendije. Če pač nekdo ne bo deležen višje
               državne štipendije, bo to najbrž zato, ker bo dohodkovni cenzus njegove družine tak,
               da ne bo mogel uveljavljati vseh teh štipendij. Jaz to seveda smatram kot
               solidarnostno. S to ureditvijo ne želimo posegati v dosedanje prejemnike štipendij,
               pridobljene pravice bodo ostale še nekaj let. Obseg študentskega dela in s tem
               skrajšanje celotnega šolanja bi si želeli doseči tudi s povečanim štipendiranjem,
               tako se z vsebino zakona sledi poenotenju in večji transparentnosti in enostavnejši
               shemi socialnih transferjev. Prvotni sistem Zoisovih štipendij se želi preoblikovati,
               namesto nagrajevanja storilnosti bi želeli spodbuditi razvoj talentov, kar pomeni, da
               bodo morala izobraževalne institucije, kar je že bilo omenjeno kot manko, razviti
               programe za njihov razvoj. Z zakonom podpiramo tudi sistem delovanja enotnih
               regijskih štipendijskih shem, ki temelji na partnerstvu med regionalnimi nosilci
               razvoja in bo predstavljal neko podstat za razvoj regij in občin v Sloveniji. Preko
               nagrade za prispevek k trajnostnemu razvoju družbe želimo spodbuditi tudi
               soodgovornost za razvoj družbe, skladno z drugimi resornimi ministrstvi se bodo tako
               lažje aktivirali človeški viri s pomočjo štipendiranja, tako da se bodo predvsem
               gospodarstvu zagotovili ustrezno kvalificirani kadri za prenos novih znanj,
               tehnologij in v smeri pospešitve razvoja produktov in storitev. V plastičnem primeru
               je bilo, mislim, da v mnenju Poslanskega kluba LDS, pojasnjeno, da odličnosti v
               Sloveniji ne manjka v izobraževalnih procesih, bolj je problem vpetosti oziroma
               pridobiti te kadre v sistem proizvodnje pri nas, v praktični aplikaciji teoretičnih
               znanj.</p>
               <p>Po oceni naše poslanske skupine je eden od pomembnejših ciljev tudi želja spodbuditi
               vpise na tiste vrste in področja izobraževanja, ki pospešujejo gospodarski razvoj in
               izboljšujejo zaposljivost mladih. Največ današnje razprave bo najbrž usmerjeno v
               dodeljevanje in uvajanje teh strožjih omejitev pri dodeljevanju Zoisovih štipendij,
               ki pa so trenutno naravnane v večjo storilnost, kot sem že rekel, ne pa v razvoj
               potenciala nadarjenosti. Zdajšnji zakon omogoča pridobitev Zoisove štipendije tudi
               vlagateljem na podlagi izjemnih športnih dosežkov, zaradi česar na drugi strani
               izpade iz postopka rangiranja nekaj dijakov in študentov, ki imajo dosežke na
               znanstvenem in umetniškem področju, kar je prvotni namen teh Zoisovih štipendij.
               Vlada in ministrstvo ob spremembah na tem področju, seveda tudi v sodelovanju z
               ministrstvoma za šolstvo in za visoko šolstvo, omogoča nek razvoj programov, ki bi
               stimulirali razvoj nadarjenih. S predlogom zakona se pospešuje uvajanje koncepta
               vzgojno-izobraževalnega dela z nadarjenimi dijaki na sekundarni ravni, zaradi česar v
               zakonu ostaja kriterij identifikacije oziroma prepoznavanja nadarjenih. Res pa je, da
               se športni dosežki ne upoštevajo več. Zakon natančneje opisuje tudi vrsto tekmovanj
               in področja, na katerih je možno doseči ta priporočila, s čimer bo odpravljen velik
               del dosedanjih nejasnosti. Kot izhaja iz vladnega gradiva, bo večja pozornost
               namenjena tudi prepoznavanju dodane vrednosti pridobljenega znanja posameznika,
               zaradi česar so kriteriji za upravičenost do štipendije kumulativni. Zakon prinaša še
               nekaj sprememb, verjetno bodo tudi predmet današnje razprave, nekaj sem jih že
               omenil.</p>
               <p>Zakon o štipendiranju bomo v Poslanski skupini Zares – nova politika podprli.
               Verjamemo, da gre za izboljšavo, ki sledi ostalim družbenim spremembam na področju
               izobraževanja, zaposlovanja, gospodarstva in drugim. Ne dvomimo pa, da bo širša javna
               razprava in tudi naslednje obravnave v Državnem zboru omogočile še kakšno izboljšavo
               in da bo zakon na koncu, upamo, sprejet s čim večjim soglasjem. Hvala.</p>
            </sp>
            <sp xml:id="SDZ5-Redna-26-2011-03-28.sp97">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gvido Kres bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-26-2011-03-28.sp98">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovana sekretarka, spoštovane kolegice in
               kolegi!</p>
               <p>Poslanci Slovenske ljudske stranke smo že ob lani sprejetih novih socialnih zakonih
               poudarjali nujnost sprejetja učinkovitejše štipendijske politike. Zahtevo po novem
               zakonu na področju štipendiranja smo večkrat izpostavili v prav vseh razpravah o
               predlogu zakona o malem delu. Ob takšnem posegu na trg dela, kot ste ga pripravili s
               tem zakonom, bi ta dva zakona morala nujno prihajati v paketu oziroma se spreminjati
               hkrati. Obravnavani zakon o štipendiranju prihaja vsaj leto dni prepozno, pa še zdaj
               se je težko znebiti občutka, da je njegovo vložitev v obravnavo spodbudila ravno
               predreferendumska kampanja. V Poslanski skupini Slovenske ljudske stranke smo
               prepričani, da nam ob takšnem paketnem pristopu na področju sprememb študentskega
               dela in ureditve štipendiranja, kot smo ga predlagali, čez nekaj tednov ne bi bilo
               treba na referendum. Nujnost sprejemanja novega zakona je jasno ugotovljena tudi pri
               analizi veljavnega zakona. Kljub spremembam zakona v šolskem oziroma študijskem letu
               2009/ 2010 je bilo še vedno preveč zavrnjenih vlog zaradi nejasnosti v dosedanjem
               zakonu o štipendiranju tako glede določil upoštevanja družinskih članov, vrst
               dohodkov, pogojev za ohranitev mirovanja štipendijskega razmerja in tako naprej.</p>
               <p>Močno se je tudi povečalo število pritožb glede na pretekle izkušnje, ko je imel
               Zavod za zaposlovanje še vlogo štipenditorja za dodeljevanje republiških štipendij.
               Eden izmed bistvenih razlogov za takšne težave je dejansko v nekaterih delih predvsem
               pomanjkljiva zakonodaja. V Slovenski ljudski stranki opozarjamo, da v državi prihaja
               do vse večjih socialnih razlik. Študentje ki živijo v krajih izven visokošolskih
               središč, se poleg oddaljenosti in s tem povezanimi stroški soočajo tudi s socialno
               mnogo šibkejšim položajem v družinah. Že zdaj se dogaja, da je zaradi slabega
               socialnega stanja v nekaterih družinah zelo oteženo oziroma celo onemogočeno,
               vzdrževanje družinskih članov med študijem. Na tem mestu v Poslanski skupni Slovenske
               ljudske stranke tako opozarjamo, da je najpomembnejši faktor za izenačevanje pogojev
               študija prav štipendijski dodatek za oddaljenost.</p>
               <p>Naj poskusim pojasniti na sicer zelo splošnem a statistično podkrepljenem primeru.
               Za študenta, ki prihaja na primer s Koroške, iz Prekmurja, Kočevske, Bele krajine ali
               še katerega socialno šibkejšega okolja, lahko na podlagi statistike domnevamo, da je
               njegov socialni položaj v družini v povprečju med najšibkejšimi v državi. Gre za
               veliko večje razlike, kot se trenutno izkazujejo glede na sestavo in višino
               podeljenih štipendij. Študent, ki študira v kraju bivanja, živi med trajanjem študija
               pri starših, medtem ko morajo študentje iz drugih krajev od doma, to pa za seboj
               potegne ogromno dodatnih stroškov. To so na primer stroški prevoza, kajti država mora
               spodbujati, da se študentje vračajo v domače okolje. Vračanje domov med študijem je
               zagotovo bistveno za poznejšo vrnitev izobraženega kadra v lokalno okolje. Potem so
               tukaj stroški bivanja. Sami veste, da študentskih domov še zdaleč ni dovolj za vse,
               cene najema stanovanja pa se tudi v krizi niso bistveno znižale. Tukaj so še vsi
               ostali stroški bivanja izven domačega okolja, zadnje čase se sicer pojavlja vse več
               očitkov o študentih, ki se vozijo z avtomobili, ki živijo na visoki nogi, ki si lahko
               privoščijo veliko več kot slovenski delavec. Bojim se, da se tukaj osredotočamo na
               napačne ljudi, na manjšino in posameznike, medtem ko velika večina študentov in
               njihov premoženjski status ostaja v ozadju.</p>
               <p>V Poslanski skupini Slovenske ljudske stranke pozdravljamo novost v zakonu, in sicer
               štipendije za deficitarne poklice. To je ena izmed tistih rešitev, ki bo pozitivno
               vplivala na zaposlitvene možnosti novih diplomantov. Želimo si, da bi na tem področju
               še bolj poglobljeno delali in temu namenili še več pozornosti. Država bi namreč
               morala na tem mestu aktivno sodelovati s podjetniškim sektorjem, iskati konkretne
               zaveze za bodoče zaposlovanje in hkrati spodbujati izobraževanje. Tu po mnenju
               Poslanske skupine Slovenske ljudske stranke leži osnova za reševanje problematike
               zaposlovanja mladih. Štipendije za deficitarne poklice bi tako morale biti na prvem
               mestu, saj država na ta način spodbuja izobraževanje v sektorjih, kjer imamo
               kadrovski primanjkljaj. To mora biti prioriteta pri podeljevanju štipendij za
               deficitarne poklice, ne pa na podlagi določenih preostalih finančnih sredstev.
               Sredstva za te štipendije morajo biti jasno določena in opredeljena, država pa mora
               zagotoviti, da se vsa tudi ustrezno razdelijo. Tudi pri podeljevanju Zoisovih
               štipendij bi morali biti kriteriji pri deficitarnih poklicih prilagojeni le-tem, saj
               gre največkrat za bolj zahtevne izobraževalne programe, državi pa je v interesu, da
               je stopnja dokončanosti študija čim višja.</p>
               <p>V noveli zakona o štipendiranju zaznavamo tudi zaostrovanje pogojev za dodelitev
               Zoisovih štipendij. Nesporno je, da se pogoji za pridobitev Zoisovih štipendij
               zaostrujejo že najmanj zadnjih 15 let. Pristojno ministrstvo ugotavlja, da zadnje
               čase s Zoisovim štipendijami ne nagrajujemo nadarjenosti ampak pridnost. V Poslanski
               skupini Slovenske ljudske stranke bi si želeli, da se tej ugotovitvi prilagodijo tudi
               kriteriji, ne pa, da se zaostrujejo splošni pogoji. Ali danes ne znamo poiskati
               nadarjenih šolarjev, dijakov? Ali za to nimamo ustreznih testov? V Slovenski ljudski
               stranki smo prepričani, da na tem področju obstajajo rešitve, ki bi zajele želeno
               populacijo mladine in hkrati ne bi zmanjševale obsega tega štipendiranja. Predlog
               zakona na tem področju sicer predvideva Zoisove štipendije za športne dosežke, vendar
               v priloženem pravilniku o dodeljevanju Zoisovih štipendij ni niti besedice o športnih
               dosežkih kot podlagi za pridobitev štipendije. Spoštovani, naj bo stališče Slovenske
               ljudske stranke popolnoma jasno: Zoisove štipendije za športnike naj ostanejo pod
               krovnim zakonom in pod pristojnostjo Ministrstva za delo. Ministrstvo za šolstvo in
               šport lahko kvečjemu določi kriterije za športno nadarjenost, ne more pa posegati v
               materijo, kdo bo štipendijo dobil. Pri tem ne gre zgolj za financiranje športnih
               aktivnosti, ampak tudi za višanje ravni izobrazbe naših bodočih vrhunskih športnikov.
               Finančno jim pomagamo zaradi tega, da opravljajo tako šolske kot športne obveznosti.
               Zato v Slovenski ljudski stranki sprememb na tem področju ne podpiramo. Želimo si
               tudi, da se več pozornosti pri štipendiranju nameni posameznikom, ki sodelujejo v
               kolektivnih športih, saj njihov trud in angažiranost nista nič manjša kot pri
               individualnih športnih aktivnostih.</p>
               <p>V Poslanski skupini Slovenske ljudske stranke upamo, da bo ravno ta prva obravnava
               in aktualna razprava pripomogla k dodatnemu usklajevanju stališč tudi zunanjih
               deležnikov. Še kar nekaj vprašanj je ostalo odprtih v postopku usklajevanja predloga
               te novele zakona. Ostala so odprta načelna vprašanja, ki so po našem mnenju dokaj
               pomembna in vredna temeljite razprave, saj Ministrstvo za delo, družino in socialne
               zadeve, Študentska organizacija, Nacionalna koordinacija študentskih svetov univerz
               in Dijaška organizacija Slovenije niso uskladili stališč, in sicer: ukinitev državnih
               štipendij za mladoletne dijake, ukinitev državnih in Zoisovih štipendij za doktorski
               študij ter zaostritev vstopnih pogojev pri Zoisovih štipendijah.</p>
               <p>Pomembna novost so tudi spremembe na področju štipendij za Slovence v zamejstvu in
               Slovence po svetu. Na tem mestu se moramo zavedati, da predvsem med mladimi Slovenci
               po svetu obstaja določena želja po iskanju življenjskih priložnosti v matični
               domovini. Niti predstavljati si ne moremo, kakšna spodbuda pri tej odločitvi je
               dodelitev štipendije. Zato se bomo v Poslanski skupini Slovenske ljudske stranke temu
               delu v nadaljevanju obravnave še posebej posvetili.</p>
               <p>Poslanci Slovenske ljudske stranke v novem zakonu podpiramo določanje novih vrst
               štipendij ter da se z vključitvijo udeležencev izobraževanja mlajših odraslih
               odpravlja ena od pomanjkljivosti veljavnega zakona. Zanimiva in vredna premisleka se
               nam zdi ureditev, da se omogoči prejemanje več vrst štipendij hkrati, vendar po
               kakšnem ključu in s kakšno motivacijo. Po predlogu novega zakona o štipendiranju se
               bodo štipendije podeljevale zgolj za dodiplomski študij in ne več za podiplomski
               študij. Z novo ureditvijo področja kadrovskega štipendiranja pa je namen predloga
               novele zakona zagotoviti še večje število štipendij in tudi poenostaviti pregled nad
               štipenditorji ter dejanskim številom podeljenih štipendij. Pri sprejemanju nove
               štipendijske zakonodaje tako za parlamentarni postopek ostajata odprti tudi naslednji
               dve vprašanji: Ali bodo otroški dodatki pokrili ukinitev štipendije za mladoletne
               dijake do 18 let in kaj se bo z njimi zgodilo v prehodnem obdobju do uveljavitve
               zakona? Kako bo na enake pogoje študija vplivala ukinitev državnih in Zoisovih
               štipendij za doktorski študij ter zaostritev vstopnih pogojev pri Zoisovih
               štipendijah?</p>
               <p>Vlada Republike Slovenije je namreč najprej temeljito prilagodila socialno
               zakonodajo in sedaj nastopa z novim zakonom o štipendiranju. Gre za vsebinsko zelo
               povezane sklope zakonov, ki se medsebojno dopolnjujejo, zato moramo biti zelo
               previdni, kaj se bo dogajalo v vmesnem času, da ne bo prihajalo do anomalij. Predvsem
               tu mislimo otroške dodatke, ki postajajo zelo pomemben, na nekaterih področjih pa
               celo edini socialni korektiv, zato bomo na njih v poslanski skupini še posebej
               pozorni.</p>
               <p>V Poslanski skupini Slovenske ljudske stranke, kot že rečeno, ureditev štipendijske
               zakonodaje zahtevamo že od začetka mandata, zato podpiramo napore ministrstva pri
               pripravi štipendijske zakonodaje. Ob tem pa opozarjamo, da naj ne ponovijo napake iz
               preteklih zakonov, kjer zaradi neuskladitve s socialnimi partnerji ter neupoštevanja
               nekaterih konstruktivnih predlogov prihaja do splošnega nezadovoljstva v javnosti in
               do težav pri sprejemanju teh zakonov.</p>
               <p>V Poslanski skupini Slovenske ljudske stranke se bomo zelo aktivno vključili v
               dopolnjevanje novega predloga zakona o štipendiranju, da bomo na koncu lahko sprejeli
               zakon, ki bo resnično prav vsem mladim omogočal enakomerno dostopnost do kar
               najširšega kroga izobraževalnih programov. Hvala lepa.</p>
            </sp>
            <sp xml:id="SDZ5-Redna-26-2011-03-28.sp99">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev.</p>
            </sp>
            <sp xml:id="SDZ5-Redna-26-2011-03-28.sp100">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav državni sekretarki in kolegici!
               Spoštovane poslanke in poslanci!</p>
               <p>Poslanci Demokratične stranke upokojencev ocenjujemo predlagane novosti v sistemu
               štipendijske politike večinoma kot pozitivne. Menimo, da je predlog zakona primeren
               za potrditev v prvi fazi obravnave. Seveda pa bo potrebnih še nekaj dopolnil, da bo
               sistem štipendij naravnan pravično v razmerju do posameznih skupin prosilcev, da bo
               bolj zasledoval enakovrednost glede ekonomskega statusa prejemnikov štipendij, da bo
               kvaliteten, da bo tako dosežen glavni cilj oziroma namen štipendiranja. To pa je po
               našem prepričanju omogočanje izobraževanja vsem tistim dijakom in študentom, ki si ga
               zaradi slabega ekonomskega statusa sicer ne bi mogli privoščiti, spodbujanje
               čimprejšnjega zaključka študija ter s tem zgodnejšega vstopa na trg dela, večjega
               povezovanja med gospodarstvom in izobraževalnimi inštitucijami, ki se naj rezultira v
               usposabljanju kadra, ki ga Slovenija potrebuje in ga bo možno tudi zaposliti. Namen
               štipendiranja v sekundarnem in terciarnem izobraževanju je motiviranje mladih za
               zavedno vključevaje v izobraževalni sistem, pridobitev visoke ravni znanja,
               izboljšanje zaposlenosti in v primeru študijskega izobraževanja tudi zaključevanje
               le- tega v doglednem časovnem obdobju. Na ta način je pomen štipendiranja usmerjen k
               doseganju družbenega in gospodarskega razvoja države, hkrati pa ima kot tak tudi
               posebno vlogo pri osamosvajanju mladih, saj se mladi s pridobitvijo lastnih finančnih
               sredstev učijo kompetenc ekonomičnosti, odgovornosti in samostojnosti. V povezavi s
               slednjim je namen štipendiranja tudi zagotovitev finančnih sredstev, kar je zlasti za
               nekatere mlade, ki so zaradi ekonomske šibkosti že v mladosti odrinjeni na rob
               družbe, edina možnost dostopa do izobraževanja. Nekako v tem smislu se s predlogom
               novega zakona o štipendiranju skušajo doseči ti cilji.</p>
               <p>Priprava novega zakona o štipendiranju temelji na dejstvu, da obstoječi zakon o
               štipendiranju dokaj pomanjkljivo ureja posamezne vrste štipendij, saj nekatere
               določbe obstoječega zakona o štipendiranju niso povsem jasne, nedvoumne in
               razumljive. Pravnosistemsko zakon o štipendiranju ne ureja štipendiranja celovito, in
               to vsebinsko in tudi procesno. Zdajšnja ureditev ne sledi čedalje večjemu porastu
               števila študentov ter padanju števila kadrovskih štipendij, saj je opaziti, da so
               delodajalci čedalje manj zainteresirani za vlaganje v tovrstne človeške vire, prav
               tako pa je sistem podeljevanja državnih štipendij v neskladju z ekonomskimi razmerami
               v naši državi. Pomanjkljiva je ureditev štipendiranja državljanov Evropske unije,
               Evropskega gospodarskega prostora in Švicarske konfederacije kot tudi državljanov
               tretjih držav, obstoječi zakon pa je tudi brez natančnejše ureditve pogojev, meril in
               postopka štipendiranja Slovencev v zamejstvu in po svetu. Prav gotovo pa sistem ne
               sledi aktualnim splošnim družbenim razmeram v našem prostoru.</p>
               <p>Po naši oceni predlog nove ureditve štipendiranja šolajoče se populacije sledi
               aktualnim trendom prostora in časa, bolj dosledno bo skušal povezovati ponudbo in
               povpraševanje trga dela, približal se bo veljavni ureditvi študijskih programov,
               sledil pa bo tudi novi ureditvi na področju študentskega dela ter zakonodaji s
               področja uveljavljanja socialnih transferjev.</p>
               <p>Tako je eden izmed ciljev tega zakona povečanje števila štipendistov in dvig višine
               štipendij. V skladu z Zakonom o uveljavljanjem pravic iz javnih sredstev je
               štipendija namenjena dijakom in študentom po dopolnjenem 18. letu starosti, kar je
               nekako mejnik, ko mladostnik začenja samostojno življenjsko pot odraslega človeka, ko
               finančna neodvisnost igra zelo pomembno vlogo na poti osamosvajanja in družbeno
               odgovornega ravnanja. S tem namenom se tudi nekoliko višajo posamezne vrste
               štipendij, torej Zoisova, kadrovska in državna. Pri slednji vidimo, da se prag
               oziroma vstopni cenzus za upravičenost precej znižuje in se tako približuje
               ekonomskim zmožnostim slovenskega povprečja, saj se po novem upošteva namesto
               dosedanje vezanosti na minimalno plačo razmerje do neto povprečne plače. To pomeni,
               da se sedanji cenzus za pridobitev te štipendije dvigne s 380 evrov na 630 evrov
               povprečnega mesečnega dohodka na družinskega člana. Osnovni znesek državne štipendije
               se bo glede na dohodek na družinskega člana gibal od 70 do 190 evrov, skupaj z
               dodatki, to je za oddaljenost od kraja izobraževanja, za učni uspeh in za štipendiste
               s posebnimi potrebami, pa bo znesek te štipendije lahko dosegel 400 evrov.</p>
               <p>Na področju kadrovskih štipendij predlog zakona uvaja višji delež sofinanciranja –
               50 % oziroma 70 % za kadrovske štipendije na področju naravoslovja, tehnike ali
               medicine, prav tako se uvajajo tudi štipendije za deficitarnost, namenjene dijakom
               oziroma študentom, ki se izobražujejo na programih, opredeljenih za deficitarne.</p>
               <p>Bistvena novost zakona je tudi možnost kombiniranja več vrst štipendij. Štipendisti
               bodo lahko po novem zakonu hkrati prejemali več različnih štipendij, kar
               pozdravljamo. Ni pa rešitev najbolj posrečena in po naši oceni je s pravnega vidika
               tudi v nasprotju z načelom enakosti. V primeru, da bi seštevek štipendij z vsemi
               dodatki presegel znesek 400 evrov mesečno, se bo štipendistu, ki bo prejemal poleg
               ostalih vrst štipendij tudi državno, le-ta sorazmerno znižala oziroma mu bo mirovala.
               Znesek 400 evrov se lahko preseže pri kombinaciji več vrst štipendij, izključno pa je
               to pri kombinaciji z državno štipendijo. Zniža se torej izključno državna štipendija,
               pri vseh ostalih kombinacijah štipendij pa ta omejitev ne velja. Omejitev
               kumulativnosti višine več vrst štipendij bi bila po eni strani smiselna, glede na to,
               da minimalna plača delavca znaša 570 evrov neto in da dijak oziroma študent prav tako
               lahko doseže ali celo preseže ta znesek, če se posluži študentskega dela.</p>
               <p>V Poslanski skupini Demokratične stranke upokojencev menimo, da takšna ureditev
               prejemanja več vrst štipendij postavlja upravičence do državnih štipendij v
               neenakovreden položaj z ostalimi štipendisti. Na to smo kot poslanska skupina že
               opozorili predlagatelja in predlagamo, da se ta naš pomislek ponovno preuči in najde
               primerna rešitev, ki bo izključila po naši oceni neenakovredno obravnavo
               štipendistov. Predlog za izboljšanje bi lahko šel v smeri omejitve višine zneska pri
               seštevku vseh vrst štipendij ali da se presežek seštevka štipendij nad višino 400
               evrov šteje v osnovo za odmero dohodnine. Na ta način bi bili vsi štipendisti
               izenačeni oziroma enakovredni. Hvala lepa.</p>
            </sp>
            <sp xml:id="SDZ5-Redna-26-2011-03-28.sp101">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miran Györek bo predstavil stališče Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Redna-26-2011-03-28.sp102">

               <speaker>MIRAN GYÖREK:</speaker>

               <p>Hvala, gospod podpredsednik. Kolegice in kolegi!</p>
               <p>Enotna ureditev štipendiranja v Sloveniji ter s tem vzpostavitev transparentnosti in
               ustreznega podpornega sistema bo kot pomemben vir informacij dostopen tako
               štipenditorjem kot štipendistom. Po predlogu zakona bo državna štipendija namenjena
               vsem državljanom Republike Slovenije s statusom dijaka oziroma študenta po 18. letu,
               pri katerih povprečni mesečni dohodek na družinskega člana v preteklem koledarskem
               letu pred vložitvijo vloge ne presega 64 % neto povprečne plače na družinskega člana
               v istem obdobju, kar trenutno predstavlja okvirno nekje okoli 600 in nekaj evrov.
               Osnovni znesek državne štipendije se bo glede na dohodek na družinskega člana gibal
               od 70 do 190 evrov, pri tem da bo mogoče ob državni štipendiji dobiti še dodatke. Na
               področju kadrovskih štipendij predlog zakona uvaja višji delež sofinanciranja, 50
               oziroma 70 % za kadrovske štipendije na področju naravoslovja, tehnike ali medicine,
               določa znesek najnižje kadrovske štipendije, predvidena je fleksibilnejša ureditev
               glede obveznosti štipenditorja oziroma štipendista in glede vračanja štipendije.
               Predlog zakona kot novost uvaja tudi pojem poskusne dobe, enomesečno delovno prakso,
               ki tako štipendistu kot delodajalcu omogoča vzajemno seznanitev in prinaša možnost,
               da brez kakršnihkoli obveznosti prekineta štipendijsko razmerje. Bistvena novost
               zakona je tudi možnost kombiniranja več vrst štipendij. Štipendisti bodo tako po
               novem zakonu hkrati prejemali več različnih štipendij. V primeru, da bi seštevek
               štipendij z vsemi dodatki presegel znesek 400 evrov mesečno, pa se bo štipendistu
               državna štipendija sorazmerno znižala oziroma mu bo mirovala. Po novem bodo vsi
               štipenditorji, čeprav štipendije dodeljujejo iz lastnih sredstev, zavezani k letnemu
               poročanju, s čimer bo vzpostavljen celosten pregled na področju štipendiranja v
               državi.</p>
               <p>Obstoječi zakon o štipendiranju ureja namreč zgolj področje tistih vrst štipendij,
               ki jim država posredno ali neposredno omogoča vire financiranja. Zakon predvideva
               tudi elektronsko oddajanje vlog, ukinja rok oddaje vloge za nadaljnje prejemanje
               državne štipendije, tako da bo v primeru, ko štipendist ne bo vložil vloge za
               nadaljnje prejemanje štipendije, štipendijsko razmerje mirovalo, dokler ne bo vložil
               nove vloge, štipendijo pa bo prejemal od prvega dne naslednjega meseca po vložitvi
               vloge. Za vse vrste štipendij bodo glavni vir financiranja predstavljali proračun
               Republike Slovenije in namenska sredstva v skladu za razvoj kadrovskih štipendij in
               še kakšna sredstva. Zakon o štipendiranju iz leta 2007 oziroma 2008 je sicer že
               poskusil regulirati in vzpostaviti enoten sistem štipendiranja, kar pa žal iz
               določenih razlogov, tudi opravičljivih, ni v celoti uspelo, saj je uspešen proces
               štipendiranja pogojevan z mnogimi okoliščinami, predvsem dinamiko intenzivnih
               sprememb na področju socialnih transferjev, na izobraževalnem področju kot tudi
               spremembe in poslabšanje samega trga dela v Republiki Sloveniji v zadnjih letih. Med
               naštetimi cilji bi v Slovenski nacionalni strani izpostavili enega, ki, čeprav je
               naveden čisto na koncu naštevanja, predstavlja zelo pozitivno vsebino, to je
               spodbujanje vpisa na vrste in področja izobraževanja, ki pospešujejo gospodarski
               razvoj in izboljšujejo zaposljivost. Tukaj so mišljena štipendiranja, izobraževanja
               deficitarnih poklicev, kot to določajo členi oziroma določbe v predlogu zakona od 33.
               člena do 38. člena, ki jih sedaj ne bom tukaj naštel, saj so nam vsem dobro znani. Ni
               mi sicer znano, kakšno težo bo imel dejansko ta cilj pri odločanju pri odobritvi
               štipendije v pogledu sorazmerja med ostalimi cilji, kot je na primer stimulacija
               socialno šibkejših otrok, zmanjšanje obsega študentskega dela oziroma malega dela
               dijakov in študentov, poenotenje, večja transparentnost, enostavnejša shema socialnih
               transferjev in tudi podpora sistema delovanja enotnih regijskih štipendijskih shem. V
               Slovenski nacionalni strani kot zelo pozitivno ocenjujemo tudi upanje in
               predvidevanja, pričakovanje, da se bo z izvajanjem tega zakona v takšni obliki in
               vsebini dejansko uspešno vplivalo na skrajšanje dobe šolanja oziroma študija in s tem
               na bolj gospodarno izvajanje sistema izobraževanja v splošnem smislu. Tudi sam
               podatek, da se je zmanjšalo število štipendijskih upravičencev z več kot 50 % dijakov
               in študentov pred dvajsetimi leti na manj kot 30 %, kaže, da se na tem področju
               dogaja nekaj nerazumljivega in neobičajnega, še posebej v takšnih zaostrenih
               socialnih pogojih. Sam zakon sicer tudi drugače prinaša nekaj dobrih novih rešitev
               oziroma novega vrednotenja in izbire kriterijev. Predvsem želim tukaj izpostaviti 15.
               člen, ki vsebuje določbo o dodatku za izobraževanje izven kraja stalnega bivališča, s
               tem da bi o sami lestvici oziroma sorazmernosti dodatkov glede na oddaljenost lahko
               še kakšno rekli, smo pa veseli, da je sploh upoštevana. Tukaj predvsem mislim na
               študente in dijake iz moje pomurske regije, katere tepejo sorazmerno visoki stroški
               prevozov iz kraja stalnega bivališča in nazaj. Ni mi povsem jasna dikcija 6. točke,
               ki pravi, da štipendist ni upravičen do dodatka na oddaljenost, če je upravičen do
               subvencije prevoza v skladu z zakonom, ki ureja uveljavljanje pravic iz javnih
               sredstev. Verjetno je mišljeno preprečevanje dvojnega subvencioniranja prevoza in
               stroška ali kaj takega. Konkretno ne poznam vsebine te določbe, vsekakor je pa povsem
               utemeljen tudi dodatek na uspeh in tudi dodatek za štipendiste s posebnimi potrebami.
               Sama vsebina zakona je dokaj dodelana. V Slovenski nacionalni stranki samo upamo, da
               bo služila svojemu namenu, to je realizaciji in uspešnemu izvajanju prej navedenih
               osnovnih ciljev in bomo zato glasovali za primernost predloga za nadaljnjo obravnavo
               tudi v poslanski skupini Slovenske nacionalne stranke. Vsekakor pa se bomo o končni
               verziji odločali v skladu z oblikovanjem predloga zakona po sprejetju ali zavrnitvi
               kakšnih novih vsebin z amandmaji in do končne verzije predloga. Hvala.</p>
            </sp>
            <sp xml:id="SDZ5-Redna-26-2011-03-28.sp103">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev.</p>
               <p>Besedo ima dr. Andreja Črnak Meglič, pripravi naj se Zalokar Oražem oziroma Franc
               Pukšič.</p>
            </sp>
            <sp xml:id="SDZ5-Redna-26-2011-03-28.sp104">

               <speaker>DR. ANDREJA ČRNAK MEGLIČ:</speaker>

               <p>Spoštovani gospod podpredsednik, državna sekretarka s sodelavko, kolegice in kolegi,
               ponovno lepo pozdravljeni!</p>
               <p>Če za kateri zakon, potem za zakon o štipendiranju velja, da je izrazito pozitiven
               zakon. To je zakon, ki želi povečati število štipendistov, to je zakon, ki želi
               stimulirati socialno šibkejše, da bodo lahko študirali tako kot njihovi kolegi iz
               bolje stoječih družin. To je zakon, ki želi zmanjšati potrebo po študentskem in
               dijaškem delu, da bi lahko mladi dosegli ustrezno obliko izobrazbe.</p>
               <p>Zaveza pospeševanja znanja in vlaganja v znanje se implementira tudi preko tega
               zakona. Zato je predvideno, da bi se že v letu 2012 kar za 25 % povečal delež
               proračunskih sredstev za namene štipendiranja, število štipendistov pa bi se povečalo
               za 10 %. Ob tem naj opozorim tudi to, da je bila ena prvih stvari, eden prvih
               zakonov, ki smo jih vzeli v roke, ko smo začeli delali kot nova vlada, ravno zakon o
               štipendiranju, kjer smo s spremembami dosegli, da se je kar za 6 tisoč povečalo
               število štipendistov.</p>
               <p>Dejstvo je, da je v preteklosti nerazumno naraščal razkorak med številom šolajoče se
               mladine na eni strani in pa številom štipendij. Kolega je že omenil, da je pravzaprav
               število štipendij iz 45 % pokrivanja generacije zdrsnilo v letu 2005 na 28 %. Ta
               trend je treba zaustaviti. Sama kot enega glavnih razlogov za to vidim tudi v načinu
               določanja cenzusa, ki je bil vezan na minimalno plačo, s tem predlogom zakona pa se
               to spreminja. Dejstvo je, da se bo povečal cenzus, dejstvo je, da se bodo povečale
               štipendije, ki bodo bolj ciljno usmerjene. Največ pomislekov se sproža ob tem, da
               štipendije naj ne bi več pripadale dijakom. To premostitev iz štipendij smo nekako
               izvedli v zakonu o urejanju pravic iz javnih sredstev prek višjih otroških dodatkov.
               Višina otroških dodatkov za dijake ustreza povprečni vsoti otroškega dodatka in
               povprečni višini državne štipendije. To se pravi, da trditve, da bo prihajalo do
               zmanjšanja, absolutno ni res. Prispevek družine bo ostal enak. Ker pa imamo in
               ohranjamo tudi dodatek za prevoze, to pomeni, da tisti dijaki, ki so oddaljeni od
               kraja šolanja, prejemajo tudi ta dodatek in bo seveda prejemek lahko večji. Drugo je
               seveda vprašanje dodeljevanja te pravice. Dejstvo je, da je štipendija pravica
               dijaka, otroški dodatek pa pravica, ki pripada družini. Morda bi v nadaljevanju
               vendarle veljalo razmisliti, kako premostiti ta očitek, da pravzaprav s tem nekako
               zmanjšujemo potenciale oziroma možnosti za osamosvajanje mladih ljudi in da lahko
               družina, bom rekla, ne ravno v skladu z interesi dijaka upravlja s temi sredstvi.</p>
               <p>Druga pomembna novost, ki jo uvaja zakon, je, kot že rečeno, kombinacija različnih
               vrst štipendij, kar pomeni, da izrazito stimulira in aktivira posameznega prejemnika,
               da se potrudi, da bo te vrste štipendij tudi dobil. To se pravi tudi dodatek za
               šolanje, tudi dodatek, če se bo odločil, za deficitarni poklic in tako naprej. Treba
               se je zavedati, da v tej družbi razpolagamo z omejenimi resursi in odločili smo se,
               da bomo usmerjali sredstva, ki jih namenjamo za štipendiranje, na način, da bomo v
               največji meri vplivali na vrste in področja izobraževanja, ki spodbujajo gospodarski
               razvoj in tako tudi izboljšujejo zaposljivost. Temu cilju je prirejen celoten koncept
               zakona. Očitek, da za samim zakonom ne stoji dovolj analiz, se mi zdi, milo rečeno,
               za lase potegnjen. Zelo dolg je uvod k samemu zakonu, kjer predlagatelji natančno
               razčlenjujejo sedanje stanje in pa razloge za spremembe. Zato menim, da so koraki, ki
               so načrtovani, zastavljeni v pravilni smeri.</p>
               <p>Drugi pomembnejši korak oziroma sprememba je povezana s spremembo sistema Zoisovih
               štipendij, ki naj bi pravzaprav prerasle v štipendijo za odličnost. Dejstvo je, da
               Zoisove štipendije, če bomo gledali socialno-ekonomsko strukturo prejemnikov, so v
               večji meri usmerjene v otroke z višjim socialno-ekonomskim statusom. To se pravi, da
               glede na to, da je pamet in nadarjenost enakomerno porazdeljena med prebivalstvom, bi
               človek resno dvomil, ali dosegajo svoj namen. In še drugo, tisto, kar je zelo
               pomembno, treba se je zavedati, da ni pomembno samo pridobivanje znanja, njegovo
               akumuliranje, ampak tudi njegovo izkazovanje. Zato je še toliko bolj pomembno, da pri
               sami preobrazbi Zoisovih štipendij gremo v smeri vrednotenja pridobljenega znanja
               oziroma njegovega izkazovanja oziroma nagrajevanje dosežkov.</p>
               <p>In še tretja stvar, to so kadrovske štipendije. Ja, kadrovske štipendije so dejansko
               katastrofalne začele upadati z razgradnjo prejšnjega sistema. Delodajalcem se ni bilo
               treba truditi za delovno silo, ker je je bilo dovolj na samem trgu. Poleg tega moramo
               vedeti, da pravzaprav večje znanje pomeni prestrukturirano gospodarstvo, kar pa smo v
               Sloveniji zelo zanemarili v vsem razvoju v obdobju po osamosvojitvi. Kadrovske
               štipendije je treba preobraziti in na nek način združiti eventualne možne resurse.
               Zato se mi zdi izredno pomembna podpora enotnim regijskim štipendijskim shemam, ki
               temeljijo na partnerstvu med regionalnimi nosilci razvoja in pomenijo tudi pomemben
               prispevek k prepoznavanju specifičnih potreb samih regij. Pomembno je tudi to, da je
               možno dograjevanje oziroma subvencioniranje kadrovskih štipendij, pri čemer se še
               posebej stimulira tovrstna dejavnost na področju deficitarnih poklicev.</p>
               <p>Sama ocenjujem, da je korak, ki ga zasleduje zakon o štipendiranju, korak v pravi
               smeri, da pa bo nadaljnja razprava seveda še vedno odprla možnost za dograjevanje in
               boljše rešitve in da bomo tu našli maksimalno možno mero konsenza. Resnično ne
               razumem tistih, ki tudi v tako pozitivnem zakonu vidijo zgolj in samo negativno.
               Hvala lepa.</p>
            </sp>
            <sp xml:id="SDZ5-Redna-26-2011-03-28.sp105">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Pukšič, pripravi naj se gospod Jurša.</p>
            </sp>
            <sp xml:id="SDZ5-Redna-26-2011-03-28.sp106">

               <speaker>FRANC PUKŠIČ:</speaker>

               <p>Lep pozdrav, gospod podpredsednik, državna sekretarka, kolegice in kolegi!</p>
               <p>V retorično v tako dobrih zakonih, ki jih sprejemamo v Državnem zboru, državljanke
               in državljani ne vidijo nič dobrega. Res, kakšni so to ljudje? Čudni, ne da?! Mi
               sprejemamo najboljšo zakonodajo, vlada najboljšo zakonodajo pripravi, državljani pa v
               tem ne vidijo nič dobrega. Sicer pa, kako, če pa en kup papirja ne prinese drugega
               kot samo dodatne zaplete, dodatne komplikacije. Za čuda pa ne prinaša novih delovnih
               mest, razen kakšnega birokratskega. O ja, prinaša, preko 20 novih agencij, zdaj bodo
               spet nove agencije, z novim zakonom o skladnem regionalnem razvoju smo spet širili
               neke menedžerje in tako dalje.</p>
               <p>Kadrovske štipendije. Zanemarjene kadrovske štipendije so tudi zaradi dveh stvari.
               Prvič, ker podjetniki in gospodarstveniki enostavno nimajo pogojev za delovanje.
               Vidimo, kako se nam gospodarstvo ruši iz dneva v dan. Izobraževalni sistem.
               Izobraževalni sistem je velika zabloda že po Gabrovi reformi. Mi smo nekoč imeli
               vajeniški sistem, nekateri, ki smo v tej dvorani, smo ga dali celo skozi in seveda je
               bilo normalno napredovanje možno. Zdajšnji izobraževalni sistem, ki pa spodbuja tudi
               nedeficitarne poklice, ko končajo mladi študij, seveda za to niso mladi krivi, jih je
               na stotine, na tisoče brez služb, torej brezposelnih, pa vendar te iste fakultete
               smejo vpisovati še povečano število študentov. Kaj šele, da bi spodbujali vpisovanje
               v deficitarne poklice. V zakonu o zaostrovanju pogojev v zvezi s Zoisovo štipendijo,
               o čemer je že bilo nekaj rečenega, recimo, roko na srce, težavnost študija na vseh
               fakultetah ni enaka. Recimo, če omenim medicino, strojništvo, elektro, pravo in še
               kaj. Težavnost študija je na nekih drugih fakultetah manjša, pa vendar se sedaj za
               Zoisove štipendije predvideva v tem novem zakonu dvig povprečne ocene na faksu s 7 n
               8,5. Marsikdo od nas je bil na fakulteti in si verjetno znamo predstavljati, kaj
               pomeni 8,5 povprečje. Na ta način hočemo ravno pri študiju medicine, strojništva,
               skratka pri deficitarnih poklicih, vzeti možnost Zoisovih štipendij, namesto da bi
               deficitarne poklice tudi s tega naslova spodbudili, da bi povprečna ocena ali
               kriterij za pridobitev Zoisove štipendije na deficitarnih poklicih bil manjši. In to
               bi bilo smiselno v smeri, ki bi jo želeli in morali slediti v državi.</p>
               <p>Ja, res je tako, kot je bilo rečeno, z zakonom ste sedaj prileteli 14 dni pred
               volitvami, pardon, pred referendumom, prav bi bilo, ja, če bi bile volitve čez 14
               dni, ne samo referendum o malem delu. In to je bolj na vrat na nos narejen zakon.
               Tako kot je bilo tudi rečeno s strani naše poslanske skupine, mi bomo pripravili
               amandmaje in bojim se, da bo tako kot pri nekaterih drugih, recimo, ko smo na začetku
               bili za zakon o delu na črno, z vloženimi amandmaji, vsebinskimi, ker pač niso bili
               podprti, potem seveda na koncu ne moreš takšnega skrpucala podpreti.</p>
               <p>V Slovenski ljudski stranki smo še kako opozarjali, smo pozorni in bomo pozorni in
               bomo tudi amandmirali oddaljenost študentov od univerzitetnih središč. To je še kako
               velik strošek, pa ne samo finančni strošek, če se pripelješ iz sosednje ulice ali pa
               če prideš na primer s Štajerske, Prekmurja ali Zasavja, ko tudi ogromno časa za to
               porabiš. Podpora in dobro je, če bi se vendarle študentje – jasno, da se ne morejo iz
               Ljubljane v Prekmurje dnevno vračati, iz Maribora pa, če bi imeli za to tudi
               namenjena sredstva za nadaljnji razvoj. Pa ne samo za nadaljnji razvoj, za kvaliteto
               življenja, da ostanejo v tisti sredini od malega čez celoten študij in potem so tudi
               vključeni v okolje, v razna društvena, civilnopravna delovanja in potem tudi s svojo
               izobrazbo, s svojim delom prispevajo k razvoju, če govorimo o skladnem regionalnem
               razvoju, ki ga sedaj po novem tako ali tako več nimamo, ko smo sprejeli zakon o
               centralizaciji celotne države.</p>
               <p>Strinjam se s tistimi, ki so razpravljali, tudi s strani koalicijskih kolegov
               poslancev,o očitkih na študente, ki se vozijo z boljšimi avtomobili kot predsednik
               parlamenta ali vlade, seveda to ne gre posploševati. Vsi pač niso sinovi kakšnega
               velikega mestnega župana, ki imajo svoja podjetja v tujini. To pač ne gre. In seveda
               vsi očetje ne morejo kupovati kmetijskih zemljišč in jih potem s prostorskim planom,
               ne da bi dal minister za okolje in prostor soglasje na občinskem svetu, sprejemati.</p>
               <p>V Slovenski ljudski stranki bomo pozorni na te zadeve, ki so v zakonu in ki niso
               dobro rešene, zato jih bomo amandmirani, kot je bilo tudi rečeno v zvezi s Zoisovi
               štipendijami glede športnikov. Zato bomo, kot smo že rekli, stali na tem, da to
               področje ostane opredeljeno tako, kot je bilo do sedaj, ker je bilo dobro. Zakaj bi
               vse tisto, kar je dobro, šli z zakonom ukinjat oziroma spreminjat. Tej oblasti je to
               postalo tuje, da bi se s partnerji, ki so v verigi pomembni, tako v tem primeru
               Študentski svet, Dijaška organizacija Slovenije in tako dalje dogovorila, spogajala
               in zadeve uskladila in potem pripeljala v zakonske rešitve. Ukinitev državnih
               štipendij za dijake. Mislimo, da je to napaka in da bo preko tega otroškega dodatka
               to bistveno manj in zopet boste prizadeli s tem tiste najšibkejše. Tudi osebni
               dohodki in možnosti za zaposlitve in zaslužek so v teh obrobnih regijah naše države
               najslabše, zato so tudi tam najšibkejši družinski členi. Če ne bo te podpore, bomo
               celo prišli do tega, da niti dijaki ne bodo mogli hoditi v šole.</p>
               <p>Ukinitev Zoisovih štipendij za doktorske študije. Res ne razumem, zakaj je to
               potrebno, če pa bomo postali pod ministrom Golobičem učeča se družba. Očitno je pri
               njem tako, da tisto, kar pove, mu človek ne sme verjeti, ker čez nekaj dni pride in
               pove, da se je zlagal.</p>
               <p>Zaostritev vstopnih pogojev za pridobitev Zoisovih štipendijah sem omenil, predvsem
               tudi zaradi tako imenovanih deficitarnih poklicev. Zakon o štipendijah bi moral
               poskrbeti za enakopravno možnost študija vseh, ki imajo bistveno slabši ekonomski in
               socialni status, ter pripeljati do tega, tu se strinjam s tistimi, ki ste
               razpravljali v smeri skrajšanja zaključka študija in čim prejšnjega vstopa na trg
               dela. To se da, vendar študentom je treba dati pogoje. Jaz pravim tako, za študenta
               mora biti poskrbljeno, da ima topel obrok in toplo sobo, potem pa tisti, ki so
               sposobni, naj študirajo, ne pa tisti, ki študirajo do 30., 35. leta, ker imajo denar
               in si lahko to privoščijo. Tisti, ki pa ga nimajo, morajo delati prek študentskih
               servisov in tako dalje, vendar to ni dobro. Kot smo napovedali, bomo v Slovenski
               ljudski stranki pri zakonu, kot smo pri vseh vsebinskih zakonih vedno zelo konkretni
               in opozarjamo na nepravilnosti, pripravili vsebinske amandmaje. Če si bo vladna
               koalicija domislila, da bi vendarle bilo dobro kdaj tudi opozicijsko poslušati in
               vnesti naše amandmaje v zakon, ki bi seveda zakon izboljšali, da ne bomo dali zopet
               enega izmed tistih zakonov, ki ga bomo drugo leto po volitvah v prvih treh do šest
               mesecev morali spreminjati, ker sedaj že imamo precej velik kup te zakonodaje in te
               retorike o dobrih zakonih, o reformah in ne vem o čem vse še. Dejansko se pa pri
               ljudeh pozna iz dneva v dan. da so v slabšem statusu in položaju. Bog ne daj, da bi
               tudi ta zakon prinesel slabše stanje in položaj dijakov in študentov! Ampak takšen,
               kot je, nekaterih stvari ne izboljšuje, jih slabša, na to sem opozoril in bomo
               opozarjali. In pogoj, če bodo ti amandmaji tudi sprejeti, bo zakon imel našo podporo.
               Hvala lepa.</p>
            </sp>
            <sp xml:id="SDZ5-Redna-26-2011-03-28.sp107">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima dr. Anja Kopač Mrak, in sicer v imenu predlagatelja.</p>
            </sp>
            <sp xml:id="SDZ5-Redna-26-2011-03-28.sp108">

               <speaker>DR. ANJA KOPAČ MRAK:</speaker>

               <p>Hvala za besedo, gospod podpredsednik.</p>
               <p>Jaz bi se morda odzvala na nekatere predloge, ki so bili dani prej pri predstavitvi
               stališč poslanskih skupin. Najprej bi se zahvalila za vse predloge, ki so bili dani.
               Zakon dejansko predstavlja celovito ureditev na področju štipendiranja, povečuje
               preglednost tega sistema, predvsem je pomembna ta možnost kombiniranja različnih vrst
               štipendij, kjer si lahko posamezniki na ta način pridobijo višja sredstva za študij.
               Potem je pomembna ta novost, ki jo vpeljujemo z možnostjo pridobitve štipendij za
               deficitarnost, ki bo v bodoče imela vedno večjo vlogo. Pomembni so tudi nastavki, ki
               kažejo lažjo administrativno pot do sofinanciranja kadrovskih štipendij, ker je bilo
               večkrat izpostavljeno v sami diskusiji, da kadrovske štipendije ostajajo tiste, ki so
               neporabljene in da z njimi, če uspemo aktivirati ta potencial, ki ga imamo, zmoremo
               tudi zmanjševati ta neskladja na samem trgu dela med ponudbo in povpraševanjem. Tako
               je ena izmed osrednjih nalog spodbujanje kadrovskih štipendij in tudi štipendij za
               deficitarnost. Predvsem je pa treba omeniti tudi to, da želimo z zakonom spodbujati,
               da lahko dijaki iz socialno šibkejših družin nadaljujejo šolanje. Podatki, ko gledamo
               krivuljo otroških dodatkov, prejemnikih po različnih razredih, ugotovimo, da dejansko
               tisti iz najnižjih razredov otroškega dodatka, torej tisti, ki so upravičeni do
               najvišjega otroškega dodatka, v mnogo manjši meri nadaljujejo s študijem kot njihovi
               vrstniki iz višjih razredov otroških dodatkov. To je bil tudi eden izmed razlogov, da
               smo se odločili za spremembe na področju dodeljevanja otroških dodatkov in štipendij,
               pri čemer je treba izpostaviti, da to velja zgolj za državne štipendije, ne pa za
               druge vrste štipendij. Preden grem k vsebini, bi morda omenila še nekatere
               netočnosti, ki so se pojavile, ali pa špekulacije glede samega timinga zakona. Treba
               je povedati, da je bil predlog tega zakona v normativnem planu vlade že od lanskega
               leta, da se usklajujemo s predvsem s študenti in dijaki od lanskega leta, da je
               predvsem timing povezan s tem, če želimo, da je ta zakon sprejet in uveljavljen v
               letošnjem šolskem letu, je to skrajni rok. Rada pa bi zopet spomnila na zakon o
               uveljavljanju pravic iz javnih sredstev, ki je bil sprejet lanskega leta julija in bo
               stopil v veljavo 1. 6. letošnjega leta, in to je zakon, s katerim smo določali višje
               cenzuse za državne štipendije in pogoje, ki veljajo za državne štipendije. Današnja
               diskusija, ki se je vrtela o razmejitvi 18 let, da pod to starostjo so upravičeni
               otroci do otroškega dodatka in potem naprej državne štipendije, je bila ta diskusija
               opravljena predvsem pri sprejemanju zakona o uresničevanju pravic iz javnih sredstev.
               In jaz bi raje na temu mestu poudarila, da smo takrat že izpolnili obljubo glede več
               in višjih štipendij, ki so bile dane, ker v tistem času je potekala tudi priprava
               zakona o malem delu. S tem zakonm o štipendijah se dejansko samo implementira tisto,
               kar je bilo z zakonom o uveljavljanju pravic iz javnih sredstev dorečeno in predvsem
               druge dodatne ugodnosti na področju štipendiranja, ter da se uveljavlja celovita
               štipendijska politika. Če vas spomnim, pa verjetno ni potrebno reči, da zakon
               absolutno ni potreben, predvsem če izhajamo, da smo leta 2009 morali dvigovati
               cenzus, ker se je z upoštevanjem otroškega dodatka v dohodek družine zgodilo, da so
               prejemniki državnih štipendij upadali, zato ena izmed prvih stvari, ki smo jih
               ministrstvu predlagali in jih je Vlada sprejela, je bilo zvišanje cenzusa. Na tej
               podlagi smo potem podelili več kot šest tisoč novih državnih štipendij. To so
               dejstva, ki jih je treba ob takšni diskusiji izpostaviti.</p>
               <p>Zdaj pa morda še malce o sami vsebini, glede te ločitve in diskusije o tem, zakaj
               smo se odločili, da postavimo mejo osemnajst let za državne štipendije. Treba je
               poudariti, kot sem že prej rekla, ko pogledamo, kdo dobiva otroške dodatke po
               osemnajstem letu, ugotavljamo, da jih dobivajo predvsem otroci iz družin, ki so
               boljše stoječe družine, torej višji dohodkovni razredi, medtem ko tisti nižji
               dejansko v manjši meri nadaljujejo sam študij. Zato smo želeli s to spremembo
               predvsem to, da od osemnajstega leta damo štipendije, da damo te štipendije širšemu
               krogu in predvsem da so te štipendije višje. To smo s tem predlogom in že z zakonom o
               uresničevanju pravic iz javnih sredstev dosegli. Tam smo dvignili cenzus, kar je
               ključno za določitev kroga, kdo je upravičen do teh štipendij, s 64 % do 70 %
               minimalne plače, kar je znašalo približno 380 evrov na družinskega člana, smo sedaj
               povišali na 64 evrov povprečne plače na družinskega člana, kar znaša trenutno 630
               evrov. Vsi ti bodo upravičeni do državnih štipendij, ki pa so tudi višje, tako kot
               sem že prej povedala. Prej je bilo z vsemi dodatki, ker državna štipendija je bila
               pred tem sestavljena iz dodatka na dohodek, iz osnovne štipendije, dodatka za prevoz,
               za deficitarnost, za bivanje, uspeh in posebne potrebe in je skupaj znašala
               maksimalno 331 evrov. Če seštejemo vse maksimalne vrednosti, dodatke, pridemo preko
               400 evrov. Zvišali smo tudi samo višino štipendije, pri čemer je treba poudariti, da
               je osnovna štipendija zdaj po novi ureditvi, ki jo določa že zakon o uveljavljanju
               pravic iz javnih sredstev in ga ta zakon samo povzema, da osnovni znesek štipendije
               zanaša od 70 do 190 evrov, potem so pa opredeljeni trije različni dodatki, in sicer
               dodatek za oddaljenost, ki se giblje med 25 in 130 evrov in je višji od sedanjega, ko
               je znašal najvišji 100 evrov. Potem imamo dodatek za uspeh, ki je določen v razponu
               med 16 in 40 evrov, sedaj je znašal od 20 do 37,72 evra. Potem imamo pa dodatek za
               štipendista s posebnimi potrebami, ki ostaja enak in znaša približno 50 evrov.</p>
               <p>Poleg tega je pa rešitev, kar se tiče otroškega dodatka, ki smo ga dvignili za
               dijake med petnajstim in osemnajstim letom, s tem dvigom smo namreč želeli
               kompenzirati predvsem ta socialni del štipendije, ki je bil v preteklosti del državne
               štipendije, to je bila višina, ki jo je dobil posameznik znotraj državne štipendije
               zaradi dohodkovnega položaja svoje družine in je znašal med 54,96 evra do 21,56 evra.
               Če pogledate, smo dejansko prav za toliko dvigovali tudi otroški dodatek v tej
               skupini od petnajst do osemnajst let, s čimer smo želeli to kompenzirati. Poleg tega
               ne smemo pozabiti na, v zakonu o uresničevanju pravic iz javnih sredstev opredeljeno,
               višino denarne socialne pomoči. Ta vlada je dvignila v času najvišje gospodarske in
               finančne krize znesek minimalnega dohodka z 229 evrov na 288 evrov. Prej v času
               gospodarske krize to ni bilo mogoče. In zanimivo je to, da smo bistveno spremenili
               ponder za otroka, ki prebiva v družini. Če pogledamo, v zdajšnjem zakonu velja, da
               dobi družina minimalni dohodek 226 evrov, pri čemer se otrok šteje 0,3. To je, ne
               boste verjeli, 67,8 evrov. Sedaj v zakonu o uresničevanju pravic iz javnih sredstev,
               sprejetem lansko leto, je osnovna višina 288 evrov, ponder za otroka pa znaša 0,7 %,
               to je 201 evro in za dijake smo ga povišali prav zaradi tega in znaša 0,89, kar
               predstavlja 256,32 evra. Ko smo ojačali prejemanje denarnosocialnih pomoči in
               ponderje za otroke v teh družinah, smo dejansko kompenzirali nemožnost pridobitve
               državne štipendije za tiste v dohodkovnem razredu prvega in drugega razreda otroških
               dodatkov. Treba je gledati kršitve v celovito predlaganih zakonih, ki jih je Državni
               zbor že sprejel.</p>
               <p>Ko govorimo o državnih <gap n="..."/></p>
            </sp>
            <sp xml:id="SDZ5-Redna-26-2011-03-28.sp109">

               <speaker>PODPREDSEDNIK FRANCE CUKJATI:</speaker>

               <p>Dr. Mrakova, jaz bi vas prosil, da bi počasi končali, ker bomo prekinili sejo zaradi
               poslanskih vprašanj.</p>
            </sp>
            <sp xml:id="SDZ5-Redna-26-2011-03-28.sp110">

               <speaker>DR. ANJA KOPAČ MRAK:</speaker>

               <p>Samo še nekaj. Treba pa je poudariti tudi to, da pravica do drugih štipendij ostane,
               torej se ne izključuje. Dijak ima pravico do kadrovske štipendije, štipendije za
               deficitarnost. Torej samo do državne štipendije se omejuje, tudi Zoisovo štipendije
               pridobiva. Ohrani se in ostane enaka pravica do subvencije prevoza, ki smo jo v
               drugem in tretjem razredu otroškega dodatka tudi v zakonu o uresničevanju pravic iz
               javnih sredstev dvignili, ne pozabimo tudi na pravico do subvencioniranja dijaških
               domov, ki prav tako stane in ni spremenjena. Potem bomo pa nadaljevali kasneje.
               Hvala.</p>
            </sp>
            <sp xml:id="SDZ5-Redna-26-2011-03-28.sp111">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Zaradi poslanskih vprašanj, ki se bodo začela ob 15.uri uri, prekinjam to točko
               dnevnega reda in jo bomo nadaljevali danes po prekinjeni 1. točki dnevnega reda.
               Prekinjam torej 26. sejo zbora, ki jo bomo nadaljevali ob 15. uri z obravnavo 1.
               točke dnevnega reda, to je z vprašanji poslank in poslancev.</p>
               <stage type="time">(Seja je bila prekinjena ob 14.54.in se je nadaljevala ob 15. uri.)</stage>
            </sp>
            <sp xml:id="SDZ5-Redna-26-2011-03-28.sp112">

               <speaker>PREDSEDNIK DR. PAVEL GANTAR:</speaker>

               <p>Spoštovane poslanke, poslanci! Nadaljujemo s prekinjeno sejo.</p>
               <p>Prehajamo na <title>1. TOČKO DNEVNEGA REDA – VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 33
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom ter drugim
               odstavkom 245. člena Poslovnika Državnega zbora. Na prva tri vprašanja poslancev
               opozicije in poslansko vprašanje poslanca vladajoče koalicije bo odgovoril predsednik
               Vlade. Vsak poslanec ima za postavitev vprašanja na voljo tri minute. Predsednik
               Vlade, ministrice in ministri odgovorijo na vprašanje v največ petih minutah. Če je
               vprašanje postavljeno več ministrom, imajo vsi skupaj na voljo pet minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Poslanke in poslance prosim, da ste na to pozorni.
               Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ tri minute. Poslanec, ki postavi vprašanje,
               lahko zahteva, da se na naslednji seji opravi razprava o odgovoru predsednika Vlade,
               ministrice ali ministra. O tem odloči Državni zbor brez razprave. V primeru, da
               poslanec na postavljeno vprašanje danes ne bo dobil odgovora, mu morajo predsednik
               Vlade, ministrica ali minister v 30 dneh predložiti pisni odgovor. Poslanec, ki
               postavi vprašanje, na katerega ni odgovorjeno, lahko izjavi, da vztraja pri ustnem
               odgovoru. V tem primeru bom vprašanje uvrstil na naslednjo redno sejo Državnega
               zbora.</p>
               <p>V zvezi s to točko so se za danes opravičili naslednji ministri in ministrice: dr.
               Igor Lukšič, minister za šolstvo in šport, dr. Boštjan Žekš, minister brez resorja,
               odgovoren za področje odnosov med Republiko Slovenijo in avtohtono slovensko narodno
               skupnostjo v sosednjih državah ter med Republiko Slovenijo in Slovenci po svetu,
               Majda Širca, ministrica za kulturo, in mag. Mitja Gaspari, minister brez resorja,
               odgovoren za razvoj in evropske zadeve.</p>
               <p>Na klop ste prejeli pregled poslanskih vprašanj, na katera v poslovniškem roku ni
               bilo odgovorjeno.,Prehajamo na predstavitev poslanskih vprašanj. Kot rečeno, bo na
               prvi štiri vprašanja odgovarjal predsednik Vlade Borut Pahor. Poslansko vprašanje mu
               bo najprej zastavil mag. Radovan Žerjav iz Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-26-2011-03-28.sp113">

               <speaker>MAG. RADOVAN ŽERJAV:</speaker>

               <p>Hvala za besedo.</p>
               <p>Spoštovani predsednik Vlade, Vlada si je za prvo in glavno prioriteto do konca
               mandata zadala konsolidacijo javnih financ. O pokojninski reformi ne bom govoril.
               Zdravstvena reforma je pred vrati. Varčevanja v javnem sektorju ste se polotili z
               zamrznitvijo plač v javnem sektorju in delno zamrznitvijo usklajevanja pokojnin.
               Večina teh ukrepov gre na račun ljudi. Na drugi strani pa imamo državno upravo. V
               Slovenski ljudski stranki že ves čas opozarjamo, da bi državna uprava morala deliti
               usodo slovenskega gospodarstva. Pa je res tako? Število zaposlenih v javnem sektorju
               se je, kljub vsem izgovorom, v letu 2009 in 2010 povečalo za najmanj 4 tisoč 500
               oseb. Če pogledamo podatke dinamike mesečne realizacije odhodkov na postavki
               Materialni stroški, ki smo jo obravnavali, vidimo, da državna uprava na koncu leta
               porabi vse, kar ji je ostalo na posamezni postavki. Očitno nam kljub vsemu ni uspelo
               spremeniti potrošniške logike, funkcioniranja ministrstev in javne uprave.
               Zastrašujoč pa je podatek, ki smo ga dobili od ministra za finance, da pregleda nad
               porabo sredstev posrednih proračunskih uporabnikov sploh nimamo.</p>
               <p>Spoštovani predsednik Vlade, zanima me:</p>
               <p>Kaj konkretno boste storili, da boste zmanjšali število zaposlenih v javni upravi,
               kot ste obljubili na začetku mandata?</p>
               <p>Zanima me:</p>
               <p>Kaj konkretno boste storili, da se ukine praksa v državni upravi, da se na koncu
               leta porabi vse, kar je do takrat ostalo?</p>
               <p>Zanima me:</p>
               <p>Kaj konkretno boste storili, da boste pridobili nadzor nad porabo sredstev tudi pri
               posrednih proračunskih uporabnikih?</p>
               <p>In:</p>
               <p>Kako ministrstva spremljajo racionalnost in gospodarnost porabe sredstev, ki jih
               dodelijo posrednim proračunskim uporabnikom?</p>
               <p>Hvala lepa.</p>
            </sp>
            <sp xml:id="SDZ5-Redna-26-2011-03-28.sp114">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod Pahor.</p>
            </sp>
            <sp xml:id="SDZ5-Redna-26-2011-03-28.sp115">

               <speaker>BORUT PAHOR:</speaker>

               <p>Hvala lepa.</p>
               <p>Najprej glede prehitrega in netočnega zaključka, da večino varčevalnih ukrepov
               nosijo ljudje na svojih bremenih v razmerju z bremeni oziroma s težo, ki jih mora pri
               krizi nositi država. Slovenija je v primerjavi z vsemi ostalimi državami članicami EU
               na vrhu držav, glede na enega od bistvenih kazalcev, in to je prehod ljudi iz
               socialne stiske v trajno revščino. Slovenija se je v letih 2009 in 2010 temu grdemu
               in nepravičnemu fenomenu izognila. Drugič. Slovenija je v letih 2009 in 2010 s skoraj
               50 % povečanjem različnih oblik prispevkov pomagala ljudem, ki so se tako ali drugače
               znašli v stiski, da je slovenska družba sicer, ne samo po tistem prvem kazalcu, v
               vrhu evropskih držav po tem, kako so v Sloveniji naši ljudje čutili krizo glede na
               globino padca domačega proizvoda. To je treba na začetku povedati. Tisto, kar
               sprašujete in je treba jasno povedati, je tudi samo varčevanje države. Najprej
               število zaposlenih. Število zaposlenih v celotnem javnem sektorju se je od decembra
               2008, ko smo prevzeli mandat, do decembra 2010 povečalo za nekaj manj kot 3 tisoč in
               ne 4 tisoč 500 ljudi. Povečanje zajema vse osebe javnega prava – in zdaj bi rad
               povedal, zakaj to povečanje v javnem sektorju – torej tudi tiste, katerih
               ustanoviteljice so občine in se financirajo iz drugih virov, ne samo iz državnega
               proračuna in mi na to nimamo neposrednega vpliva. Moram pa pojasniti, kolega Žerjav,
               da je prišlo do povečanja zaposlenih, in o tem se tedensko kregamo na Vladi, zlasti
               zaradi tega, ker je bilo treba okrepiti, in tukaj znotraj državne uprave nismo uspeli
               narediti in nismo zmogli narediti zaradi strokovnih referenc, ki jih ljudje morajo
               imeti, ustreznih prerazporeditev, ampak na novo zaposliti ljudi, ki delajo pri pomoči
               starejšim, v vrtcih, v šolah in tako naprej.</p>
               <p>Kar se tiče zmanjševanja števila zaposlenih, se sklepi strogo izvajajo. V mandatu te
               vlade se je število zaposlenih v civilnih organih državne uprave zmanjšalo, in sicer
               v letu 2009 za 268, v letu 2010 za 411 zaposlenih. To seveda ne zajema Slovenske
               vojske in Uprave Republike Slovenije za izvrševanje kazenskih sankcij. Glede prakse
               povečane porabe ob koncu leta naj vam pojasnim, da restriktivno načrtovanje sredstev
               za posamezne namene že samo po sebi preprečuje, da bi prišlo na koncu leta do
               pospešenega trošenja, razen pri nekaterih projektih, ki sem jih povedal. V lanskem
               letu je minister za finance že v oktobru prepovedal prevzemanje novih obveznosti v
               breme tekočega proračunskega leta vsem neposrednim proračunskim uporabnikom in tako
               preprečil, da se ob koncu leta porabijo prevelika sredstva. Kaj z nadzorom v
               prihodnje? Zakon o javnih financah določa, da predstojniki neposrednega proračunskega
               uporabnika odgovarjajo za zakonitost, namenskost, učinkovitost in gospodarnost. Hočem
               vam torej povedati, da smo v okviru Vlade storili zelo veliko, da bi, prvič, breme
               stiske, ki ga je povzročila gospodarska kriza, ne prišlo na ramena socialno šibkih
               ljudi, v Sloveniji smo glede tega med najbolj uspešnimi državami. To je seveda
               znižalo konkurenčnost Slovenije, in to poskušamo odpraviti s strukturnimi reformami v
               letošnjem in v prihodnjih dveh letih. Drugič, da smo se lotili zmanjševanja stroškov
               v državni upravi, zmanjševanja števila zaposlenih v državni upravi, da tukaj v
               nadalje napovedujemo nove ukrepe in se bomo o njih tudi v tem visokem domu
               pogovarjali. Mimogrede, moj kabinet je v letih 2009, 2010 porabil za petino manj
               sredstev kot v prejšnjih letih, če pustim ob strani predsedovanje, ki je bilo seveda
               pogojeno s stroški, ki so stroški sui generis, za pol milijona, za eno petino manj
               sredstev. Od 37 zaposlenih pred tremi leti smo zdaj na 27 zaposlenih.</p>
            </sp>
            <sp xml:id="SDZ5-Redna-26-2011-03-28.sp116">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora mag. Žerjav?</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp117">

               <speaker>MAG. RADOVAN ŽERJAV:</speaker>

               <p> Prvo, kar bi morali storiti, spoštovani gospod predsednik, bi morali prepovedati
               ustanavljati nove agencije in nove urade. Skoraj skozi vsak zakon pride kakšna nova
               agencija ali pa nov urad. To bi bilo prvo, kar bi bilo treba storiti. Še več. Kakšno
               ukiniti, da ne bom rekel, ne kakšno, polovico ukiniti, pa se ne bi nič drastičnega v
               tej državi zgodilo.</p>
               <p>Kar se pa tiče trošenja na koncu leta. Jaz vam bom pokazal podatke, ki sem jih
               dobil, enkrat sem jih že v Državnem zboru kazal in podatki sami kažejo vse. Tukaj
               imam graf Ustavnega sodišča, poraba v mesecu decembru je za 235 % višja, kot je v
               povprečju od januarja do novembra. Državna volilna komisija, 250 % višja, Uprava za
               pomorstvo 203 %, Statistični urad 387 % – govorim za leto 2010, ker smo za leto 2009
               na to opozarjali – Urad Republike Slovenije za nadzor proračuna 455 %. Nekateri so se
               znašli in trošijo tudi v novembru 148 %, Ministrstvo za obrambo. Ministrstvo za
               notranje zadeve v novembru, ker decembra smo opozarjali, pa potem raje novembra, 269
               %. Urad za enake možnosti, ki je bil lani zmagovalec v decembru, je zdaj v novembru
               porabil skoraj za 300 %. Lahko bi vam pokazal še veliko takšnih grafov, kar kaže na
               to, spoštovani gospod predsednik Vlade, da nimamo reda v javni upravi, da direktorji
               posameznih uradov, agencij in tako naprej ne obvladujejo stroškov, sicer so taki
               grafi nemogoči. Kamorkoli v gospodarstvu boste šli, takšnih grafov ne boste videli.
           </p>
            </sp>
            <sp xml:id="SDZ5-Redna-26-2011-03-28.sp118">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-26-2011-03-28.sp119">

               <speaker>BORUT PAHOR:</speaker>

               <p>Glejte, od začetka mandata, to je bil mandat, ko je Slovenija stopila v recesijo, do
               danes se dejansko operativno tako rekoč iz tedna v teden pogovarjamo o tem, kako
               povečati disciplino pri porabi davkoplačevalskega denarja. Ali smo tako uspešni, kot
               bi si želeli? Ne. Ali smo bolj uspešni, kot smo bili kdajkoli doslej? Da.</p>
               <p>Prav gotovo je treba povedati nekaj številk ob tem, kar ste sami povedali, ki kažejo
               na to. Izdatki za pisarniški material, splošne storitve, zmanjšani za 24 milijonov v
               primerjavi z letom 2007 in 73 milijonov v primerjavi z letom 2008. Stroške
               reprezentance smo, na primer, v dveh letih zmanjšali skupno za 19 milijonov, lani za
               trikrat v primerjavi z letom 2007 in kar petkrat v primerjavi z letom 2008. Stroške
               službenih potovanj smo v dveh letih zmanjšali za 30 milijonov v primerjavi z letom
               2008 oziroma za 24 milijonov v primerjavi z letom 2007, ko ni bilo predsedovanja.
               Računovodske, revizijske, svetovalne storitve smo z dobrih 9 milijonov v letu 2008
               zmanjšali na 2 milijona. Stroške konferenc, simpozijev, seminarjev, strokovnega
               izobraževanja smo znižali za 12 milijonov. Stroške začasno najetih strokovnjakov,
               študentov smo znižali za 11 milijonov.</p>
               <p>Jaz ne trdim, da smo storili čisto vse, še je manevrskega prostora in še bomo
               trmoglavili pri tem, da ga bomo izpolnili. Kot sem povedal, če bomo hoteli uspeti –
               kot bom odgovarjal kasneje na eno od vprašanj – s paketom ukrepov za večjo
               konkurenčnost, bomo morali ljudem pravično in jasno, transparentno povedati, mi smo
               storili res vse, popraskali smo glede našega udobja in ugodja v državni upravi čisto
               vse, zdaj si lahko mirno pogledamo v oči in rečemo, tako si bomo razdelili breme za
               to, potem ko smo izplavali iz recesije, da bomo izšli iz krize kot uspešna država. V
               tem primeru mislim, da imamo uspeh. In mi se trudimo, ne samo ministrica za javno
               upravo, vsi se trudimo zmanjšati stroške državne uprave. In pri tem smo bistveno bolj
               uspešni, kot smo bili kadarkoli prej. Res pa je, da smo prislovično varčni Slovenci v
               dveh desetletjih naredili zelo drago državo, predrago za to, kar ustvarimo. In zdaj
               moramo delček za delčkom vse tisto, kar pomeni ugodje, vse tisto, kar pomeni udobje,
               in vse tisto, kar ni učinkovito, počasi porezati. In to tudi počnemo.</p>
            </sp>
            <sp xml:id="SDZ5-Redna-26-2011-03-28.sp120">

               <speaker>PREDSEDNIK DR. PAVEL GANTAR:</speaker>

               <p>Imate postopkovni predlog, mag. Žerjav?</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp121">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Predlagal bi, da na to temo v skladu s poslovnikom opravimo daljšo razpravo, ker je
               to pomembno. Pogovarjamo se o varčevanju, ko se hkrati pogovarjamo o nekaterih
               pomembnih reformah, ki bodo zelo, kako bi rekel, zarezale v naša življenja v
               Sloveniji, o pokojninski, zdravstveni in tako naprej. Zato je varčevanje v javni
               upravi izrednega pomena. Grafi, ki sem jih kazal, so narejeni na osnovi podatkov, ki
               smo jih dobili z Ministrstva za finance, niso izmišljeni, in kažejo na to, da poraba
               vsaj na tej postavki, ko govorimo o blagu in storitvah, ni racionalna. Takšnih
               postavk je v proračunu na stotine. Nismo preverjali drugih postavk, ker je nemogoče,
               ampak o tem se je treba začeti pogovarjati in spremeniti razmišljanje, tako imenovano
               potrošniško logiko, ki je v naši javni upravi. In še nekaj, podatek za mimogrede.
               Avstrijska Štajerska je v dveh letih zmanjšala oziroma privarčevala za milijardo in
               pol sredstev na 5 milijard visok proračun. Torej, vzemimo 10 milijard v dveh letih,
               privarčevali so milijardo in pol, na pet milijard oziroma 750 milijonov, če hočete.
               Mi pa govorimo o dveh milijardah primanjkljaja na letnem nivoju ali pa, če hočete, 7
               na 4 leta. Moramo se začeti pogovarjati o tem, spoštovani gospod predsednik Vlade, o
               resnem varčevanju, o drastičnem radikalnem varčevanju v državni upravi. To je moja
               intenca. Hvala lepa.</p>
            </sp>
            <sp xml:id="SDZ5-Redna-26-2011-03-28.sp122">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca mag. Radovana Žerjava, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil jutri, 29. marca 2011, v okviru glasovanj. Poslansko vprašanje predsedniku
               Vlade bo postavil Bogdan Barovič iz Poslanske skupine Slovenske nacionalne stranke.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp123">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Spoštovane kolegice, kolegi, ministrski zbor,
               gospod predsednik Vlade!</p>
               <p>Jaz imam luštne sosede, otroke, ki imajo zelo radi vlake. Se kar spoznajo in če jih
               vprašaš, najbolj poznajo japonski šinkansen, poznajo celo Orient Express in pa TGV.
               Tako kot vam, je tudi njim očitno najbolj všeč TGV. Sicer pravijo da zato, ker doseže
               574 km na uro. Da pa je Orient Express in da bo star 130 let leta 2013, tega pa še ne
               vedo. Smo se pogovarjali, kako vstopiti in izstopiti s tega vlaka, če pa hudimana
               vozi samo na relaciji Pariz–Strasbourg, ne pelje čez Slovenijo. Orient Express pelje
               od Dunaja do Strasbourga, vsaj malo bližje je, ampak noben ne pelje čez Slovenijo. Ko
               smo ugotovili, da lahko gremo v Pariz, smo pogledali, kakšna je cena vozovnice. Ta je
               pa vsaj zame in za kolege v Slovenski nacionalni stranki malo visoka. Povedal bom
               poljudno, manjše plače za Slovence, lažje odpuščanje delavcev, daljše delo za enako
               pokojnino, nadzor nad kreditiranjem občanov, ki tako ali tako ne morejo več živeti,
               samo s krediti še lahko, večji in poenoteni davki v državah, kar pomeni 25 % v eni
               državi, kjer je plača 2 tisoč evrov, je relativno dosti nižje, kot 25 % v Sloveniji,
               kjer je plača 500 in še nekaj evrov. Po navadi sem tudi povedal, če pa ne plačaš
               vozovnice, te pa z vlaka vržejo sredi poti, kar je pa še dosti težje.</p>
               <p>Iz tega poljudnega jezika in da ne boste rekli, da trmoglavimo s temi elementi cene,
               ki je dosti predraga za nas, se bom prelevil v birokratski jezik in vas bom vprašal,
               gospod predsednik, za ceno te vozovnice.</p>
               <p>Kateri konkretni ukrepi bodo sprejeti v Republiki Sloveniji za vstop v pakt za evro
               na področju spodbujanja konkurenčnosti, na področju spodbujanja zaposlovanja, na
               področju izboljšanja vzdržnosti javnih financ, na področju okrepitve finančne
               stabilnosti?</p>
               <p>Kdaj bodo sprejeti ti ukrepi, v kakšni obliki in kakšne posledice bodo imeli
               kratkoročno na slovenski narod?</p>
               <p>Hvala.</p>
            </sp>
            <sp xml:id="SDZ5-Redna-26-2011-03-28.sp124">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-26-2011-03-28.sp125">

               <speaker>BORUT PAHOR:</speaker>

               <p>Hvala lepa.</p>
               <p>Najprej odgovor na vaše vprašanje. Z mandatom Vlade in ob predhodnem konsultiranju z
               odboroma za evropske zadeve in tudi za zunanje zadeve v Državnem zboru, zlasti z
               mandatom Vlade, ki je v četrtek prejšnji teden sprejela osnutek paketa 20 ukrepov na
               štirih področjih, sem seznanil svoje kolegice in kolege na seji Evropskega sveta v
               četrtek in petek. Osnutek pravim zato, ker ga za razliko od štirih držav, ki so
               program pakta za evro, to je ta vozovnica, o kateri govorite, že oddali, to so
               Nemčija, Francija, Španija in Belgija, Jasno je, zakaj sta pohiteli Španija in
               Belgija. Obe sta, ko gre za varnost na tem radarju, nekje vmes med tistimi, ki so v
               nevarni coni, in tistimi, ki smo za enkrat še vedno v varni coni. Samo mimogrede, da
               kasneje ne pozabim – sprejetje pokojninske reforme v Španiji je odločilno vplivalo na
               pomiritev trgov in na zaustavitev padanja bonitetne ocene te države. In ta država se
               je glede varnosti zelo pomaknila na varno stran radarja – samo toliko o potrebnosti
               in nujnosti nekaterih pomembnih reform. Portugalski to ni uspelo. Vlada kolega
               Sokrateša ni uspela s paketom reform, kljub temu da je prej dobila soglasje od
               socialnih partnerjev in tudi iz opozicije. Vlada je padla, za dva meseca je
               ustavljena reformna politika, Lizbona je bila v petek že <q>"downgrade"</q> oziroma je bil
               padec bonitetne ocene za en razred. Ni treba, da se to nam zgodi, zato predlagam, da
               v pogovoru s socialnimi partnerji prediskutiramo naslednji paket, to je osnutek
               ukrepov, ki bo tudi predmet usklajevanja z opozicijo.</p>
               <p>Kar se tiče spodbujanje konkurenčnosti. Omejitev rasti stroškov dela, spodbujanje
               internacionalizacije in tujih neposrednih investicij, dogovor socialnih partnerjev o
               ključnih zavezah za spodbujanje rasti, izboljšali bomo poslovno okolje, spodbujali
               raziskave in razvoj za učinkovitejše šolstvo. Naj povem, da imajo vsi ti ukrepi, ker
               so razdelani, jih boste dobili, če jih že nimate – mislim, da so obešeni na naši
               spletni strani – tudi bom rekel ali ukrepe v obliki uredb, odločitev Vlade ali
               predlogov sprememb zakonov. Na področju spodbujanja zaposlovanja, drugi cilj,
               spodbujanje varne prožnosti, povečanje zaposlenosti, omejevanje neformalnih oblik
               dela. Na tretjem področju, kar se tiče vzdržnosti javnih financ, dosledno
               uveljavljanje nacionalnega reformnega programa in pakta za stabilnost in rast,
               dolgoročna vzdržnost pokojninskega sistema. Mislim, da je to ključna stvar,
               doslednejše ciljanje socialnih dajatev – gre za tisto ničelno vstopno točko – na
               področju krepitve finančne stabilnosti pa izboljšanje razmer za rast z ustrezno
               ponudbo financiranja za podjetja, izboljšanje stabilnosti največjih slovenskih bank
               in prestrukturiranje bančnih portfeljev. Ne vem, če ste to mislili, ko ste spraševali
               o ceni za vozovnico. Mi smo se skupaj z drugimi državami zavezali za evropski
               mehanizem stabilnosti. Ta bo razpolagal – mislim, da je prav, da ta visoki zbor to ve
               – z 80 milijardami evrov vplačanega kapitala in 620 milijard evrov kapitala na
               vpoklic tudi v obliki poroštev. Kar se tiče ključa za delitev bremen, smo bili v
               Sloveniji uspešni. Mislim, da smo dosegli dodatno razbremenitev Slovenije, kolikor je
               bilo to pač mogoče, iz predlaganih 0,47 % na 0,42 %, ki je zdaj v obstoječem
               mehanizmu za finančno stabilnost. Slovenija bo tako prispevala 342 milijonov evrov
               kapitala, ki se v skladu z dogovorom plača v petih enakih letnih obrokih po 68
               milijonov letno od leta 2013 dalje. Poleg vplačanega kapitala bo Slovenija zagotovila
               tudi 2,65 milijarde nevplačanega kapitala. To vse zato, da evro ostane stabilen. V
               Sloveniji je evro prispeval k temu, da smo krizo lažje prebrodili. Slovenija je na
               varni strani držav v evrskem območju in če bomo izvedli večino teh ukrepov, bo tam
               tudi ostala.</p>
            </sp>
            <sp xml:id="SDZ5-Redna-26-2011-03-28.sp126">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora?</p>
               <p>Prosim, gospod Barovič.</p>
            </sp>
            <sp xml:id="SDZ5-Redna-26-2011-03-28.sp127">

               <speaker>BOGDAN BAROVIČ:</speaker>

               <p>Hvala lepa. Ja, dobesedno dopolnitev odgovora.</p>
               <p>Gospod premier, drži. Mi smo trenutno v začasnem kriznem mehanizmu, sodelujemo v
               njem, kjer bi mogoče povedali z drugimi številkami realno stanje, in sicer, da je
               treba trenutno veljavni začasni krizni mehanizem povečati z 250 na 440 milijard
               razpoložljivih sredstev, kar pomeni, da je treba povečati poroštva na 850 milijard.
               Med temi poroštveniki smo tudi mi. To bo držalo. In drugi mehanizem, ki se
               vzpostavlja od leta 2013 dalje, to je evropski stabilizacijski mehanizem, ki bo
               potreboval 500 milijard razpoložljivih sredstev, torej posojilnih zmožnost, za katere
               bomo Slovenci tudi morali tako kot pri začasnem mehanizmu prispevati svoj delež.</p>
               <p>Poleg tega bo evropski stabilizacijski mehanizem prinesel spremembe pri že naši
               aktivnosti, in sicer pri povečanju ročnosti kredita, ki ga je Slovenija dala Grčiji,
               in pri zmanjšanju obrestnih mer za ta kredit, ki smo ga dali Grčiji, kar, če
               odštejemo in seštejemo računovodsko, vidimo, da smo dosti na slabšem. Ampak vseeno,
               tisto vprašanje, ki sem vam ga zastavil, odgovora pa nisem dobil:</p>
               <p>Kaj to kratkoročno pomeni za Slovenijo?</p>
               <p>Za konec bom povedal ene besede mojega dragega prijatelja, pa vesel sem, da sem tudi
               jaz njegov prijatelj, angleškega Lorda Grenfielda, ki mi je rekel: <q>"My dear friend
               Bogdan, if you want to join the club, you have to respect the rules if the club
               respects your rules."</q> Ali v prevodu: <q>"Če se želiš pridružiti klubu, moraš spoštovati
               pravila, če klub spoštuje tudi tvoja pravila."</q> Me zanima, katera pravila smo dali mi
               temu klubu, da bi jih spoštoval. Hvala lepa.</p>
            </sp>
            <sp xml:id="SDZ5-Redna-26-2011-03-28.sp128">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-26-2011-03-28.sp129">

               <speaker>BORUT PAHOR:</speaker>

               <p>Poglejte, to je politično vprašanje prve kategorije: ali je stabilnost evra v našem
               nacionalnem interesu? Da, stabilnost evra je v našem nacionalnem interesu! V našem
               nacionalnem interesu je, da vsekakor ostanemo v prihodnje v trdni valutni skupini,
               kakor koli že ta skupina utegne dobiti svoje pojavne oblike v prihodnosti, ki je
               morda daljša od naslednjih desetih ali dvajsetih let. Stvari v mednarodni, tudi
               evropski, skupnosti se spreminjajo. Kakor koli že, evro je za nas pomemben, zato smo
               pripravljeni zanj tudi nekaj dati, ker imamo od njega ta hip več, kot zanj damo. Mi
               smo v proračunski politiki Evropske unije neto prejemnik sredstev in smo veliko bolj
               uspešni v letu 2010 glede porabe proračunskega denarja iz Bruslja, kot smo bili dve
               leti poprej. Mi sicer damo tako v začasni kot v trajni mehanizem vložek, ta je zdaj
               izračunan 0,427. Res je, jaz sem povedal pošteno, jaz mislim, da je potrebno, da to
               Slovenci vedo. Slovenija je glede na ustvarjen BDP med tistimi državami, ki bodo
               največ prispevale med vsemi novimi članicami. To je res, ker so naše gospodarske
               performanse ta hip najboljše med vsemi novimi članicami. Ustvarjeni produkt doma je
               pač takšen in mi smo ga uspeli zmanjšati na najnižjo možno raven, ker smo povedali,
               da se nam ne zdi prav, da tako majhna država, kot je Slovenija – ki je najbolj
               obremenjena spričo njenih gospodarski performans, glede na relativno nizek
               proračunski primanjkljaj in glede na nizek dolg, ne podcenjujem dejstva, da se je v
               zadnjih dveh letih podvojil, ampak da je še vedno pod 40 % – plačuje v ta skupni fond
               več kot druge države, ker ne moremo pristati na to<gap n="..."/> To pa moram tukaj povedati, da
               ne boste mislili, da gremo v Bruselj samo kimati. Tam se tudi borimo za svoje
               interese! In smo rekli, v redu, je v našem interesu, da evro ostane, bomo prispevali
               za njegovo stabilnost, bomo izvedli reforme doma, ne bomo pa, to pa moram povedati,
               ker sem to rekel na glas, ne bomo pa v Sloveniji izvajali reform, ki obremenjujejo
               naše ljudi in plačevali za države, kjer teh reform ne bodo izpolnjevale. To sem pa
               jasno dal vedeti in pričakujem od držav, kot so Irska, Grčija, Portugalska in druge
               države, ki so, bom rekel, na manj varni strani radarja, da gredo skozi reforme. Mi ne
               bomo šli skozi reforme, ki so mučne za nas in za naše ljudi, in plačevali za tiste
               države, ki se niso pripravljene spoprijeti s temi reformami. To pa ni fer, vsak mora
               prevzeti nase del bremena.</p>
            </sp>
            <sp xml:id="SDZ5-Redna-26-2011-03-28.sp130">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog?</p>
               <p>Prosim, gospod Barovič.</p>
            </sp>
            <sp xml:id="SDZ5-Redna-26-2011-03-28.sp131">

               <speaker>BOGDAN BAROVIČ:</speaker>

               <p>Hvala lepa.</p>
               <p>Jaz mislim, da je to velika sprememba ali pa velik korak, ki se tiče vseh ministrov
               vseh resorjev, vseh poslank in poslancev, ki bomo morali odločati, ali bo oblika tega
               pristopa zakonska ali pa bodo to uredbe, ki jih bo izdala Vlada. Vsekakor bodo ukrepi
               imeli velike posledice za Slovenke in Slovence. Glede na to, da tudi vi ne bi
               nasprotno mislili, da smo mi kar tako na pamet in a priori proti, na primer zakonu o
               upokojevanju ali pa zakonu o malem delu, ocenjujem, da bi bilo dobro, če bi opravili
               razpravo, kjer nam bi Vlada povedala, s katerimi elementi se v Bruslju bori za to, da
               doseže tudi Slovenija nekaj od te pomoči, ki jo daje. Zdi se mi to prav. Rad bi rekel
               eno. Mi vsi se zavedamo, da je potrebna nova pokojninska zakonodaja. Ampak veste, v
               Franciji so jo lahko izpeljali pri pokojnini, ki seže nekaj nad tisoč evrov neto.
               Nekoliko težje je tako formulo prenesti v slovenski model, kjer je pokojnina
               približno petsto evrov neto. Treba je sprejeti pokojninsko zakonodajo, treba je vanjo
               vključiti slovenski model, slovenski način življenja, slovenski način dela, slovensko
               stanje v gospodarstvu, slovensko zmožnost ljudi, slovensko izobrazbo. Zato menim, da
               je še več kot potrebno opraviti razpravo o paktu za evro in o evropskem
               stabilizacijskem mehanizmu, katerega član bomo. Zato je ta moj predlog dan v
               razmislek vsem. Hvala.</p>
            </sp>
            <sp xml:id="SDZ5-Redna-26-2011-03-28.sp132">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Bogdana Baroviča, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil jutri, 29. marca 2011, v okviru glasovanj.</p>
               <p>Poslansko vprašanje predsedniku Vlade bo predstavil Zvonko Černač iz Poslanske
               skupine Slovenske demokratske stranke.</p>
            </sp>
            <sp xml:id="SDZ5-Redna-26-2011-03-28.sp133">

               <speaker>ZVONKO ČERNAČ:</speaker>

               <p>Spoštovani predsednik Vlade, v odgovoru na enega od poslanskih vprašanj v preteklem
               letu ste dejali, da bo leto 2010 boljše od leta 2009. Danes vemo, da ste bili v zmoti
               tako glede realizacije proračuna kot glede splošnega stanja v državi. Vedno manj je
               proračunskih prihodkov, pri katerih so se zaradi negativne gospodarske rasti v letu
               2009 in minimalne v 2020 pomembno zmanjšali tudi davčni prilivi. Razkorak se
               povečuje, javni dolg tudi. Slovenija bo kmalu zadolžena toliko, kot je bila celotna
               bivša država, breme na posameznega državljana pa bo desetkrat večje. Na drugi strani
               v javnem sektorju, pri javni porabi ni opaziti varčevanja. Še več. Nadaljuje se stara
               miselnost, ko je treba porabiti, kar je planirano, tudi če zato ni nobene potrebe.
               Ustanovljene so bile številne paradržavne institucije, od katerih ni nobene nove
               dodane vrednosti. Upad gospodarske rasti, približno 60 tisoč več brezposelnih v
               zadnjih dveh letih pomeni manj prihodkov tudi z naslova prispevkov in davkov. Gre za
               razkorak nekje v višini milijarde evrov na letni ravni, ki ga je mogoče sanirati samo
               s povečevanjem števila delovnih mest. Če bi teh 60 tisoč ljudi, ki so brezposelni,
               delalo, ne bi bila potrebna nobena pokojninska reforma. Vendar Vlada ni šla z ukrepi
               v smeri ohranitve in ustvarjanja delovnih mest, pač pa je za pokrivanje proračunske
               luknje posegla po tako imenovani pokojninski reformi, kjer želi varčevati pri tistih,
               ki imajo že sedaj najnižje prejemke, posega po ukinitvi sosedske pomoči in po drugih
               številnih ukrepih, ki najbolj prizadenejo tiste, ki imajo že danes najmanj in komaj
               preživijo iz meseca v mesec. Vse to ne bi bilo treba, če bi Vlada preprečila
               nezakonito odlivanje milijonskih sredstev v evrih iz naših podjetij na račune v
               tujini, če bi ukrepe sprejemala na koži tistih, ki imajo, namesto na koži tistih, ki
               nimajo.</p>
               <p>Eden od takih primerov so tako imenovani <q>"missing traderji"</q>. Najbolj znani pa so ti
               tako imenovani <q>"davčni vrtiljaki"</q> pri izogibanju plačila davščin pri nakupih
               luksuznih avtomobilov, kjer vrednosti posameznih vozil presegajo 50 tisoč evrov ali
               celo 150 tisoč evrov. Tukaj se moram popraviti. Dejansko nekaterim gre v vašem
               mandatu bolje, kot je šlo v prejšnjem mandatu. Zanima me torej, spoštovani
               premier:</p>
               <p>Koliko znaša izpad z naslova neplačanih davščin tako imenovanih <q>"missing traderjev"</q>
               v letu 2010?</p>
               <p>Ali so v tem izpadu upoštevane tudi davščine od vozil, katerih kupci so bili visoki
               državni funkcionarji?</p>
               <p>Kaj bo Vlada storila v zvezi s tem?</p>
            </sp>
            <sp xml:id="SDZ5-Redna-26-2011-03-28.sp134">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-26-2011-03-28.sp135">

               <speaker>BORUT PAHOR:</speaker>

               <p>Stvari niso črno-bele glede tega, kako se odvija reguliranje krize in uspešnost
               Slovenije v tem procesu. Nekaj pa zagotovo drži. Leto 2010 je bilo za Slovenijo
               uspešnejše kot leto 2009, in upam, da si nihče ne želi, da bi se to črno leto 2009 še
               kdaj komurkoli pripetilo, katerikoli generaciji, kateremukoli parlamentu in
               vladi.</p>
               <p>V letu 2009 smo beležili, glede na leto 2008, če vzamemo začetek leta 2008 in konec
               leta 2009, za 15 % padec bruto domačega proizvoda. Vse je šlo navzdol, problemov je
               bilo neskončno. V letu 2010 znova beležimo pozitivno gospodarsko rast, ena od
               posledic prestrukturiranja gospodarstva, ki se v številnih kazalcih krepi, razen
               sektorja gradbeništva, pa je tudi povečanje deleža nezaposlenih. Ampak s
               prestrukturiranjem bodo prišla tudi nova delovna mesta, z neposrednimi investicijami
               – tujimi in domačimi, se bo ta slika popravila.</p>
               <p>Zdaj pa k vašemu vprašanju glede vrtiljakov. S tem problemom utaje DDV tipa
               vrtiljak, v katerem sodeluje tako imenovani, kot sem videl, <q>"missing trader"</q>
               družbeniki ali družbe, se v Sloveniji soočamo v večjem obsegu po vstopu v Evropsko
               unijo. S tem so bile soočene tudi vse stare države članice Evropske unije in žal
               Slovenija ni izjema. Zaradi ranljivosti sedanjega sistema davka na dodano vrednost za
               različne tipe zlorab je ustreznost skupnega sistema obdavčitve z DDV trenutno predmet
               v Evropski uniji resnih razprav. Evropska komisija je izdala zeleno knjigo o
               prihodnosti DDV-ja, s katero je začela obsežno posvetovanje o delovanju sedanjega
               sistema DDV in njegovi obliki v prihodnosti. Evropska komisija predvideva, da bo
               predloge zakonodajnih ukrepov pripravila do začetka prihodnjega leta. Slovenska
               davčna uprava je v boju zoper utaje DDV sprejela vrsto ukrepov, ki so skladni s
               priporočili Evropske komisije. Gre za ukrepe organizacijske narave, gre za
               učinkovitejši davčni nadzor sistemskih utaj DDV, na primer projektno vodenje nadzora,
               specializacija inšpektorjev, ustanovitev skupine za DDV na centralni ravni,
               ustanovitev hitre reakcijske inšpekcijske enote. Gre za ukrepe za povečanje
               prostovoljnega plačevanja davčnih obveznosti in vrsto zakonskih predlogov, ki
               povečujejo učinkovitost davčnega nadzora. Po podatkih slovenske davčne uprave je bilo
               v davčnoinšpekcijskih nadzorih v obdobju od januarja 2008 do decembra 2010
               ugotovljenih 294 tako imenovanih <q>"missing traderjev"</q>, po katerih sprašujete. Pri teh
               družbah je bilo identificiranih 2 tisoč 912 prejemnikov računov, katerih skupni
               znesek je znašal nekaj manj kot 307 milijonov evrov. Na podlagi preračunane stopnje
               DDV znaša ocenjena vrednost DDV 51 milijonov in nekaj. Davčna uprava je v omenjenem
               obdobju odvzela identifikacijsko številko za DDV 539 zavezancem. Ocena izgube DDV
               tako imenovanih <q>"missing traderjev"</q> v obdobju 2008–2011 znaša nekaj manj kot 94
               milijonov evrov za tri leta, v povprečju torej približno dobrih 30 milijonov letno.</p>
               <p>Poleg izgube DDV je verjetna tudi izguba vplačil drugih davkov in prispevkov, in
               sicer davka od dohodkov pravnih oseb, dohodnine in prispevkov za socialno varnost. V
               obdobju te vlade, v letih 2009 in 2010, je Davčni upravi uspelo z nadzori pri
               zavezancih, ki so prejemali fiktivne račune, uveljaviti odbitek vstopnega DDV na
               podlagi goljufije <q>"missing trader"</q> za približno 33 milijonov evrov davka na dodano
               vrednost, kar skladno s prej navedenim podatkom pomeni približno polovico v tem
               obdobju utajenega davka. To je spodbuden začetek, s katerim nismo zadovoljni, želimo,
               da se sleherna utaja davka prepreči. Gre za v bistvu vzgajanje davčne kulture, kot jo
               poznajo v davčno najbolj vzgojenih državah, kjer je popolnoma normalno, da se skupaj
               z drugimi vrednotami pri slehernem posamezniku in skupnosti razvije tudi vrednota
               pozornosti glede plačevanja davkov. Vsi, ki se tem obveznostim izognejo, nikakor niso
               ne razumljeni, ne sprejeti v družbi.</p>
            </sp>
            <sp xml:id="SDZ5-Redna-26-2011-03-28.sp136">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, Zvonko Černač.</p>
            </sp>
            <sp xml:id="SDZ5-Redna-26-2011-03-28.sp137">

               <speaker>ZVONKO ČERNAČ:</speaker>

               <p>Hvala lepa.</p>
               <p>Iz odgovora premiera sodim, da se zaveda, da gre za pomembno vprašanje. Tudi
               številka, ki je bila z njegove strani omenjena, 94 milijonov evrov, kaže na to. Ni pa
               bilo v enem delu odgovorjeno, ali je v tej številki tudi izpad z naslova avtomobilov
               visokih državnih funkcionarjev. Kot vemo, je bila v teh postopkih omenjena tudi
               ministrica za notranje zadeve, ki je v zvezi z navedbami medijev v tem postopku
               dejala, citiram: <q>"Vse moje davčne obveznosti so poravnane, zato kategorično zanikam
               kakršno koli utajo davkov ter ponarejanje listin."</q> Konec citata. Davkarija v teh
               primerih, ko gre za navadne smrtnike, poseže po končnem kupcu. Davkarijo nič ne
               zanima, ali je ta končni kupec, ko gre za navadne smrtnike, vedel, da je šlo za
               davčni vrtiljak ali ne, ampak enostavno pobira davek tam, kjer ga je mogoče pobrati.
               Pri tem stališču se davkarija postavlja na stališče, da bi kupec v teh primerih na
               podlagi vseh okoliščinah, ki se pojavljajo v primeru davčnih vrtiljakov, moral
               vedeti, da sodeluje pri neobičajnih poslih dobavitelja in je zaradi tega solidarno
               odgovoren za to davčno obveznost. Davkarija ima tudi možnost zaplembe vozil v takih
               primerih in verjetno pri postopkih, ko gre za navadne smrtnike, se te stvari tudi
               tako počnejo. Iz odgovora, ki ste ga posredovali, je razbrati, da gre za pomembno
               vprašanje in pomembno rak rano v tem sistemu.</p>
               <p>Zaradi tega vas še enkrat sprašujem:</p>
               <p>Ali lahko zagotovite, da med neplačanimi davščinami pri nakupih vozil prek tako
               imenovanih <q>"missing traderjev"</q> oziroma davčnih vrtiljakov ni davščin od vozil članov
               Vlade in bivšega poslanca Socialnih demokratov, sedanjega podpredsednika Evropske
               investicijske banke, ki je bil na to mesto predlagan s strani Vlade?</p>
               <p>Izredno bom hvaležen za vaš neposredni odgovor na to vprašanje. Hvala lepa.</p>
            </sp>
            <sp xml:id="SDZ5-Redna-26-2011-03-28.sp138">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade.</p>
            </sp>
            <sp xml:id="SDZ5-Redna-26-2011-03-28.sp139">

               <speaker>BORUT PAHOR:</speaker>

               <p>Če bi me tako konkretno vprašali pred tem zasedanjem, bi zbral podatke. In prav
               gotovo veste, da ta hip na to vprašanje ne morem odgovoriti. Vam pa bom. Upam, da je
               to fer dogovor, ker v vašem vprašanju tega ni bilo in boste ta odgovor prejeli.</p>
               <p>Podpredsednika Evropske investicijske banke nisem vprašal, ali plačuje davke.
               Predpostavljam, da jih, in če jih ne, da bo sankcioniran, tako kot je sleherni drug
               državljan. In tako velja zame in za vse ostale člane in članice Vlade. Rad bi vam
               povedal, da sem bil prvi predsednik Vlade v dvajsetih letih, ki je obiskal Davčno
               upravo, da smo naložili Davčni upravi, da striktno izvaja tako svoje regularne naloge
               kot da dodatno sprejme ukrepe za nadzor nad plačevanjem davkov v Sloveniji. In smo
               imeli zaradi tega tudi boljše rezultate pri pobiranju davkov in ima Davčna uprava
               naloge za naprej. Tako da prosim, kar se načelnega stališča tiče, ga imate tukaj tudi
               s primerom. Bil sem prvi predsednik, ki je bil na Davčni upravi in sprejeli smo
               poročilo, sprejeli smo ukrepe na podlagi Davčne uprave. Mislim, da se borimo za to,
               da se zgradi davčna kultura v Sloveniji, ki bo taka, kot je na Nizozemskem. Rekel
               sem, kdor ne plačuje davkov, je nesprejemljiv za družbeno okolje. Ker vam ne bi želel
               reči nekaj, kar ta hip ne vem, drugače sicer menim, da nihče od nas ne zlorablja
               svojega položaja, da bi vplival na organe odločanja, ampak ker moram dati roko v
               ogenj za odgovor, ki ste ga konkretno postavili, vam bom v najkrajšem možnem času
               pisno odgovoril na vaše vprašanje. S podpredsednikom Evropske investicijske banke žal
               nisem govoril. Bom, bom dobil podatke, v kolikor mi to omogoča zakon. Aja, davčna
               tajna. Bomo skušali kljub temu dobiti<gap n="..."/> Zdaj, brez zamere. Jaz si tega nisem
               izmislil. Davčna tajna ni moja zamisel. Kolikor je mogoče, bomo delali transparentno,
               da bomo pri ljudeh odpravili sum, da se eni morajo, drugim se pa ni treba držati
               pravil. Kolikor mi je dano znotraj zakonskih določil, bomo pisno, gospod poslanec
               Černač, odgovorili na vaše vprašanje. Je tako v redu? Hvala.</p>
            </sp>
            <sp xml:id="SDZ5-Redna-26-2011-03-28.sp140">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog, gospod Černač?</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp141">

               <speaker>ZVONKO ČERNAČ:</speaker>

               <p>Hvala lepa.</p>
               <p>Predlagam, da se na podlagi Poslovnika Državnega zbora o odgovoru predsednika Vlade
               opravi razprava v Državnem zboru. Tudi iz njegovih izjav sem nekako začutil, da temu
               ne nasprotuje, in upam, da temu ne bodo nasprotovali tudi koalicijski poslanci.
               Predvsem zaradi tega, ker ne gre za tako enostavna vprašanja, kot je bilo mogoče
               slutiti iz odgovora premierja. Gre pa za velik problem. Premier je sam omenil, da je
               ta izpad v višini cca 100 milijonov evrov, kar ni majhen znesek. Veste, čemu vsemu se
               je morala država odpovedati: otroškim malicam in tako naprej, brezplačnim vrtcem, ker
               ni bilo dovolj sredstev. In gre tudi za vprašanje enakosti pred zakonom pri tem
               vprašanju. Povedal bom primer. Pred leti sem bil pri delu v poslanski pisarni
               seznanjen z nekim konkretnim primerom, ko je davkarija oziroma Durs obremenil s
               plačilom davka končnega kupca, kljub temu da ta ni vedel, da v predhodnih
               transakcijah davek ni bil plačan. Celo več, takrat mi je ta oseba prinesla
               dokumentacijo, iz katere je izhajalo, da je bil davek plačan. Vendar davkarija je
               bila takrat neomajna. Z izvršbo mu je blokirala celotno premoženje. Sicer je bil on v
               dobri veri pri tem in je moral sprožiti ustrezne pravdne postopke in dokazovati, da
               za neplačilo tega obračunanega pa neodtegnjenega dejansko plačanega davka ni vedel.
               Ko gre za navadne smrtnike, sem prepričan, da davkarija tudi danes dela na tak način.
               Ali dela tako tudi v primeru, ko so v postopke davčnih utaj vede ali nevede vpleteni
               visoki državni funkcionarji? Mislim, da je prav, da razprava odgovori na ta
               vprašanja. Razprava naj odgovori tudi na vprašanje, kako naj bodo preiskave v takih
               primerih učinkovite, če podrejeni preiskujejo nadrejene. Razprava naj odgovori na
               vprašanje, ali bi ne bilo smiselno uzakoniti preprečitve konflikta interesov v takih
               primerih. Razprava naj odgovori na vprašanje, kako zagotoviti enakost pred zakonom,
               ko so v postopke teh davčnih vrtiljakov vpleteni tisti, ki bedijo nad zakonitostjo,
               in kako naj javnost verjame, da bodo v takih primerih preiskave učinkovite, predvsem
               pa neodvisne. Razprava naj tudi odgovori na vprašanje, zakaj se enakost pred zakonom
               v tej državi vedno išče pri najšibkejših, ne pa tudi pri najmočnejših. Prej sem
               povedal konkreten primer, to je bila šibka stranka. Vendar ne glede na to in ne glede
               na to, da je bilo od te dejavnosti, katero so ji potem blokirali, odvisno preživetje
               nje in njene družine, ji to ni nič pomagalo.</p>
               <p>Zato mislim, da bi bilo prav, da razprava na koncu odgovori tudi na vprašanje,
               kakšna škoda, ne samo materialna, ki jo je omenil premier in smo videli, da ni
               majhna, nastaja Sloveniji zaradi utaj davkov pri <q>"missing traderjih"</q> oziroma teh
               davčnih vrtiljakih in na kakšen način jo preprečiti. Hvala lepa.</p>
            </sp>
            <sp xml:id="SDZ5-Redna-26-2011-03-28.sp142">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Zvona Černača, da Državni zbor na naslednji seji opravi razpravo
               o odgovoru predsednika Vlade na njegovo poslansko vprašanje, bo Državni zbor odločil
               jutri, 29. marca 2011, v okviru glasovanj.</p>
               <p>Poslansko vprašanje predsedniku Vlade bo postavil Dušan Kumer iz Poslanske skupine
               Socialnih demokratov.</p>
            </sp>
            <sp xml:id="SDZ5-Redna-26-2011-03-28.sp143">

               <speaker>DUŠAN KUMER:</speaker>

               <p>Hvala lepa, gospod predsednik. Spoštovani predsednik Vlade, ministri in ministrice!</p>
               <p>Ne glede na to, da ste, gospod predsednik, v okviru enega od današnjih vprašanj že
               govorili o zasedanju Evropskega sveta in o evro paktu, ki je bil 24. in 25. marca, na
               katerem je bila sprejeta tudi kar konkretna zaveza pakta za evro plus, je mogoče
               zanimivo še kakšno vprašanje. Namreč, pakt za evro v okviru obstoječih mehanizmov
               ekonomskega upravljanja poleg že dogovorjenih predvideva še dodatne ukrepe in
               konkretne zaveze držav članic za krepitev konkurenčnosti, ki bi jih države upoštevale
               v nacionalnem reformnem programu in programu stabilnosti. Pakt se osredotoča v
               glavnem na področja, ki so v pristojnosti držav članic tega pakta, in izbira
               specifičnega političnega ukrepanja za dosego ciljev bo ostala na odgovornosti
               posamezne članice tega pakta. Zato je Vlada Republike Slovenije pripravila
               srednjeročni fiskalni okvir kot podlago za program stabilnosti, ki bo vključeval
               ukrepe zniževanja primanjkljaja in bo poslan v Evropsko komisijo. Do takrat, do
               junija, bo pa pri nas potekalo iskanje najširšega socialnega konsenza. Na drugi
               strani pa je zniževanje primanjkljaja dejansko odvisno predvsem od ukrepov
               proračunske konsolidacije in izvedbe pokojninske reforme.</p>
               <p>Zaradi tega vas sprašujem:</p>
               <p>Kako bi ali bo Slovenija izvedla zmanjšanje primanjkljaja pod 3 % bruto družbenega
               proizvoda do leta 2013 v primeru padca pokojninske reforme in kakšne bi bile oziroma
               bodo socialne in ekonomske posledice v primeru neizvedbe fiskalne konsolidacija in
               pokojninske reforme?</p>
               <p>Dejansko je to vprašanje postavljeno v kontekstu upoštevanja zaveze pakta za evro
               plus in pakta stabilnosti o rasti v letih 2011 in 2012, ko bo treba nadaljevati s tem
               zmanjševanjem primanjkljaja sektorja države po 3 %.</p>
               <p>Prav tako je Evropski svet 24. in 25. marca obravnaval situacijo v Libiji, katere
               situacije in razmere prav tako vplivajo na ekonomske in gospodarske razmere držav
               članic Evropske unije.</p>
               <p>Zaradi tega vas sprašujem:</p>
               <p>Kakšno je najnovejše stališče Slovenije v zvezi s to situacijo v Libiji?</p>
            </sp>
            <sp xml:id="SDZ5-Redna-26-2011-03-28.sp144">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-26-2011-03-28.sp145">

               <speaker>BORUT PAHOR:</speaker>

               <p>Glejte, ta visoki zbor bi rad ob začetku razprave do sredine junija spodbudil h
               konstruktivnemu sodelovanju pri obravnavi paketa ukrepov znotraj pakta za evro. Da
               Vlada predlaga 20 teh ukrepov, skupaj z vami in socialnimi partnerji, bomo
               premislili, da dosežemo cilje, ki jih imajo te države, ki so v tem paktu, spodbujanje
               konkurenčnosti, zaposlovanja, finančna disciplina, javnofinančni vzdržen okvir. Da ne
               pozabim, pokojninska reforma je zdaj ključnega pomena. Že referendum o malem bo
               pomemben kazalec sposobnosti slovenske države, ne slovenske vlade – Vlada in
               parlament sta svoje opravila – ampak države, da izvaja reformno politiko. Prav tako
               bo to v, bom rekel, najbolj surovi obliki pokazala morebitna vložitev zahteve za
               referendum o pokojninski reformi. Če bi se izkazalo, da Slovenija, kljub temu da je
               politična volja, ker je bilo to sprejeto na ravni Vlade, da ima to potrebno politično
               večino v Državnem zboru, ker je bilo sprejeto v Državnem zboru, nima podpore med
               ljudmi, bi to pomenilo velik zelo nevaren signal za finančne trge v Evropi, v
               mednarodni skupnosti za Slovenijo.</p>
               <p>Španija se je potegnila iz nehvaležne situacije, kjer je bila tako rekoč ob robu s
               Portugalsko zaradi sprejetja pokojninske reforme. Šla je na 67 let, finančni trgi so
               dobili jasno sporočilo. Španija je sposobna regulirati reforme, ki so potrebne za
               javnofinančno vzdržnost, za konsolidacijo. In Španija danes ta hip ni tematizirana v
               Evropski uniji, ne na ECOFIN-u, ne na ravni predsednikov vlad. Če bo pokojninska
               reforma padla, potem bodo stroški na ramenih ljudi večji, obveznosti, ki jih bo
               morala Slovenija s pokojninsko reformo čez najkasneje leto dni sprejeti, pa večje in
               surovejše. Poglejte, kaj je rekel portugalski kolega Sokrateš, ko je bil odstopil s
               položaja predsednika Vlade. Rekel je: <q>"Za vsakega predsednika vlade je težko, če mora
               ljudem sugerirati, predlagati nepopularne ukrepe. Toda žal moram ugotoviti, da bo
               moral novi predsednik Vlade, ker je prišlo do nesprejetja teh, predlagati še bolj
               drastične."</q> To v Sloveniji ni potrebno. Mi imamo zdaj morda verjetno dva referenduma,
               kjer se bo potrdila volja tega visokega državnega zbora ob vseh nasprotovanjih in
               drugačnih mnenjih in upam, da bomo zlasti s pokojninsko reformo uspeli spraviti skozi
               enega od najpomembnejših ukrepov, ki jih predvideva pakt za evro za vse države, pakt
               plus, ker k njemu so pristopile še nekatere države, ki niso članice evra, želijo pa
               zlasti sprejeti ukrepe za povečanje konkurenčnosti. In poglejte, pokojninska reforma
               ni stvar nekega zelo velikega manevrskega prostora. Dejstvo je, da vse manj
               zaposlenih dela za vse več ljudi, ki so v pokoju. In če hočemo, da je ta sistem
               vzdržen, moramo temu prilagoditi nekatere nove instrumente. In samo to počnemo.
               Slovenija ne bo med državami, ki bo imela najbolj ostro pokojninsko shemo, bo med
               državami, ki bo imela po mojem mnenju ta hip pravično in jo bo treba verjetno čez
               čas, če se bo prebivalstvo v Sloveniji tako hitro staralo in če bomo imeli tako nizek
               prirast prebivalstva, verjetno čez deset let še popraviti.</p>
               <p>Libija. Naj bom zelo jasen. Jutri minister Žbogar odhaja v London na konferenco o
               Libiji, kjer bodo države članice Nata, Evropske unije, države, ki sodelujejo v
               sedanji koaliciji, ki je velika dvanajst držav, kjer bodo verjetno, upajmo,
               predstavniki Arabske lige in Afriške unije. Ena stvar naj bo popolnoma jasna, mislim,
               da je prav, da ta visoki dom to ve. Kot predsednik Vlade sem razumel in sem podprl na
               pristojnih organih, moji ministri pa na ravni njihovih kolegov in institucij,
               resolucije, deklaracije, ne nazadnje tudi Varnostnega sveta za pomoč ljudem, ki so se
               znašli kot talci režima, ki je uporabil nedopustna sredstva zato, da se ohrani na
               oblasti. Ta resolucija je pomembna, ker daje legitimiteto za uporabo sile, torej za
               vojaško udejstvovanje v Libiji, vendar pa moram povedati, to vojaško udejstvovanje
               mora biti v skladu in zgolj v okvirih resolucije Varnostnega sveta. To je pomembno,
               ker mojim kolegom tudi danes za naprej povem, in jutri gre minister Žbogar tudi s tem
               mandatom v London, slovenskega vojaka ne bomo poslali v Libijo niti v kakšno drugo
               državo v severni Afriki. Tega mandata<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp146">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod predsednik.</p>
               <p>Želite dopolnitev odgovora?</p>
               <p>Prosim, gospod Kumer.</p>
            </sp>
            <sp xml:id="SDZ5-Redna-26-2011-03-28.sp147">

               <speaker>DUŠAN KUMER:</speaker>

               <p>Hvala.</p>
               <p>Večkrat je bilo, in tudi danes, z vaše strani, gospod predsednik, izrečeno in
               posebej poudarjeno, da nesprejetje pokojninske reforme ni možnost, ki bi si jo
               Slovenija lahko privoščila.</p>
               <p>Zato še enkrat sprašujem:</p>
               <p>Kako bo Slovenija sledila cilju spodbujanja zaposlovanja vzdržanosti javnih financ
               in zagotavljanja socialne države v primeru padca pokojninske reforme?</p>
               <p>In še enkrat ponavljam vprašanje v zvezi z Libijo. Tudi mi smo iskali en kamenček v
               mozaiku reševanja naše gospodarske, socialne in ekonomske situacije tudi v zvezi z
               Libijo.</p>
               <p>Ali in kakšen vpliv bo imelo to na reševanje naše situacije?</p>
               <p>Ali bo to vplivalo na ekonomske in socialne ter gospodarske razmere znotraj držav
               Evropske unije?</p>
            </sp>
            <sp xml:id="SDZ5-Redna-26-2011-03-28.sp148">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade.</p>
            </sp>
            <sp xml:id="SDZ5-Redna-26-2011-03-28.sp149">

               <speaker>BORUT PAHOR:</speaker>

               <p>Ni bilo mogoče skriti, da sem želel odgovoriti na to vprašanje, ker je prav, da naši
               ljudje to vedo. Vsak ponedeljek se sestanemo trije ministri in upam, da bo to
               sestankovanje trajalo čim manj časa, ker bi to pomenilo, da so izredne razmere v
               mednarodni skupnosti mimo: minister za zunanje zadeve, ministrica za notranje zadeve,
               ministrica za obrambo, načelnik Generalštaba, obveščevalna skupnost v Sloveniji in
               seveda naši sodelavci. Obravnavamo ravnanje Slovenije. Za enkrat smo se odločali prav
               in smo bili, se mi zdi, na pravi strani zgodovine, na pravi strani moralnih in
               političnih ciljev, ki jih mora država, kot je demokratična in neodvisna Slovenija,
               sprejemati. Tisto, kar želim povedati, je, da se je zaradi dogodkov v Sredozemlju, v
               zalivu in širše mednarodna skupnost znašla v situaciji, ko je postala predvidljivost
               varnosti v mednarodni skupnosti bistveno manjša, kot je bila, in da moramo to
               upoštevati tudi pri naših domačih nalogah. Zato je pomembno, da povem, neposredno
               Slovenija ni v ničemer varnostno ogrožena. Drugič. Slovenija želi humanitarno
               prispevati k reševanju te krize. Tretjič. Slovenija bo v okviru Nata imela svoje
               častnike v vojaškem poveljevanju operacije v Libiji. Četrtič. Mi ne bomo, ne samo
               zato, ker tako pravi resolucija Varnostnega sveta, ampak tudi sicer, poslali vojakov
               na afriška tla. Petič. V mednarodni skupnosti, si bomo prizadevali za to, da se čim
               prej neha z uporabo sile nad protestniki, da se pride z jasnimi političnimi cilji v
               deklaracijah, ki bodo imele legalno osnovo v Varnostnem svetu Združenih narodov, ki
               bodo jasno določile politične cilje in s tem tudi jasno določile uporabo sile za
               njihovo dosego, da ne bi prišlo do situacije, ko bi uporaba sile na eni in drugi
               strani šla iz okvirov s političnim mandatom. Tukaj imamo mi jasna stališča, mislim,
               da smo lahko glede njih zadovoljni in da tudi mednarodna skupnost našo zunanjo
               politiko razume.</p>
               <p>Kar se tiče pokojninske reforme pa še enkrat: pokojninska reforma, če bo premet
               referenduma, morda bodo sindikati spoznali, da reforma, ki jo predlaga Vlada, ki jo
               je sprejel Državni zbor, ki jo je sprejel s kvalificirano večino, sploh ni tako oster
               ukrep v primerjavi z ukrepi, ki se sprejemajo. Če bo zavrnjena, bodo slabše živeli
               upokojenci, bomo slabše živeli nekaj časa vsi, ker bodo varčevalni ukrepi ostri. Ko
               se bo sprejemala nova pokojninska reforma, bo morala biti ta reforma – tudi zaradi
               sporočila finančnim trgom pa zaradi sankcioniranja javnofinančne situacije – še bolj
               drastična. Imamo priložnost, da, prvič, referenduma morda celo ni, če nas slišijo
               socialni partnerji, tokrat mislim na sindikate, če pa bo, pa si moramo skupaj
               prizadevati, da ne glede na to, kakšno smo imeli sicer mnenje o posameznih rešitvah
               znotraj te reforme, to reformo kot politični razred, kot javnost, kot država
               dobimo.</p>
            </sp>
            <sp xml:id="SDZ5-Redna-26-2011-03-28.sp150">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na odgovore na poslanska vprašanja, postavljena na 25. seji zbora.
               Ministrica za gospodarstvo mag. Darja Radić bo odgovorila najprej na vprašanje
               Rudolfa Petana v zvezi s problematiko tihih družb.</p>
               <p>Prosim ministrica, če kar odgovorite. Gospod Petan je vprašanje že postavil
               prejšnjič in ne bo zdaj postavljanja vprašanj.</p>
            </sp>
            <sp xml:id="SDZ5-Redna-26-2011-03-28.sp151">

               <speaker>MAG. DARJA RADIĆ:</speaker>

               <p>Hvala lepa.</p>
               <p>V zvezi s tem vprašanjem mu odgovarjam, kaj smo naredili za preprečevanje zlorab
               tihih družb. Na Ministrstvu za gospodarstvo smo pripravili Predlog zakona o
               spremembah Zakona o gospodarskih družbah, ki ga je Vlada 24. februarja tudi potrdila.
               Po tem predlogu zakona se ureja reševanje konflikta interesov in tako določa, da
               poslovodja, prokurist, izvršni direktor ene družbe sklepa posel z drugo družbo, v
               kateri ima sam ali njegov ožji družinski član ali vsi skupaj delež, ki dosega
               desetino osnovnega kapitala, ali pa če je sam ali njegov ožji družinski član tihi
               družbenik ali je na kakšni drugi pravni podlagi deležen na dobičku družbe le, če s
               tem poslom soglaša tudi nadzorni svet družbe, drugače je takšen posel ničen.</p>
               <p>Če pa je delež v takšnem podjetju manjši od desetine osnovnega kapitala, pa mora
               poslovodja o sklenitvi posla v roku treh delovnih dni obvestiti nadzorni svet. Poleg
               tega je Vlada 17. februarja sprejela sklep o posebnih priporočilih glede tihih družb,
               ki se pa nanašajo na agencijo za opravljanje s kapitalskimi naložbami in se seveda
               nanašajo na podjetja, ki so v pretežni ali v kakršnikoli lasti države, in tukaj je
               Vlada priporočila agenciji, da v svoj kodeks vključi nezdružljivost opravljanja
               funkcije člana organa vodenja in nadzora ene gospodarske družbe s funkcijo tihega
               družbenika v drugi kapitalski družbi, če ti dve družbi med seboj poslujeta in da med
               pogoje za imenovanje članov organa vodenja in nadzora teh družb vključi tudi izjavo,
               ali je tihi družbenik v drugih družbah, in če je, v katerih. S temi dopolnili Zakona
               o gospodarskih družbah po našem mnenju ustrezno izboljšujemo urejanje poslovanja
               tihih družb v slovenski zakonodaji. Hvala.</p>
            </sp>
            <sp xml:id="SDZ5-Redna-26-2011-03-28.sp152">

               <speaker>PREDSEDNIK DR. PAVEL GANTAR:</speaker>

               <p>Aliželite dopolnitev odgovora?</p>
               <p>Prosim, gospod Petan.</p>
            </sp>
            <sp xml:id="SDZ5-Redna-26-2011-03-28.sp153">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Moram povedati, da ravno tega sem se bal, kar mi je zdaj odgovorili, ministrica. Za
               osvežitev spomina. To vprašanje sem jaz postavil že pred enim mesecem. Ker je bila
               takrat ministrica odsotna, mi ni mogla odgovoriti. Med tem časom pa smo v Državnemu
               zboru obravnavali predlog, kako bi rešili problematiko tihih družb po zakonu, ki samo
               ga predlagali v Slovenski demokratski stranki. Tam smo pa k zadevi, glede na
               slovenske razmere, pristopili radikalno. To pomeni, da se tihe družbe morajo
               obelodaniti, kot se temu reče in ni nobenih problemov. Nobenemu ni treba dajati
               nobenih izjav, nihče se ne bo nikoli zlagal. Zadeva je jasna. Ta zakon je bil s
               strani koalicije gladko zavrnjen. Kolikor sem seznanjen, je v Državnem zboru že
               predlog, ki ga je pripravila Vlada. Matično delovno telo tega predloga še ni
               obravnavalo. Ampak glede na rešitve, ki sem si jih ogledal že prej in ministrica je
               deloma tudi pojasnila, za kaj gre, se tu postavlja določeno vprašanje. Moje mnenje in
               mnenje marsikoga drugega, tudi strokovnjakov, je, da je ta zakon neke vrste blažev
               žegen, škodoval ne bo, koristil pa tudi veliko ne bo, ker zopet vse stoji na nekih
               moralnih temeljih. To se pravi, vodilni v firmi bodo morali povedati, če so kje tihi
               družabniki. In če ne bodo povedali, po slovenskih merilih je to nekaj čisto
               običajnega, se bodo zopet sklepale pogodbe, recimo, s samim seboj. Kdo bo kdaj
               odkril, če so pa družbe še vedno tihe? Nihče pa ne bo priznal, da je tihi družabnik v
               firmi, s katero sklepa. To se pravi, zopet je nekaj skritega. Dejansko se ne ve, da
               si tihi družabnik. Zato menim, da ta zakon sicer ne bo naredil škode, koristi pa
               veliko ne bo naredil. Za slovenske razmere bi bila edina rešitev zakon, ki smo ga
               predlagali v SDS, da se tihe družbe obelodanijo.</p>
               <p>In še to bi dejal. Naše mnenje je, da tu ne bi prišli nič v navzkrižje z evropsko
               zakonodajo. Če bi se pa kdo hotel za to zapeti, bi pa to lahko. Zato sprašujem, če
               imate kakšno boljšo rešitev.</p>
            </sp>
            <sp xml:id="SDZ5-Redna-26-2011-03-28.sp154">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Petan.</p>
               <p>Ministrica mag. Darja Radić, prosim.</p>
            </sp>
            <sp xml:id="SDZ5-Redna-26-2011-03-28.sp155">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Mi smo o tem predlogu poslancev SDS že razpravljali. Že takrat sem povedala, da,
               seveda, najlažje je, da iz zakona črtaš poglavje, ki ureja en določen pogodbeni
               odnos. Tukaj moramo reči, da gre za pogodbeni odnos, za vlaganje nekoga v eno drugo
               družbo, in potem rečemo, da je zadeva rešena. Vendar smo že takrat povedali in trdim,
               da s tem ne rešimo nobenega problema. Do takih poslov bo še vedno lahko prihajalo,
               vendar verjetno na kakšen drug način. Zaradi tega smo predlagali ureditev, ki jo bo
               Državni zbor obravnaval verjetno čez nekaj tednov oziroma v naslednjih dneh. Po našem
               mnenju je ključno to, da tiste osebe, ki sklepajo te posle in so potem tudi
               poslovodje v drugih firmah, to razkrijejo. Jaz v odgovoru nisem povedala, v zakonu je
               to navedeno. Predvidene so tudi sankcije za tiste, ki teh izjav oziroma teh določb ne
               bodo upoštevali. Po mojem mnenju s temi spremembami dosegamo en napredek na tem
               področju in za tiste primere, kjer je treba, da se tihi družbeniki razkrijejo, da smo
               s temi spremembami to tudi zelo dobro uredili. Hvala lepa.</p>
            </sp>
            <sp xml:id="SDZ5-Redna-26-2011-03-28.sp156">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ministrica bo odgovorila na vprašanje mag. Radovana Žerjava v zvezi s problemi,
               povezanimi s propadom velikih slovenskih gradbenih podjetij.</p>
               <p>Prosim, gospa ministrica.</p>
            </sp>
            <sp xml:id="SDZ5-Redna-26-2011-03-28.sp157">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Moram reči, da zdaj prvič tako dogovarjam in me malo<gap n="..."/></p>
            </sp>
            <sp xml:id="SDZ5-Redna-26-2011-03-28.sp158">

               <speaker>PREDSEDNIK DR. PAVEL GANTAR:</speaker>

               <p>Bo še kar nekaj, se boste navadili<gap n="..."/></p>
            </sp>
            <sp xml:id="SDZ5-Redna-26-2011-03-28.sp159">

               <speaker>MAG. DARJA RADIĆ:</speaker>

               <p>Mogoče bi bilo boljše, če kar ponovim vprašanje. Tukaj gre za verižno ustanavljanje
               novih podjetij osebam, ki so kot lastniki ali pa direktorji že uničili ali spravili v
               prisilno poravnavo ali stečaj podjetja. Vprašanje je, kaj bomo naredili, da se ti
               pojavi preprečijo. Jaz bi tukaj v odgovoru najprej poudarila, da že obstoječa
               zakonodaja omogoča vrsto institutov za sankcioniranje zlorab oziroma za nepošteno
               ravnanje članov organov vodenja nadzora in ustanoviteljev oziroma družbenikov. To sem
               tudi večkrat že povedala. Dejstvo pa je, da se ta določila zakonov v pravni praksi
               zelo malo uporabljajo, se pravi zelo malo je bilo do sedaj pravzaprav tudi samih
               prijav zlorab in zaradi tega praktično v Sloveniji tudi sodna praksa s tega področja,
               ki bi preizkusila ustreznost sedanje zakonodaje, je pravzaprav zelo šibka oziroma je
               ni. Vendar zato jaz pravim, da teh stvari mogoče v sami zakonodaji se ne da rešiti
               oziroma bom zdaj povedala, kaj že vse zakonodaja za preprečevanje tovrstnih zlorab
               ponuja. Najprej imamo institut spregleda pravne osebnosti, potem imamo opredeljeno
               odškodninsko odgovornost članov organov vodenja ali nadzora, potem je predvidena
               posebna izredna revizija zaradi preveritve ustanovitvenih postopkov ter vodenja
               posameznih poslov družbe in uveljavljanje odškodninskih zahtevkov, potem je možen
               tudi izbris družbe iz sodnega ministra, če ima družba v sodni register kot poslovni
               naslov vpisan naslov, ki ne obstaja, na katerem ne sprejema pošiljk ali je na tem
               naslovu neznana, potem je treba tudi opozoriti, da imamo že v kazenskem zakoniku kar
               nekaj določb, ki določajo na primer kaznivost dejanja lažnega stečaja pa poslovne
               goljufije, oškodovanje upnikov in zlorabe položaja ali zaupanja pri gospodarski
               dejavnosti. Skratka, en cel kup je že določb, vendar dokler ne pride do kakšne
               prijave, toliko časa so te določbe samo črka na papirju. Tako v tem pogledu ne vidimo
               kakšnih posebnih potreb za spremembo zakonodaje na tem področju. Smo pa na
               Ministrstvu za gospodarstvo podrobno preučili že zdaj vso zakonodajo in med možnimi
               izboljšavami predvideli še možnost povečanega nadzora nad izvajanjem zakona o sodnem
               registru, in sicer določbo 4. točke tretjega odstavka 27. člena, ki ureja vsebino
               predloga za vpis v sodni register. Tam je predvidena cela vrsta izjav, ki jih mora
               dati vsak ustanovitelj pred vpisom družbe. Do zdaj se vsaka izjava oziroma resničnost
               izjave ni posebej preverjala, pa mogoče bi na tem področju malo več nadzora in tudi
               na ta način en prispevek k izboljšanju situacije.</p>
               <p>Kar se pa tiče drugega dela vprašanja, to je, kako bomo zagotovili dokončanje
               državnih infrastrukturnih investicij v dogovorjenih rokih v tistih primerih, ko so
               podjetja, ki so na javnih razpisih dobila posel že v stečajnih postopkih ali na samem
               pragu le-teh, pa naj najprej povem, da so bili v vprašanju izpostavljeni predvsem
               projekti s področja cestne infrastrukture, kjer te projekte v celoti izvaja družba
               Dars. Dars pač tukaj izbere izvajalca v skladu s pravili z zakonom o javnem
               naročanju. Seveda pa je Dars dolžan pri izvajanju investicij delovati v okviru rokov,
               ki so določeni z državnimi strateški načrti, kolikor je to seveda mogoče. Kar se tega
               vprašanja tiče, so situacije zelo različne, možne reakcije so tudi zelo različne. V
               primeru, če gre eno podjetje v stečaj, če je en izvajalec, je možen odstop od pogodbe
               in unovčitev bančne garancije za dobro izvedbo del. To smo že uporabili. Če je pa več
               izvajalcev, pa obstoji možnost, da potem, če nekdo od njih pride v stečaj, da potem
               drugi solidarno izpolnijo to ponudbo. Tudi take primere zdaj že koristimo in
               verjamem, da na ta način bomo prispevali k rešitvi teh problemov, ki se zdaj
               pojavljajo. Hvala.</p>
            </sp>
            <sp xml:id="SDZ5-Redna-26-2011-03-28.sp160">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Mag. Radovan Žerjav, prosim.</p>
            </sp>
            <sp xml:id="SDZ5-Redna-26-2011-03-28.sp161">

               <speaker>MAG. RADOVAN ŽERJAV:</speaker>

               <p>Hvala za ta odgovor, gospa ministra.</p>
               <p>Sicer zdaj malo pozno, ker je že dva meseca od tega minilo, pa bi rekel tako. Vsa ta
               zakonodaja, ki ste jo našteli, najbrž je, ampak več kot očitno ne daje rezultatov. Če
               bi ta zakonodaja, ves ta splet ali pa ves ta šopek zakonodaje dajal neke rezultate,
               najbrž ne bi imeli teh primerov, kot so, pa če vzamemo zdaj samo nekatera gradbena
               podjetja, kjer so lastniki, družbeniki in tako naprej zaradi pohlepa, grabežljivosti
               in še česa te firme olastninili, jih pripeljali do brezizhodnega položaja, sedaj
               ustanovili cel kup vzporednih, novih, ne vem kakšnih vse, firm, delno <q>"pretankali"</q>
               kapital, osnovna sredstva in tako naprej, delavce vrgli na cesto, za seboj pustili
               celotno razdejanje. Sedaj bi pa, kot da se nič ni zgodilo, s temi novimi podjetji kar
               naprej brez kakršnegakoli problema sodelovali naprej pri javnih naročilih, pri javnih
               investicijah in tako naprej. V teh dveh mesecih, od kar je bilo vprašanje
               zastavljeno, smo v Slovenski ljudski stranki vložili zakon o gospodarskih družbah, ki
               bi to veriženje, ustanavljanje novih podjetij kar tako počez in po dolgem preprečili.
               Mislim, da je nedopustno to, kar se dogaja. In očitno ta zakonodaja, ki jo v tem
               trenutku imamo napisano tako ali drugače, jaz ne bom sodil, ali je dobra ali ne, ne
               daje pravih rezultatov. Veste, obstoječe investicije, kar nekaj jih je, pa vzemiva
               samo avtocesto proti Gorenjski in Markovec, sta dve pomembni investiciji, ki
               pravzaprav stojita. Iščemo pa investicije po vsej Evropi in še širše. Za božjo voljo,
               dajmo to narediti! Tu na domačem dvorišču imamo investicije, pa se jih ne lotimo.
               Hvala lepa.</p>
            </sp>
            <sp xml:id="SDZ5-Redna-26-2011-03-28.sp162">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ministrica želite še odgovoriti?</p>
            </sp>
            <sp xml:id="SDZ5-Redna-26-2011-03-28.sp163">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Tako kot sem že rekla, vseh problemov se ne da rešiti samo tako, da stalno
               spreminjamo zakonodajo. Jaz sem želela pojasniti, da zakonodaja v tem delu je dovolj
               jasna. Problem je, da ne pride do uporabe teh zakonodajnih določil. Tukaj pa seveda
               je jasno, kdo lahko to naredi. Moram pa reči, jaz se opravičujem, na zadnji seji sem
               bila odsotna, v tem času se je tudi kar nekaj na tem področju naredilo, lahko tudi
               ugotavljamo, da pri predoru Markovec je sedaj prišlo do tiste rešitve, da je pač drug
               izvajalec prevzel gradnjo in se dela nadaljujejo. Nekaj podobnega se bo zgodilo tudi
               na gorenjski avtocesti in tudi na vseh ostalih investicijah tečejo postopki, s
               katerimi bi omogočili, da se investicije čim prej nadaljujejo. Strinjam se z vami, če
               kaj potrebuje ta država danes oziroma gradbeništvo, so to zagotovo investicije in
               gradbena dela.</p>
               <p>Kar se pa tiče samega vašega predloga za spremembo zakona o gospodarskih družbah, pa
               mislim, da bo ob obravnavi v Državnem zboru še dovolj prostora za izmenjavo mnenj.
               Hvala.</p>
            </sp>
            <sp xml:id="SDZ5-Redna-26-2011-03-28.sp164">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ministrica mag. Darja Radić bo odgovorila tudi na vprašanje Marjana Bezjaka v zvezi
               z aktom Evropske unije za enotni trg za visoko konkurenčno socialno-tržno
               gospodarstvo.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-26-2011-03-28.sp165">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Tukaj bi samo povedala, da Slovenija in Ministrstvo za gospodarstvo zelo aktivno
               sodeluje pri uresničevanju akta za enotni notranji trg in storitve. Gospod Bezjak je
               bil prisoten takrat, ko je bil komisar Barnier v Sloveniji, ko smo se pogovarjali o
               teh možnih ukrepih. Dejstvo je, da je v okviru tega akta predvidenih kar 50 ukrepov,
               s katerimi bi prispevali k vzpostavitvi enotnega notranjega trga in storitev. Že na
               samem evropskem nivoju, na nivoju EU je bilo določeno, da se vsem državam članicam
               dopusti možnost, da med temi 50 ukrepi izbere deset do dvanajst ukrepov, za katere
               misli, da so prioritetni, da bodo največ prispevali k vzpostavitvi enotnega trga. Mi
               smo znotraj Slovenije med ministrstvi in vsemi drugimi organi, ki so pomembni in
               sodelujejo pri razvoju notranjega trga in storitev, opravili razpravo in tudi
               identificirali deset takih prioritetnih ukrepov. Moram pa reči, da sem pa potem sama
               po obisku komisarja Barnierja na seznam prednostnih ukrepov vključila tudi socialno
               podjetništvo, kajti tudi komisar Barnier oziroma Evropska komisija postavlja socialno
               podjetništvo za pomemben segment za krepitev notranjega trga in zato smo tudi to
               prioriteto dodali. Ti predlogi so se zbirali do 28. februarja. Sedaj bodo na
               evropskem direktoratu to pregledali. Ko bomo dobili informacijo, kakšen je pa sedaj
               nabor prioritet vseh 27 držav, bomo o tem obvestili Državni zbor. Hvala lepa.</p>
            </sp>
            <sp xml:id="SDZ5-Redna-26-2011-03-28.sp166">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Marjan Bezjak.</p>
            </sp>
            <sp xml:id="SDZ5-Redna-26-2011-03-28.sp167">

               <speaker>MARJAN BEZJAK:</speaker>

               <p>Hvala za besedo. Lepo pozdravljeni, predsednik, ministrica, minister in vsi
               ostali!</p>
               <p>Res je že kar nekaj časa, odkar je bil evropski komisar Barnier pri nas v Sloveniji
               na delovnem obisku, kjer smo se seznanili z določenimi stvarmi. Pa kljub temu teh
               stvari, teh problematik ni nikjer zaslediti v javnosti.</p>
               <p>Zato je postavljeno to vprašanje in zato še moje dodatno vprašanje:</p>
               <p>Kaj bomo ali pa kaj bo ministrstvo ali država Slovenija naredila glede pakta
               konkurenčnosti v EU?</p>
               <p>Ali imamo mi na njihove predloge še kakšne boljše predloge, saj je smisel podajanja
               predlogov, da izluščimo na evropski ravni dejansko najboljše predloge ali najboljše
               stvari glede konkurenčnosti?</p>
               <p>Prav tako je v letu 2011 s strani premierja napovedana rast 1 do 2 %. Slovenski
               gospodarstveniki trdijo, da to ne drži.</p>
               <p>Zato bi prosil za obrazložitev: Ali je to tako ali ne?</p>
               <p>Brezposelnost v Sloveniji je presegla mejo 8 %. Sami vemo, da je preko 115 tisoč
               ljudi, ki so na zavodu za zaposlovanje. K temu bi morali prišteti še tujce, ki so
               delali pri nas, ki tu niso zajeti. Nemčijo so iz recesije potegnila mala in srednja
               podjetja.</p>
               <p>Ali v Sloveniji ne kaže tako?</p>
               <p>Prav tako me zanima glede socialnega podjetništva:</p>
               <p>Ali imamo<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp168">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Bezjak.</p>
               <p>Prosim, ministrica.</p>
            </sp>
            <sp xml:id="SDZ5-Redna-26-2011-03-28.sp169">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Se opravičujem, gospod Bezjak, to vprašanje se ne ujema ravno z vprašanjem, ki ste
               mi ga postavili. Tako bi morda za področje socialnega podjetništva odgovorila.
               Mislim, da je Slovenija na tem področju kar dejavna. V pripravi je celo zakon o
               socialnem podjetništvu, vendar to predstavlja samo podlago. Na tem področju je
               predvidenih še kar nekaj aktivnosti za vzpostavitev osnove podlag za uspešen razvoj,
               zagon in razvoj socialnega podjetništva v Sloveniji. Mislim, da smo tu tudi ena prvih
               držav v Evropi, ki so temu področju posvetile posebno pozornost. No, če smem
               povedati, prihodnji teden bo tu organizirana tudi mednarodna konferenca na temo
               socialnega podjetništva, ki se je bodo udeležili tudi številni nosilci socialnega
               podjetništva, med njimi tudi Jamey Oliver, kjer bodo poskušali to idejo socialnega
               podjetništva na čim bolj poljuden način predstaviti kot možnost javnosti.</p>
               <p>Kar se tiče samega pakta za konkurenčnost, lahko rečem, da so ukrepi, ki jih
               Slovenija sprejema na tem področju, popolnoma konkurenčni, če lahko tako rečem, z
               ostalimi predlogi. Dejstvo pa je, da niso pomembni samo ti dokumenti, ki se
               sprejemajo na ravni Evropske unije, še bolj pomembni so ukrepi in aktivnosti, ki jih
               izvajamo znotraj države. In tudi na tem področju mislim, da vsi ukrepi, ki smo jih do
               zdaj izvedli za oživitev gospodarstva, kažejo pozitivne rezultate. Ne nazadnje imamo
               13 % rast izvoza, gospodarstvo oživlja. Rast zaposlovanja bo sledila čez nekaj časa,
               vedno se to dogaja z zamikom. Tako na tem področju ocenjujem, da so bili ukrepi
               pravi, kratkoročni, predvsem pa so pomembni tisti dolgoročni ukrepi ali pa
               srednjeročni ukrepi, ki bodo dali rezultate v daljšem času, vendar so pa zelo
               pomembni. Govorim namreč o spodbujanju in sofinanciranju razvojnih aktivnosti
               podjetij v sofinanciranju inovacij, kajti to so tisti ukrepi, s katerimi so v
               podjetju v času krize zagotovili, da bodo po končani krizi imeli konkurenčne izdelke,
               s katerimi bomo lahko konkurirali na trgu. Hvala.</p>
            </sp>
            <sp xml:id="SDZ5-Redna-26-2011-03-28.sp170">

               <speaker>PREDSEDNIK DR. PAVEL GANTAR:</speaker>

               <p>Imate postopkovni predlog?</p>
            </sp>
            <sp xml:id="SDZ5-Redna-26-2011-03-28.sp171">

               <speaker>MARJAN BEZJAK:</speaker>

               <p>Jaz bi želel, da bi ministrica mag. Darja Radić dejansko dala v pisni obliki
               odgovor, kajti na koncu koncev je prav, da smo seznanjeni, v katero smer gremo v
               Sloveniji: ali bomo capljali vedno zadaj, kot capljamo, ali pa se bomo dejansko
               pridružili Evropi in skupaj soustvarjali boljši jutri v tej skupnosti. Hvala.</p>
            </sp>
            <sp xml:id="SDZ5-Redna-26-2011-03-28.sp172">

               <speaker>PREDSEDNIK DR. PAVEL GANTAR:</speaker>

               <p>Ministrica lahko da pisni odgovor na to vprašanje. Bi pa rad opozoril, da to
               vprašanje o socialnem podjetništvu strogo vzeto ni bilo del vprašanja, ki ste ga
               postavili, zato tukaj lahko ministrica odgovori ali pa ne in ji ne bomo mogli
               očitati, če na to vprašanje ne bo odgovorila. Sicer bi želel kolege opozoriti, da pri
               predlogih za dopolnitev odgovor ne odpirajo novih vprašanj in ne odpirajo novih tem.</p>
               <p>Ministrica bo odgovorila tudi na vprašanje Milenka Ziherla v zvezi s kakovostjo
               Blaga v Slovenskih trgovinah.</p>
               <p>Prosim, gospa ministrica.</p>
            </sp>
            <sp xml:id="SDZ5-Redna-26-2011-03-28.sp173">

               <speaker>MAG. DARJA RADIĆ:</speaker>

               <p>Hvala.</p>
               <p>V Sloveniji ureja splošno označevanje predpakiranih živil pravilnik o splošnem
               označevanju predpakiranih živih, ki povzema in je usklajen z evropsko direktivo na
               tem področju. V tem pravilniku so zapisane minimalne zahteve za označevanje
               predpakiranih živih, seveda pa ta pravilnik ne vključuje same navedbe cen. Obvezna je
               navedba imena, naslova ali firme, sedeža proizvajalca ali tistega, ki živilo pakira
               ali prodajalca, ki mora imeti naslov oziroma sedež v Evropski uniji in je tudi
               odgovorna oseba za označevanje živil po določbah navedenega pravilnika. Za živila, ki
               so uvožena iz držav, ki niso članice Evropske unije, pa je treba navesti tudi državo,
               kjer je bilo živilo proizvedeno. Pravilnik med obvezne podatke na označbi uvršča tudi
               podatek o kraju in državi porekla, vendar le v primeru, če bi izpustitev tega podatka
               lahko zavedla končnega potrošnika glede pravega porekla živila. Pravilnik tudi jasno
               navaja, da označbe na živilu ne smejo biti takšne, da bi lahko zavedle končnega
               potrošnika, zlasti glede njegove značilnosti, narave, lastnosti, izvora ali porekla,
               zastave, količine, roka uporabnosti, načina izdelave ali proizvodnje. Na Ministrstvu
               za gospodarstvo menimo, da označevanje živil, skladno s tem pravilnikom, ki povzema
               evropsko zakonodajo, zagotavlja potrošniku zadostne informacije o kakovosti in
               sestavi pa tudi o varnosti živila. K izboljšanju stanja na področju varne hrane pa bo
               pripomogel tudi zakon o promociji kmetijskih in živilskih proizvodov, ki ureja
               področje promocije teh proizvodov in katerega cilj je vzpostavitev in promocija
               široko zastopane nacionalne sheme kakovosti oziroma prostovoljne označbe proizvodov.
               Hvala.</p>
            </sp>
            <sp xml:id="SDZ5-Redna-26-2011-03-28.sp174">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Ziherl, ne bom dovolil, da bi ministrica še enkrat ponovila odgovor. Boste pa
               dali prostor za dopolnitev odgovora.</p>
            </sp>
            <sp xml:id="SDZ5-Redna-26-2011-03-28.sp175">

               <speaker>MILENKO ZIHERL:</speaker>

               <p>Hvala za besedo. Lep pozdrav obema, ministrici in ministru!</p>
               <p>Se opravičujem, ker pravkar poteka parlamentarna seja Globe in Sveta za varstvo
               okolja, podobna tema – kmetijstvo. Vendar pri vprašanju je nastal nek manjši
               nesporazum. Jaz v vprašanju sprašujem širše, ne samo živila, tudi drugi artikli se v
               trgovinah pojavljajo v enaki embalaži, pa so ali iz matične tovarne, to je , da ne
               bom delal reklame, v eni verigi trgovin, ali pa iz njenih podružnic. Pa ne bom rekel,
               da ni kvalitete, ampak so neke druge kvalitete, kar pa bi moralo biti posebej
               označeno, in verjetno posebna cenovna politika. Če je bil originalni izdelek vreden
               100 enot, potem naj bo ta druga zadeva vredna 90 in manj enot. Samo en primer, pralni
               prašek. Ne bom navedel proizvajalca, proizvajalec je iz Nemčije, sodobne metode, nima
               fosfatnih mehčalcev, ki jih bo tako ali tako evropska direktiva prepovedala, prašek s
               Češke ima fosfatne mehčalce, je manj učinkovit, škodljivejši za pralni stroj. In če
               imamo Svet za varstvo potrošnikov, ne da nas opozarja na to, da je embalaža keksov
               Jaffa napačne barve, ker škatle ne pojemo, ampak pojemo piškote, ampak naj začne z
               zadevo obveščati in osveščati potrošnike. Izdelek A je iz original tovarne, enak
               izdelek, enake barve škatle je pa pač nekoliko cenovno nižji. Potrošnik se potem
               odloča in se na ta način zaščiti.</p>
            </sp>
            <sp xml:id="SDZ5-Redna-26-2011-03-28.sp176">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ministrica, to je bila zahteva za dopolnitev odgovora.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp177">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Gospod Ziherl, jaz moram reči, da sem tudi zdaj videla, da se vprašanje ne nanaša
               samo na živilske proizvode. Vendar moj odgovor tudi v tem primeru, saj ste pravzaprav
               že sami to tudi izpostavili, ostaja enak. Tovrstne stvari in označevanje oziroma vse
               skupaj lahko izboljšamo z ukrepi za zaščito potrošnikov, predvsem z ukrepi za
               promocijo in osveščanje potrošnikov o kakovosti posameznih proizvodov in storitev, ki
               jih imamo na slovenskem trgu. V zvezi s tem lahko povem, da na Ministrstvu za
               gospodarstvo po enem manjšem zastoju, ki vam je seveda tudi znan, ki smo ga imeli na
               področju varstva potrošnikov, sestavljamo novo ekipo, pripravljamo tudi novo
               strategijo varstva potrošnikov, v kateri bodo pa ukrepi in aktivnosti ministrstva, ki
               jih bomo prenesli predvsem tudi na nevladni sektor, ker želimo čim več nevladnega
               sektorja na to področje angažirati. V tej strategiji je bil poudarek dan prav ukrepom
               in aktivnosti za osveščanje in informiranje potrošnikov o kakovosti blaga. Jaz sem
               prepričana, da bomo s tem prispevali tudi k rešitvi te problematike in teh odprtih
               vprašanj, ki jih naslavljate v vašem vprašanju. Hvala.</p>
            </sp>
            <sp xml:id="SDZ5-Redna-26-2011-03-28.sp178">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog?</p>
               <p>Prosim, gospod Milenko Ziherl.</p>
            </sp>
            <sp xml:id="SDZ5-Redna-26-2011-03-28.sp179">

               <speaker>MILENKO ZIHERL:</speaker>

               <p>Mislim, da je tema tako obširna, da se ne da v tem omejenem času obdelati, pa bi
               vseeno predlagal že ustaljeni predlog, da se na eni od naslednjih sej opravi širša
               razprava o odgovoru ministrice. Morda pa dopuščam alternativo, da tudi na eni od sej
               Odbora za gospodarstvo o tem razpravljamo. Sam sicer nisem član, vendar bomo videli v
               poslanski skupini, če so ostali člani zanimirani za to, pa bi morda koga od kolegov
               nadomestil ali pa se po delovnem postopku sam udeležil te seje. Morda še nekaj, ker
               časovno nisva bila usklajena. So primeri dobre prakse v avtomobilski industriji –
               prirejen je deželni model in ravno to oglašujejo, ves tisti, kič, šmuk in tako dalje
               so takoj dol pobrali in potem, recimo, pnevmatike niso Michelin, so Nokian in tako
               dalje in na ta način so pripravili volkswagen, slovenski model, in je bilo črno na
               belem napisano, tudi kupci so bili obveščeni, da je to iz Španije, in so se odločili,
               ker so bili pošteno informirani, toliko tisoč evrov manj, pa še vedno po njihovi
               oceni zadostna kvaliteta ali pa več evrov za original iz Wolfsburga. V primeru Opel
               mislim, da je bilo celo tako, da so se tako dobro spogajali, da je bila nevarnost, da
               pridejo iz drugih držav, iz enotnega evropskega trga, in pokupijo avtomobile,
               namenjene za slovenski trg. Rešili so se tako, da je bil obvezen lizing. Tudi če je
               bila za ta avto gotovina na roko, je bilo treba vzeti lizing, da so lahko kupili samo
               Slovenci, ker je bilo spogajano za slovensko stran. Povzetek tega: jasno, glasno,
               črno na belem je pisalo – to je to, to je to, po nekem naboru še vedno ustrezno,
               ampak je ravno ta nabor bil narejen za nižjo ceno. In če se vrnem nazaj na pralni
               prašek. Ne rečem, tisti je sigurno slabši, ampak cenovno in informativno je treba
               obvestiti prebivalce. Naj Svet za varstvo potrošnikov ne izgublja časa, saj stalno
               prebiram o nekih napačnih barvah, nevarnih barvah in naj se posveti tej zadevi.
               Seveda to ni zelo na ušesa in na kožo pisano veletrgovcem, ampak resnica je pa taka.
               Njihova naloga je zaščita potrošnikov, ne pa potuha veletrgovcem. Hvala lepa.</p>
            </sp>
            <sp xml:id="SDZ5-Redna-26-2011-03-28.sp180">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Milenka Ziherla, da Državni zbor na naslednji seji opravi
               razpravo o odgovoru ministrice za gospodarstvo na njegovo poslansko vprašanje, bo
               Državni zbor odločil jutri, 29. marca 2011, v okviru glasovanj.</p>
               <p>Ministrica mag. Darja Radić bo odgovorila še na vprašanje Vilija Trofenika v zvezi s
               problematiko javnega razpisa za pridobitev sredstev Evropskega sklada za regionalni
               razvoj – ESRR, razvojni centri slovenskega gospodarstva.</p>
            </sp>
            <sp xml:id="SDZ5-Redna-26-2011-03-28.sp181">

               <speaker>MAG. DARJA RADIĆ:</speaker>

               <p>Hvala.</p>
               <p>Tukaj je bilo postavljeno vprašanje, na kakšen način je bil kriterij bančne
               garancije uporabljen znotraj postopka ugotavljanja in izpolnjevanja pogojev in kako
               so se prispele vloge obravnavale glede na spremembe postavljenih pogojev na področju
               garancij.</p>
               <p>Najprej moram povedati, da je sam popravek te izjave, teksta v razpisni
               dokumentaciji, nastal na podlagi pogovora z bankami. Prvotno je bilo napisano, da
               mora garancija veljati do 31. 12. 2015 oziroma 30 dni po potrditvi končnega poročila
               o projektu. V popravku razpisne dokumentacije je prišlo samo do bolj jasne dikcije,
               in sicer se popravek glasi, da garancija velja 30 dni po potrditve končnega poročila
               o projektu oziroma najkasneje do 31. 12. 2015. S tem smo popravili možnost oziroma
               dvoumnost tistega prvega stavka, po katerem bi bilo pravzaprav možno zaključiti s tem
               projektom še po 31. 12. 2015, kar pa ne pride v poštev, ker morajo projekti biti
               najkasneje do 31. 12. 2015 zaključeni. S tem popravkom dikcije smo pa dali samo jasno
               vedeti, da garancija mora biti izdana do najkasneje 31. 12. 2015, lahko pa preneha
               tudi prej, če bo projekt prej zaključen, in sicer 30 dni po zaključku projekta.</p>
               <p>Kako smo ugotavljali te pogoje? Vloga je bila popolna, če so bili predloženi vsi
               zahtevani obrazci in dokumenti, tako kot je pri vseh razpisih. Med njimi je moral
               biti izpolnjen tudi obrazec 7, to je izjava banke, ki je rekla, da bo prijavitelj
               oziroma pogodbeni partner za izvedbo tega projekta dobil bančno garancijo prvovrstne
               banke v Republiki Sloveniji ali prvovrstne tuje banke v višini 50 % zaprošenih
               sredstev. Vse prijavitelje, ki so oddali nepopolne vloge, je komisija pozvala, da naj
               dopolnijo vloge. V primeru, da prijavitelj ni predložil izjave banke, pa se je vloga
               prijavitelja zavrgla kot nepopolna. Na koncu želim samo poudariti, da ta popravek, ki
               je bil narejen v razpisni dokumentaciji, ni imel nobenega vpliva na odločitev o
               ustreznosti vloge, ker je komisija potem upoštevala obe kombinaciji v izjavi iz točke
               1. Dejstvo pa je, da so vloge morale imeti priložene te izjave. Garancija je bila
               namreč eden od ključnih pogojev za to, da je bil projekt odobren, ker smo le na ta
               način lahko identificirali tiste projekte, ki so resni, ki imajo zadaj tudi resne in
               realne investitorje. Hvala.</p>
            </sp>
            <sp xml:id="SDZ5-Redna-26-2011-03-28.sp182">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Gospod Trofenik,prosim.</p>
            </sp>
            <sp xml:id="SDZ5-Redna-26-2011-03-28.sp183">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim!</p>
               <p>Z odgovorom, na žalost, ministrica, ne morem biti zadovoljen, ker gre za globoko
               vsebinsko razliko med zavezujočim in nezavezujočim, ampak na žalost bo o tem odločalo
               sodišče.</p>
               <p>Ponavljam, z razpisom ste omogočili to, kar ste sami v uvodnem stavku priznali, da
               so v resnici o razpisu odločale banke. Tako najdemo med prejemniki sredstev podjetja,
               katerih direktorji sedijo oziroma celo vodijo nadzorne svete bank; zanimivo, so pa
               med največjimi prejemniki sredstev. Prav verjetno ravno zaradi tega niste spoštovali
               Uredbe o enotni metodologiji za izdelavo programov za javna naročila investicijskega
               značaja, ki sledi smernicam Evropske komisije, in Priročnika za izdelavo analize
               stroškov in koristi investicijskih projektov, ki ga je izdala Službe Vlade Republike
               Slovenije za strukturno politiko in regionalni razvoj, saj v razpisu niste zahtevali
               predinvesticijske zasnove, ki ni samo formalnopravna potrebna, ampak je prej
               vsebinsko nujna pri odločanju o tako pomembnih sredstvih, ampak ste zahtevali le
               poslovni načrt in določili njegovo vsebino v nasprotju z omejeno uredbo. Dejstvo je,
               da če bi spoštovali omenjeno uredbo, velika podjetja ne bi dosegla tako imenovane
               finančne vrzeli in ne bi bila med prejemniki sredstev, saj se po evropskih smernicah
               projekti lahko financirajo le v obsegu izkazane finančne vrzeli. In tukaj je bistvo
               problema.</p>
               <p>Zaradi nespoštovanja že omenjene uredbe tudi niste imenovali medresorske komisije,
               ki bi jo morali, saj je večina projektov presegla vrednost 25 milijonov evrov, in
               sredstva razdelili posledično v nasprotju z intencami Uredbe Evropske komisije
               številka 800 iz leta 2008, da ne govorim o zakonu o razvojni pomoči Pomurju.</p>
               <p>Posledica takšnega razpisa je dejstvo, da so pridobila ne tista podjetja, ki bi
               opravičila to s finančno vrzeljo, ampak so dobila pomembna sredstva podjetja, ki
               imajo dobičke, tako da so prejeta sredstva predstavljala le 6 % letnega dobička.</p>
            </sp>
            <sp xml:id="SDZ5-Redna-26-2011-03-28.sp184">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, ministrica, želite odgovoriti?</p>
            </sp>
            <sp xml:id="SDZ5-Redna-26-2011-03-28.sp185">

               <speaker>MAG. DARJA RADIĆ:</speaker>

               <p>No, hvala lepa.</p>
               <p>Zdaj se bo, očitno, zadeva tako ali tako obravnavala na sodišču, tako da glede tega
               konkretnega primera niti ne vidim smisla, da še kaj posebej razpravljamo na to temo.
               Lahko samo zatrdim, da je večina teh navedb, po mojem mnenju, seveda neutemeljenih in
               izhajajo iz nerazumevanja samega namena, predmeta ciljev razpisa.</p>
               <p>Ta razpis je bil namenjen vzpostavitvi razvojnim centrom slovenskega gospodarstva,
               se pravi, tistim podjetjem, pa ne posameznim podjetjem, ampak skupinam podjetij, ki
               so bila pripravljena skupaj vlagati in ustanoviti skupno podjetje, zato da bodo
               razvijali nove produkte in nove storitve v določeni panogi ali tudi v določeni
               regiji. In povsem jasno je, da je bil ta razpis namenjen dobrim podjetjem, uspešnim
               podjetjem, kajti samo tista imajo tudi dejansko investicijski potencial, ki bo
               zagotavljal, da bodo, seveda s pomočjo teh državnih spodbud, uspela realizirati vse
               tiste razvojne aktivnosti, ki so predvidene oziroma ki jih morajo izvesti v štirih
               letih.</p>
               <p>Tako s tega vidika ne vidim drugega kot to, da gre za nerazumevanje tega razpisa. Ta
               razpis ni bil namenjen manj uspešnim podjetjem, niti ni bil namenjen malim podjetjem,
               namenjen je bil skupinam podjetij, ki so se v tej Sloveniji pripravljena združiti in
               skupaj v partnerski povezavi razvijati nove proizvode in storitve, ustvarjati
               razvojna jedra, ki bodo sposobna konkurirati na globalnem trgu.</p>
               <p>In še nekaj moram povedati, tista trditev seveda ne drži in ne vem, od kod vam te
               informacije, da je bilo več projektov, več kot 25 milijonov evrov<gap n="..."/> Dejstvo pa je,
               da gre tukaj za sofinanciranje. Tukaj gre za sofinanciranje projektov, kar pomeni, da
               če smo podprli projekt 25 milijonov evrov, so potem morala na drugi strani podjetja
               zagotoviti sorazmeren delež. In za te smo zahtevali, da nam za njihov delež
               zagotovijo bančno garancijo, prvovrstno bančno garancijo. Zakaj? Zato, ker ne želimo,
               da se na razpise prijavljajo podjetja, ki imajo samo velike želje, ambicije in
               apetite, nimajo pa zagotovljenih realnih sredstev in se nam potem dogaja, to so
               izkušnje iz prejšnjih razpisov, da nam nekje na sredi projekta obupajo. In kaj nam
               ostane – projekti niso realizirani, nam pa pravzaprav tudi tista sredstva potem
               ostajajo ali pa jih imamo celo angažirane nekje v napol izvedenih projektih. Zaradi
               tega smo se na tem razpisu odločili, da zahtevamo prvovrstne bančne garancije.</p>
            </sp>
            <sp xml:id="SDZ5-Redna-26-2011-03-28.sp186">

               <speaker>PREDSEDNIK DR. PAVEL GANTAR:</speaker>

               <p>Prosim, imate postopkovni predlog, gospod Trofenik?</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp187">

               <speaker>VILI TROFENIK:</speaker>

               <p>Hvala za besedo.</p>
               <p>Ja, res gre očitno za nesporazum. Očitno ste imeli cilj razdeliti sredstva državne
               pomoči ali kakor koli temu rečemo, firmam, ki imajo zadosti lastnih sredstev. Ker če
               ste razdelili nekomu 16 milijonov in teh 16 milijonov predstavlja 6 % njegovega
               letnega dobička, potem je cilj jasen pa ga ne morete zakriti tudi ne v tak ali
               drugačen celofan. Seveda to ni enkraten pojav. Lahko bi, tako kot kolega Žerjav,
               pokazal graf, kam so šle državne pomoči. Največ v najbolj razvito regijo, osrednjo,
               ljubljansko, se opravičujem, Osrednjeslovensko: 732 oziroma 37 evrov per capita, za
               razliko od Spodnjeposavske, ki je dobila 87 evrov. Diagram indeksa razvitosti 12
               slovenskih regij in razdeljevanja državnih pomoči do vključno leta 2009 gre navzkriž.
               Enako gre z delitvijo ali porabo regionalnih oziroma evropskih sredstev za regionalne
               spodbude. Nam se večajo iz leta v leto razlike v stopnji razvoja med 12 razvojnimi
               regijami in zdaj imamo še ta tretji razpis, ki je praktično največji, ki dosega
               približno enak cilj ali ga bo dosegel. Jaz ne bom zloben, ne bom imenoval niti firm,
               ki so dobile, niti direktorjev teh firm, ki sedijo v nadzornih odborih bank ali pa so
               njihovi predsedniki, niti iz katere regije so. Mislim, da je potrebna resna razprava;
               in ne samo razprava, prekinitev takoj s tako prakso, ki se dogaja zadnja leta v
               Sloveniji, da tisto, kar bi moralo biti kot rezultat, to je skladnejši razvoj, vodni
               ravno v nasprotno.</p>
               <p>In napačno ste me razumeli, da plediram za pomoči ostalim podjetjem. Daleč od tega!
               Pred to sejo smo imeli tu Znanje žanje in firme iz tistega seznama uglednih firm niso
               bile uspešne na takih razpisih. To je rezultat.</p>
               <p>Prosim pa, ne mi podtikati, ampak to bomo razčistili, sem prepričan, v razpravi, ki
               bo zanimiva in je v parlamentu nujno potrebna, zato predlagam, da se v skladu z
               drugim stavkom 246. člena Poslovnika opravi razprava. Hvala lepa.</p>
            </sp>
            <sp xml:id="SDZ5-Redna-26-2011-03-28.sp188">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Vilija Trofenika, da bo Državni zbor na naslednji seji opravil
               razpravo o odgovoru ministrice za gospodarstvo na njegovo poslansko vprašaje, bo
               Državni zbor odločil jutri, 19. marca 2011, v okviru glasovanj.</p>
               <p>Prehajamo na vprašanje ministru Žbogarju. Minister za zunanje zadeve Samuel Žbogar
               bo najprej odgovoril na vprašanje Mira Petka v zvezi z gospodarsko diplomacijo.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp189">

               <speaker>SAMUEL ŽBOGAR:</speaker>

               <p>Hvala lepa, gospod predsednik.</p>
               <p>Gospod Miro Petek je spraševal o učinkih gospodarske diplomacije oziroma kaj
               počnemo, kaj so rezultati.</p>
               <p>Mislim, da lahko najprej omenim, da opažamo rezultat pri samem sebi, mislim, da smo
               uspeli v zunanjem ministrstvu in v mreži doseči nek preboj v miselnosti, in sicer v
               smeri, da je gospodarska diplomacija prioriteta diplomacije in da se z njo ukvarjamo
               vsi, začenši z mano in z vsemi veleposlaniki. V tem smislu smo opravili veliko stvari
               in na vsakem posvetu večino časa posvečamo gospodarski diplomaciji, prilagajamo
               mrežo, prilagajamo strukturo mreže znotraj veleposlaništev, prav delu za gospodarsko
               diplomacijo. Zelo smo povečali število mešanih zasedanj mešanih komisij s posameznimi
               državami, ki jih v preteklih letih ni bilo. Povečali smo število gospodarskih
               delegacij, 12 v lanskem letu, ki jih organiziramo skupaj z Gospodarsko zbornico in
               JAPTI-jem. Odprli smo pisarne na veleposlaništvih, poslovne pisarne, <q>"plug-in"</q>
               pisarne, del proračuna namenjamo za gospodarsko diplomacijo. Mislim, da smo znotraj
               sebe veliko tega dosegli, vidno dosegli. Hkrati smo dosegli pri koristnikih storitev
               neko priznanje, da smo koristni, obračajo se na nas, vedno bolj, tudi v primerih
               težav, ki jih imajo na posameznih trgih, s prošnjo za pomoč pri reševanju. Mislim, da
               smo vzpostavili gospodarsko diplomacijo kot servis gospodarstva. To nam priznavajo.
               Recimo, na zadnjem Strateškem svetu za gospodarsko diplomacijo, ki je bil pretekli
               petek, tretjič doslej v tem mandatu, so ravno gospodarstveniki priznali, da je to, o
               čemer smo se pogovarjali v petek, daleč naprej od tega, o čemer smo se pogovarjali
               pred dvema letoma, ko smo začeli s temi sestanki, in da se resnično vidi ta napredek
               v pristopu zunanjega ministrstva do podpore gospodarstvu.</p>
               <p>Imamo tudi rezultate pri sklepanju konkretnih poslov, ne da bi jih sklepala
               diplomacija, ampak bila je tam pri prvih korakih. Predstavniki firm, gospodarstveniki
               nam pišejo in se zahvaljujejo za vso podporo, ki jo predvsem naša mreža daje
               gospodarstvu.</p>
               <p>Ne samo z gospodarstvom, ukvarjamo se tudi s turizmom, s Slovensko turistično
               agencijo smo podpisali poseben dogovor, po katerem oni gostujejo pri našem
               veleposlaništvu v Londonu; govorimo o Tokiu, hkrati smo z Ministrstvom za
               gospodarstvo podpisali sporazum, po katerem bodo lahko avtorizirane turistične
               agencije v Ukrajini in Ruski federaciji prevzemale del poslovanja z vizami in s tem
               olajšale ljudem, da jim ne bo treba potovati v Moskvo na urejanje teh dokumentov.
               Hkrati smo tudi znotraj veleposlaništva olajšali izdajanje vizumov, kolikor pač lahko
               zaradi schengenskega sporazuma, dogovora, predvsem za gospodarstvenike in njihove
               poslovne partnerje.</p>
               <p>Tako mislim, da smo po dveh letih lahko zelo zadovoljni s tem, kako se je zunanje
               ministrstvo usmerilo v gospodarsko diplomacijo in rezultati so tukaj.</p>
               <p>Hvala.</p>
            </sp>
            <sp xml:id="SDZ5-Redna-26-2011-03-28.sp190">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister Samuel Žbogar bo odgovoril tudi na vprašanje Milenka Ziherla v zvezi z
               izhodišči in smernicami slovenske zunanje politike.</p>
               <p>Prosim, gospod minister.</p>
            </sp>
            <sp xml:id="SDZ5-Redna-26-2011-03-28.sp191">

               <speaker>SAMUEL ŽBOGAR:</speaker>

               <p>Kot sem sam razumel ustno poslansko vprašanje, gospoda poslanca zanima, kako se
               določijo prioritete slovenske zunanje politike oziroma ali jih bo treba, glede na
               dogodke, ki so trenutno v Mediteranu, predvsem spreminjati.</p>
               <p>Najprej bi rekel, da se prioritete določajo, so določene v deklaraciji Državnega
               zbora o slovenski zunanji politiki, ki je bila sprejeta že pred leti, in mislimo, da
               teh prioritet ni treba spreminjati. Mi sami sicer pripravljamo novo deklaracijo, že
               kar nekaj časa oblikujemo ta dokument, nismo najbolj zadovoljni, zato tudi še ni
               prišel v Državni zbor, ampak upam, da bo v naslednjih mesecih, pred poletjem,
               vendarle priložnost, da Državni zbor tudi o tem dokumentu razpravlja in odloča.
               Predvsem si želimo ta dokument prilagoditi novim dogajanjem, tudi novim poudarkom, ki
               jih dajemo v zunanji politiki, seveda v okviru splošnih prioritet. Tako mislimo, da
               splošne prioritete morajo biti takšne, da pokrivajo tudi situacije, kot se zdaj
               dogajajo v Mediteranu. In ravno ta naš dokument, ki ga zdaj ustvarjamo, zdaj
               pregledujemo skozi oči tega, kar se je dogajalo v Mediteranu, in ugotavljamo, ali
               pokrije vse te zadeve ali je mogoče vendarle treba še kakšen <q>"fine tuning"</q>, kot se
               reče, se pravi, še kakšno filigransko prilagajanje samega dokumenta. Mislim, da tudi
               sicer Slovenija sodeluje z vsemi državami, s katerimi obstaja nek vzajemni interes za
               sodelovanje in v tem interesu velikokrat igra pomembno vlogo predvsem oziroma vedno
               bolj gospodarska diplomacija in gospodarski interes.</p>
               <p>Mislim, da je poslanec Ziherl mislil oziroma tudi omenil Libijo in sodelovanje
               Slovenije s to državo. Jaz bi ob tem poudaril, da je Slovenija vzpostavljala odnose
               oziroma krepila odnose z Libijo po tem, ko so bile odpravljene mednarodne sankcije
               proti tej državi, in tudi po tem, ko je sama Evropska unija začela pogovore s to
               državo o krepitvi sodelovanja. Tako je bilo to sodelovanje primerno in v skladu s
               tem, kar so počele tudi druge države. Predvsem smo se usmerjali v gospodarsko
               sodelovanje, nismo pa bežali od problematičnih zadev v Libiji, od vprašanja
               človekovih pravic in demokratizacije. To so vprašanja, ki jih sicer kot zunanja
               politika redno odpiramo predvsem v OZN in na mednarodnih forumih in smo pri tem
               precej dosledni. Hvala lepa.</p>
            </sp>
            <sp xml:id="SDZ5-Redna-26-2011-03-28.sp192">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora, gospod Ziherl?</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp193">

               <speaker>MILENKO ZIHERL:</speaker>

               <p>Hvala za besedo. Še enkrat lep pozdrav, tudi nekaterim ministrom, ki so zdaj
               prišli.</p>
               <p>Gospod minister je pravilno povzel orientacijo oziroma smisel mojega vprašanja, pa
               vendar je moje mnenje, da bi bila potrebna neka uravnoteženost. Tudi sam ne
               izključujem, da se ne bi smelo iti v določene države, daleč od tega! Vendar po eni
               strani, ko gledam ta nabor obiskov, pa ne samo vas, gospod minister, tudi predsednika
               Vlade in v končni fazi tudi predsednika države, kar je sicer neodvisno od vas, vseeno
               je to neka končna slika zunanje politike Republike Slovenije. Po eni strani Mehika,
               Brazilija, Turčija, Južna Koreja in morda še kdo skoraj prosijo, da bi okrepili stike
               z njimi. Večina teh spada bolj ali manj v tako imenovano BRIC regijo, vse štiri
               države so vsekakor države intenzivne gospodarske rasti. Pa vendar se v tem času
               angažiramo z Belorusijo, pri Mubaraku, krona vsega je pa vsekakor Libija, kjer je
               bil, recimo, predsednik Vlade, pa verjetno ste bili tudi vi z njim, od leta 2009 je
               bil štirikrat v Libiji. Bil je edini demokratično izvoljeni premier iz demokratične
               države, ki se je udeležil 41. obletnice libijske revolucije. Izplen tega je ničen, pa
               morda zgled pri nekaterih drugih državah glede odnosov z Libijo. Sarkozy je, recimo,
               odstavil zunanjo ministrico, ne zaradi Libije, ampak zaradi veliko bolj nežne
               Tunizije. Tu se lahko potegnejo kakšne paralele.</p>
            </sp>
            <sp xml:id="SDZ5-Redna-26-2011-03-28.sp194">

               <speaker>PREDSEDNIK DR. PAVEL GANTAR:</speaker>

               <p>Prosim, gospod minister.</p>
            </sp>
            <sp xml:id="SDZ5-Redna-26-2011-03-28.sp195">

               <speaker>SAMUEL ŽBOGAR:</speaker>

               <p>Če prav razumem, želite, da me predsednik Vlade odstavi. Bom pojasnil tudi glede
               Tunizije in razloge, zakaj je bila ministrica odstavljena.</p>
               <p>Začeli ste z uravnoteženostjo – predvsem obiskov. Spomnil bi, da 85 % menjave
               Slovenija naredi z Evropsko unijo in zahodnim Balkanom. Samo 15 % je menjave na tako
               imenovanih novih trgih. Glede na to, da smo predvsem v času krize se zelo fokusirali
               na te nove trge, da se nekako uravnoteži menjava oziroma niti ne toliko uravnoteži,
               temveč da se razbremeni zelo enosmerna odvisnost od trgov, ki nam je potem tudi zelo
               škodovala v času krize, zaradi tega je večina obiskov usmerjenih v teh 15 % držav, v
               teh 15 % trgov, ki jih iščemo in kjer bi radi povečevali menjavo. Zato so obiski
               predsednika, predvsem pa predsednika Vlade, usmerjeni v te države. Lahko z veseljem
               in ponosom spomnim, da je samo v nekaj mesecih predsednik Vlade obiskal Združene
               države Amerike, podpisal strateško partnerstvo s Turčijo, v Turčiji podpisal
               strateško partnerstvo s Francijo, obiskal pred poletjem Indijo, obiskal v drugi
               polovici Brazilijo in gostil predsednika vlade Ruske federacije. Se pravi, imamo
               pokrite celotne države BRIC, s katerimi si želimo krepiti zavezništvo oziroma s
               katerimi si želimo partnerstvo in s katerimi želimo povečevati gospodarsko menjavo.
               Na tem delamo in mislim, da večina obiskov predsednika Vlade je usmerjenih v te
               države.</p>
               <p>Seveda so na seznamu tudi druge države, kjer nam iz gospodarstva sami pravijo, da
               imajo interes. Vi ste omenili Belorusijo. Veliko slovenskih podjetij je v Belorusiji,
               kjer delajo posle. V Egiptu ravno tako. V Libiji smo ravno tako iskali posle in jih
               tudi našli. Prišlo je seveda do teh dogajanj, povezanih z demokratičnimi spremembami,
               ki so v tem trenutku zaustavile gospodarsko sodelovanje z Libijo.</p>
               <p>Ob tem bi seveda popravil, da predsednik Vlade ni bil edini demokratično izvoljeni
               predsednik vlade, ki se je udeležil 41. obletnice, bilo jih je kar še nekaj.</p>
               <p>Glede francoske zunanje ministrice pa samo to, da je bila odstavljena, ker je že po
               demokratičnih demonstracijah sodelovala oziroma koristila usluge takratnega režima,
               privatne usluge takratnega režima z nekim letalom, z nekimi dopusti. Mislim, da je
               bil to razlog njene odstavitve, ker je bila domneva, da je zaradi tega medlo
               reagirala v začetku, ko so se začele demonstracije v Tunisu. Hvala lepa.</p>
            </sp>
            <sp xml:id="SDZ5-Redna-26-2011-03-28.sp196">

               <speaker>PODPREDSEDNIK MAG. VASJA KLAVORA:</speaker>

               <p>Gospod Ziherl, želite postopkovno?</p>
            </sp>
            <sp xml:id="SDZ5-Redna-26-2011-03-28.sp197">

               <speaker>MILENKO ZIHERL:</speaker>

               <p>Tako je.</p>
               <p>Tudi tukaj gre za zelo široko temo. Z ministrovim odgovorom sem sicer zadovoljen,
               vendar Državnem zboru predlagam, da se po ustaljenem postopku opravi razprava na eni
               od naslednjih sej ali pa morda vsaj na Odboru za zunanjo politiko. Vsekakor se
               strinjam, da je te države treba obiskati, vendar je treba izbrati primeren čas, kajti
               v neprimernem času se to lahko razume kot podpora in se čisto drugače tolmači.</p>
               <p>Če 24 ur poroča, da predsednik Vlade sicer obsoja surovo nasilje v Libiji, hkrati pa
               Vlada nikoli ni imela težav s prodajo orožja in vojaške opreme in tehnologije
               Gadafijevemu režimu. Eno je pridobivati posle in investitorje, drugo pa je v
               neprimernem času, čeprav se zavedam, da tudi druge države niso imune na take posle,
               ampak vendar, nekje je to le slika države, morda smo se le nekoliko prepozno
               odločili. Zato bi vas še enkrat spomnil na vašo izjavo na OZP-ju in tako dalje, pa na
               <q>"totalno mimo"</q> izjavo predsednika države, dan pred sprejetjem resolucije. Torej, z
               Libijo nimamo najbolj srečne roke. Pravilno ste sicer našteli te države in morda le
               kaže, da na neki razpravi redefiniramo prioritete. Svet se vrti. Če ste se sklicevali
               na nek dokument, je verjetno star, zastarel, kajti to je treba letno revidirati in se
               prilagoditi svetovnim trendom, svetovnim dogajanjem.</p>
               <p>Tudi morda to velja za Belorusijo; eno so posli, drugo pa smo verjetno vsem na očeh,
               kajti režim ima smrtno kazen, lažirane volitve – lahko gre v smislu demokratizacije,
               lahko pa je v bistvu tolmačeno kot podpora temu režimu; in to je vedno kot hoja po
               britvi: na eno stran totalno narobe, na drugo stran pa lahko koristno. Zato so
               verjetno Mehika, Južna Koreja, Brazilija bolj primerne v tem trenutku kot pa te
               države, o katerih smo že razpravljali.</p>
               <p>Torej predlagam, da se na eni od naslednjih sej<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp198">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanca Milenka Ziherla, da Državni zbor na naslednji seji opravi
               razpravo o odgovoru ministra za zunanje zadeve na njegovo poslansko vprašanje, bo
               Državni zbor odločal jutri, 29. marca, v okviru glasovanj.</p>
               <p>Prehajamo na vprašanja poslank in poslancev. Gospa Alenka Jeraj bo postavila
               poslansko vprašanje ministrici za notranje zadeve Katarini Kresal ter ministru za
               finance dr. Francu Križaniču.</p>
            </sp>
            <sp xml:id="SDZ5-Redna-26-2011-03-28.sp199">

               <speaker>ALENKA JERAJ:</speaker>

               <p>Hvala za besedo.</p>
               <p>Nekaj o tem, kar bom spraševala, je že bilo vprašano, pa odgovorov ni bilo, zato
               ponovno vprašanje.</p>
               <p>V preteklih tednih ali pa dneh so mediji objavljali različne članke na temo, da so
               nekateri aktualni funkcionarji sedanje vlade in nekatere osebe, povezane z njimi,
               kupovali prestižne oziroma luksuzne avtomobile preko davčnih vrtiljakov, s čimer so
               se izognili plačilo davku in s tem oškodovali državni proračun. Iz člankov lahko
               vidimo, da govorijo o notranji ministrici Katarini Kresal, o njenem partnerju Miru
               Senici, o Antonu Ropu, nekdanjemu ministru in premierju, Igorju Juriju Pogačarju in
               nekaterih drugih. Po objavah in po nekaterih zanikanjih navajajo novinarji, da se jim
               je oglasil eden izmed ovadenih v tej zadevi in povedal: <q>"Ni res, kar pravi Senica, da
               ni naročil aston martina,"</q> ne vem, ali se tako reče temu avtu, <q>"naročil ga je meni in
               kolegu z natančno specifikacijo opreme, barve usnja v notranjosti, vsega. Poleg
               opreme in barve je bil pogoj za nakup še, da je bil avto prej registriran na
               slamnatega lastnika. Tako se lahko zagovarja, da je kupil avto od prejšnjega lastnika
               in da ni vedel, kaj se je z njim prej dogajalo,"</q> nam je zatrdil sogovornik.</p>
               <p>Sprašujem ministrico Katarino Kresal, čeprav je pač stvar posameznika, kje kupuje
               avtomobile:</p>
               <p>Zakaj jih nista kupila v uradnih salonih za primerljivo ceno?</p>
               <p>In:</p>
               <p>Na kakšen način bodo potekale preiskave?</p>
               <p>Če bi se to zgodilo enkrat, bi človek še razumel, ampak glede na vaše pravno znanje
               bi ocenili, da verjetno gre človek enkrat na led, ne pa petkrat ali celo večkrat.</p>
               <p>Minister Križanič, vas pa sprašujem, glede na to, da je te sume podala Davčna uprava
               Republike Slovenije:</p>
               <p>Ali so bili potem podani oziroma uvedeni postopki?</p>
               <p>Oziroma:</p>
               <p>Ali predvidevate v zvezi s tem kakršnekoli spremembe zakonodaje, da se to ne bi
               dogajalo?</p>
               <p>Oziroma:</p>
               <p>Ali ocenjujete, da je zakonodaja ustrezna, pa da smo kje drugje šibki?</p>
               <p>In:</p>
               <p>Na kakšen način nameravate take anomalije odpraviti?</p>
               <p>Slišati je že bilo primere, da ko nekdo zamudi plačilo davka za en teden, je že
               pozvan s strani Davčne uprave kaj in kako. V teh primerih pa se kaj takega ni
               zgodilo.</p>
               <p>Torej pričakujem odgovore na to:</p>
               <p>Kako boste ukrepali?</p>
               <p>Ali lahko pričakujemo spremembe zakonodaje?</p>
            </sp>
            <sp xml:id="SDZ5-Redna-26-2011-03-28.sp200">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, imate besedo.</p>
            </sp>
            <sp xml:id="SDZ5-Redna-26-2011-03-28.sp201">

               <speaker>KATARINA KRESAL:</speaker>

               <p>Hvala lepa. Spoštovani predsedujoči, spoštovana poslanka!</p>
               <p>Kot sem že večkrat poudarila, še enkrat poudarjam: svoje obveznosti do države
               izpolnjujem, plačujem davke in nimam neplačanih davkov. Tudi vsakdo ve, da avtomobila
               ne moreš registrirati, če nisi plačal davka in tudi tukaj je bilo tako. Kaj več od
               tega mislim, da mi niti ni treba pojasnjevati. Sicer pa bi vendarle želela še enkrat
               opozoriti, da Davčna uprava ni vložila kazenske ovadbe ali prijave, ampak je zgolj
               odstopila anonimno prijavo zoper mene in mojega partnerja – anonimnih prijav sem že
               vajena in poznavalcev, sogovornikov brez imena in priimka –, jo dala v nadaljnjo
               obravnavo pristojnem organu, tožilstvu. V tem predlogu je tudi izrecno napisala, da
               ne razpolaga z nikakršnimi dokazi, ki bi dokazovali, da sva s partnerjem kakorkoli
               aktivno sodelovala v tej verigi.</p>
               <p>Torej avtomobili so bili kupljeni, uradno, formalno, za normalno oceno, od tega so
               bili odvedeni vsi davki in moja vest je popolnoma čista. Hvala lepa.</p>
            </sp>
            <sp xml:id="SDZ5-Redna-26-2011-03-28.sp202">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister Križanič, izvolite.</p>
            </sp>
            <sp xml:id="SDZ5-Redna-26-2011-03-28.sp203">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>Torej, zahvaljujem se tudi ministrici, ki mi je pustila kar nekaj časa, da lahko
               odgovorim. Sem bil že v skrbeh, kako bo to podano.</p>
               <p>Pojdimo najprej na pojem: osnovna ideja davčne utaje tipa vrtiljak je utaja DDV na
               način prikazovanja navidezne dobave blaga znotraj Evropske skupnosti, kjer v verigi
               sodelujejo delujoča in fiktivna podjetja. Sistem deluje na principu zahtevkov za
               vračilo DDV, ki ga je pač dobavitelj plačal in ga mora zato dobiti nazaj in v verigi
               dobav pač ni bil poplačan proračun na strani posameznih držav od družb – mislim
               <q>"trader"</q> oziroma fiktivnih družb, ki delujejo v vrtiljaku. Vrtiljak se odvija na
               nekaterih specifičnih področjih. Eno od njih je tudi promet. To je davčna uprava tudi
               detektirala in zato uvedla poseben projektni sistem vodenja in organiziranja nadzora
               na tem področju. In na področju dejavnosti prometa s prevoznimi sredstvi je bilo v
               obdobju treh let od 2008 do 2010, to je do 31. 12. lani, opravljeno 2 tisoč 718
               nadzorov in ugotovljeno dodatnih davčnih obveznosti v višini skoraj 35 milijonov
               evrov, to je bilo potem tudi izterjano. Se pravi, to je kar precej velik zalogaj.</p>
               <p>Potem: ker smo ta zalogaj ugotovili, ugotovili smo tudi na drugih področjih, na
               primer na gradbenem, smo tudi krenili v sistemske spremembe. Tu se je vključilo
               Ministrstvo za finance kot odgovorno na tem področju, potem ta visoki zbor kot
               zakonodajalec. Tako smo spremenili Zakon o davku na dodano vrednost, novela zakona o
               davku ima dodano vrednost 1 b in pa Zakon o davku na motorna vozila, novela zakona o
               davku na motorna vozila c, smo vpeljali spremembe, ki so otežile delovanje <q>"missing
               traderjev"</q>, in sicer pri davku na dodano vrednost smo zmanjšali možnost nastanka
               davčnih utaj s tem, da smo uvedli institut solidarne odgovornosti, to je tisto, kar
               so občutili ti zavezanci, ko so postali odgovorni za poplačilo DDV kot končni
               izvajalci, in pa tudi instrument zavarovanja izpolnitve obveznosti, se pravi, možnost
               zaplenitve posameznega tako pridobljenega premoženja. Pri davku na motorna vozila pa
               smo razširili področja na posamične pridobitve novih vozil, vezali njegovo poplačilo
               na registracijo, kot je prej omenila ministrica, in s tem precej zmanjšali možnost
               tovrstnih utaj.</p>
               <p>Na področju Evropske unije je Svet Evropske unije, po domače mu rečemo ECOFIN,
               sprejel lani Uredbo 904/2010 o pravnem sodelovanju in boju proti goljufijam na
               področju davka na dodano vrednost. Tu je uvedena posebna informacijska mreža,
               Eurofisc se imenuje, in v tej informacijski mreži naša davčna uprava sodeluje in
               medsebojno izmenjuje informacije. Da bi seznanila končne izvajalce oziroma
               uporabnike, je Davčna uprava pripravila obsežno gradivo, kadar pa zasledi goljufijo,
               pa seveda tudi izvede prijavo – tožilstvo, ovadbo po 249. členu Kazenskega zakonika,
               ki kaznuje kaznivo dejanje davčne utaje.</p>
               <p>Se pravi, takšna zadeva se odstopi tožilstvu in tukaj se ne delajo nobene
               razlike.</p>
            </sp>
            <sp xml:id="SDZ5-Redna-26-2011-03-28.sp204">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnitev odgovora gospa Jerajeva?</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp205">

               <speaker>ALENKA JERAJ:</speaker>

               <p>Hvala. Najprej bi oba, ki mi odgovarjata, prosila, če lahko govorita malo glasneje,
               ker vaju do tukaj zelo slabo slišim. Ne vem, če so drugi kolegi kaj bolje
               slišali.</p>
               <p>Zdaj, zame je vseeno precej nenavadno, da se v nekaterih zgodbah pojavljajo vedno
               ista imena in v vašem primeru, gospa ministrica, tudi vaš partner, potem gospod
               Pogačar, od katerega najemate prostore za Nacionalni preiskovalni urad, pa še kdo iz
               te zgodbe – saj Slovenija je majhna, pa je lahko, recimo, to naključje, ampak malo
               dvomimo v to. Ob tem, ko je bilo zapisano tudi, da je vaš partner kupil avtomobil za
               180 tisoč evrov gotovine, bi pričakovali seveda, da tudi vsi drugi organi v tej
               državi ukrepajo, ki morajo: Urad za preprečevanje pranja denarja, verjetno se je tam
               tudi sprožil kakšen postopek, ker banka je o tem dolžna obvestiti oziroma morajo nad
               vsako določeno vsoto – mislim, da je tudi 20 tisoč evrov – sprožiti postopke, tako da
               verjetno bomo te stvari lahko še dobili.</p>
               <p>Ampak glede na to, da ste kupili avto, ki je bil ocenjen kot <q>"totalka"</q>, se pravi,
               avto, s katerim skoraj nimaš kaj početi:</p>
               <p>Ali ocenjujete, da ste s takšnim avtom varni na cesti in predvsem da so varni na
               cesti tisti, ki se srečujejo z vami na cesti?</p>
               <p>Večkrat smo vas poslušali o tem, kako je treba skrbeti za varnost.</p>
               <p>In minister za vas še eno vprašanje. Našteli ste mi cel kup zakonov, ki so se v temu
               smislu spremenili. V redu.</p>
               <p>Ali to pomeni, da takšne utaje ne bodo več možne, ali ne?</p>
               <p>Prosila bi vas, da mi odgovorite z: da ali ne. In tudi rekli ste, da če je sum na
               kaznivo dejanje, se morajo stvari odstopiti tožilstvu.</p>
               <p>Zanima me:</p>
               <p>Ali so se v teh primerih odstopile?</p>
               <p>To morate vedeti, ker pač Davčna uprava spada pod vaš resor.</p>
            </sp>
            <sp xml:id="SDZ5-Redna-26-2011-03-28.sp206">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp xml:id="SDZ5-Redna-26-2011-03-28.sp207">

               <speaker>KATARINA KRESAL:</speaker>

               <p>Tako kot ne moreš registrirati avtomobila, če niso plačani davki, ga tudi ne more
               nihče razbiti. Sicer pa, kakšne avtomobile kupuje moj partner za svoj denar, je
               njegova stvar. To vendar ni orožje, ki bi ga plačevali iz državnega proračuna.</p>
            </sp>
            <sp xml:id="SDZ5-Redna-26-2011-03-28.sp208">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp xml:id="SDZ5-Redna-26-2011-03-28.sp209">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>Torej, čisto v celoti se <q>"missing traderjev"</q> tudi z zadnjimi novelami nismo
               izognili, smo pa bistveno otežili možnost pridobivanja tovrstnih sredstev, bistveno
               smo olajšali možnost izterjave. Seveda pa smo na ta način postavili večjo odgovornost
               končnim uporabnikom danih sredstev, ki morajo pač slediti reproverigo, nanjo
               reagirati, če je prišlo do zlorab v tej reproverigi. Lahko pa so seveda zavedeni. V
               tem primeru pa je treba v sodnem postopku to ugotoviti in potem najti tistega, ki je
               bil pravi koristnik davčne goljufije, če je do nje prišlo.</p>
               <p>Postopki so zelo formalizirani in sedaj tečejo bistveno bolj učinkovito in
               pričakujemo, da bodo tudi izterjave večje, kot so bile do sedaj. Ta problem je bil za
               nas sorazmerno nov, z njim smo se ukvarjali zadnji dve leti, tri leta dosti
               intenzivno. Mislimo, da je sedaj bistveno bolj omejen, kot je bil, recimo, še pred
               tremi leti. Seveda pa vsi postopki tečejo. Posameznih postopkov jaz nikakor ne bi
               niti komentiral niti omenjal in ko bodo zadeve zrele, potem bodo ustrezno
               publicirane.</p>
            </sp>
            <sp xml:id="SDZ5-Redna-26-2011-03-28.sp210">

               <speaker>PODPREDSEDNIK MAG. VASJA KLAVORA:</speaker>

               <p>Imate postopkovni predlog?</p>
            </sp>
            <sp xml:id="SDZ5-Redna-26-2011-03-28.sp211">

               <speaker>ALENKA JERAJ:</speaker>

               <p>Predlagam, da skladno s Poslovnikom opravimo razpravo o odgovoru obeh ministrov.</p>
               <p>Namreč, iz ministričinega odgovora – strokovnjaki pravijo, da avto, ki je bil
               ocenjen za <q>"totalko"</q>, ni nikoli več varen, zato sem to spraševala. Minister Križanič
               pa: Davčna uprava je ugotovila, da je bil proračun zaradi teh utaj, torej je bilo
               pobranih 35 milijonov evrov davkov manj, kot bi bilo sicer, in najbrž je treba
               sprožiti ustrezne postopke, da bi morda kdaj ta denar videli – ali pač ne?</p>
               <p>Predlagam, da o obeh odgovorih in o tem, kar smo slišali, opravimo razpravo.</p>
            </sp>
            <sp xml:id="SDZ5-Redna-26-2011-03-28.sp212">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanke Alenke Jeraj, da Državni zbor na naslednji seji opravi razpravo o
               odgovoru ministrice za notranje zadeve in ministra za finance na njeno poslansko
               vprašanje, bo Državni zbor odločil jutri, 29. marca, v okviru glasovanj.</p>
               <p>Gospod Miran Györek bo postavil poslansko vprašanje ministru za kmetijstvo,
               gozdarstvo in prehrano.</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp213">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovani gospod minister!</p>
               <p>Mesnopredelovalna industrija v Pomurju je bila in bi morala še vedno biti
               najmočnejša gospodarska dejavnost, katere prispevek v nacionalnem obsegu bruto
               domačega proizvoda konstantno pada že od leta 1996. Sama panoga pa predstavlja in ima
               številne multiplikativne učinke tako za nacionalno gospodarstvo kot tudi za
               vzpostavitev konsistentnega sistema prehranske verige in prehransko varnost in
               samooskrbo v Republiki Sloveniji. V misli imam v prvi vrsti propad nekoč največjega
               agroživilskega predelovalnega podjetja Pomurke mesne industrije, in v okviru
               severovzhodne Slovenije tudi bivše Tovarne sladkorja v Ormožu.</p>
               <p>Vi kot minister in kot nedavno aktivno zaposleni menedžer v tej branži ste verjetno
               dobro seznanjeni z žalostno zgodbo o propadu Pomurke, njenega katastrofalnega
               kapitalskega, da ne rečem, kriminalnega posrednega prevzema s strani MIP-a, da ne
               govorim o, pod narekovaju, <q>"rešiteljici"</q> stečajne agonije leta 2002, to je ABC
               Pomurke Internacional, in tako naprej. Propad tega mesnopredelovalnega giganta
               predstavlja še danes katastrofo ne samo za pomursko, temveč tudi za nacionalno
               agroživilsko predelovalno industrijo. Glede na dejstvo, da se tudi z izvajanjem
               Zakona o razvojni podpori Pomurski regiji ni prispevalo čisto nič k sanaciji omenjene
               tradicionalne, nekoč zelo uspešne gospodarske panoge, vas zato sprašujem:</p>
               <p>V kateri smeri in s kakšno vsebino ukrepov načrtujete na vašem ministrstvu, da bi se
               Pomurje ponovno revitaliziralo in spodbudilo razvoj agroživilske predelovalne
               industrije?</p>
               <p>Ne nazadnje to upravičeno pričakujem od vašega ministrstva, kajti to področje je
               vključeno kot pomemben dejavnik tudi v predlogu resolucije o strateških usmeritvah
               razvoja slovenskega kmetijstva in živilstva do leta 2020 s slikovitim naslovom
               Zagotovimo si hrano za jutri. V kratkem bomo tudi to zadevo obravnavali v Državnem
               zboru.</p>
            </sp>
            <sp xml:id="SDZ5-Redna-26-2011-03-28.sp214">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp215">

               <speaker>MAG. DEJAN ŽIDAN:</speaker>

               <p>Spoštovani gospod podpredsednik, spoštovane poslanke, spoštovani poslanci!</p>
               <p>Povedati moram, da je gospod poslanec postavil zelo pomembno vprašanje, ki pa ni
               samo pomursko, ampak je tudi slovensko.</p>
               <p>Ne dosti, desetletje nazaj, je slovenska prehranska industrija imela 35 tisoč
               zaposlenih, v tem trenutku jih ima samo še 13 tisoč 400 in še nekaj posameznikov, in
               4 tisoč in nekaj ljudi zaposlenih v obrtništvu, tako da je to branža, ki je doživela
               najhujši upad. Ta upad je bil marsikje pogojen z neumnostmi, ki smo jih sami počeli.
               Omenili ste, gospod poslanec, Tovarno sladkorja Ormož, kjer ne samo da smo prodali
               kapacitete, prodali smo tudi kvoto. Tako je nemogoče sploh razmišljati o vzpostavitvi
               najbolj dobičkonosne dejavnosti v poljedelstvu do leta 2015. Ta zgodba nam je lahko
               samo v poduk, kako se nestrokovne odločitve, po mojem mnenju, naj ne sprejemajo.</p>
               <p>Drugi primer, edini primer je mesna industrija, če gledamo samo MIP in Pomurko,
               odkar teh dveh industrij ni, se je nekaj pokazalo, o čemer vedno govorim: da je
               prehranska veriga sestavljena tako iz kmeta kakor iz industrije. Kakor kmet potrebuje
               industrijo, tako industrija potrebuje svojo edino konkurenčno prednost v Sloveniji,
               to je slovensko surovino. Poglejte, kaj se je zgodilo, odkar nimamo ne MIP-a, ne
               Pomurke. Zgodilo se je naslednje, da v Sloveniji, kjer imamo tako in tako težave z
               zelo intenzivno proizvodnjo – in tako je tudi prav, zato je proizvodnja bolj
               sonaravna, bolj tradicionalna in od tega ima korist potrošnik –, je povprečna cena
               odkupljene živine, goveje živine, kakorkoli predstavlja pomemben del kmetijske
               realizacije, ves čas nižja kot v srednji Evropi. Še v tem trenutku je nižja po
               uradnih evropskih statističnih podatkih za 7 do 9 % kakor v sosednjih državah Italije
               in Avstrije, medtem ko je cena odkupljenih krav nižja skoraj za četrtino. To pa zato,
               ker tovrstni kmetijski proizvodi predstavljajo generični proizvod, ki ima na domačem
               tržišču pravo ceno, ker je domač proizvod, v tujini pa nima, ker je samo
               substitut.</p>
               <p>Kaj lahko država stori? Najprej bom povedal, česa ne more storiti. Država ne more
               prevzeti podjetniške pobude. Verjetno to od mene pričakujete, da bom povedal, da bo
               kmetijsko ministrstvo prevzelo Pomurko in potem gospodarilo, kakor v nekaterih drugih
               časih. Te možnosti ni.</p>
               <p>Katere možnosti pa imamo? Imamo možnosti sofinancirati tehnološke projekte. Kakor
               ste me, gospod poslanec, vprašali, se je v Pomurki v tem trenutku proizvodnja na
               srečo ponovno zagnala. Tako je najbolj tradicionalen produkt v Sloveniji, to je
               pašteta Kekec, ponovno dosegljiva na slovenskih trgovskih policah.</p>
               <p>Torej, država ima možnost podpreti tehnološke projekte, in to v velikem deležu,
               tovrstne, majhne projekte, in tega denarja je dovolj na razpolago, tudi letos in
               naslednje leto. Tukaj ima Pomurje neko prednost, to je, da preko zakona o Pomurju
               dobi dodatne plus točke, ki omogočajo, da so ti projekti potem tudi izbrani, čeprav
               je prijav bistveno več kakor je na voljo denarja, pa v bistvu ravno ti projekti potem
               imajo prednost preko tega zakona.</p>
               <p>Tisto, kar je pomembno, ta teden ste sprejeli z zelo veliko večino, 67 od 70
               prisotnih poslancev vas je glasovalo za, nihče proti, promocijo slovenske hrane.
               Kajti, zakaj je tudi slovenska proizvodnja hrane izgubljala? Zato, ker ni bilo
               lojalnosti. In ko je potrošnik dobil na razpolago tako imenovan predatorski proizvod,
               to so viški, ki nastajajo v Evropski uniji in pač končajo na slovenskem trgu, je
               segel po njem. To pa je povzročilo, da je zaradi majhnosti slovenski trg zanihal za
               obdobje dveh do treh tednov, kar se je domačim proizvajalcem izjemno poznalo.</p>
               <p>Ne nazadnje ne pozabiti, da v tem trenutku vzpostavljamo tudi s pomočjo kmetijskega
               ministrstva tako imenovane vertikalne verige.</p>
               <p>Prva veriga, ki smo jo ravno na pobudo kmetovalcev iz Pomurja vzpostavili, je tako
               imenovana žitna veriga. Sicer je smola, ki smo jo imeli konec lanskega leta, ko je
               bilo neurje in potem moča, povzročila, da so se kmetijski ukrepi težje izvajali,
               kajti traktor pač obstane v vodi. Vendar kljub vsemu mislim, da bo uspeh velik, ker
               je ta dogovor, moram reči, kar neka matrica za ostale. V tem trenutku vzpostavljamo
               podobne verige tako za svinjsko meso, za drobnico kot tudi za vrtninarstvo.</p>
               <p>In tisto, kar je tudi pomembno in bo pomagalo podjetjem, je, da pravkar poteka
               projekt, kako povečati delež slovenske hrane v slovenskih javnih zavodih, ki so velik
               potrošnik. Hvala.</p>
            </sp>
            <sp xml:id="SDZ5-Redna-26-2011-03-28.sp216">

               <speaker>PODPREDSEDNIK MAG. VASJA KLAVORA:</speaker>

               <p>Gospod Györek, izvolite.</p>
            </sp>
            <sp xml:id="SDZ5-Redna-26-2011-03-28.sp217">

               <speaker>MIRAN GYÖREK:</speaker>

               <p>No, gospod minister, tisto o pašteti Kekec pustiva, predstavlja zanemarljivi del
               obrata, ki je imel kapaciteto 200 tisoč zakola prašičev letno in 30 tisoč zakola
               govedi letno, tako da tiste paštete Kekec<gap n="..."/></p>
               <p>Govoril sem že o preteklem kriminalnem kapitalskem prevzemu Pomurke s strani MIP
               Nova Gorica, ko je iztisnil vse male delničarje in izvršil 90 % prevzem deleža. Še
               večja katastrofa je bila odločba Urada Republike Slovenije za varstvo konkurence, ki
               je odločil, da je koncentracija družb MIP Nova Gorica in ABC Pomurke Internacional
               skladna s pravili konkurence in ji ni nasprotoval. Urad je ugotovil, da celo ni bilo
               resnega izkazovanja suma o neskladnosti koncentracije s pravili konkurence. To je
               bilo v davnih letih. Kako se je zgodba končala, vemo vsi zelo dobro. Upravičeni sodni
               postopki zaradi storitve kaznivih dejanj s strani nam, v Murski Soboti vsem znanih
               nekdanjih menedžerjev, žal je pa tudi moralo na cesto 270 zaposlenih mesarjev in se
               je v revščino pahnilo številne prekmurske družine.</p>
               <p>Sedaj k bistvenemu delu vprašanja. Vaš bivši delodajalec Panvita je pokazala določen
               interes. Žal pa se razen spoznanja o brezizhodni situaciji propadlih gigantov, tako
               MIP-a kot Pomurke mesne industrije, ni kaj posebej kapitalsko vključil v pomoč in
               sanacijo obstoječega stanja, da bi se ponovno aktivirala proizvodnja in se ne
               nazadnje tako pomagalo tudi pomurskim prašičerejcem. Kot veste, slednji bijejo plat
               zvona in upravičeno pričakujejo pomoč politike pri revitalizaciji in podpori
               agroživilske predelovalne industrije v Pomurju.</p>
               <p>Glede na to, da poznate situacijo, bi vas prosil za nove podrobne informacije glede
               te problematike. Sicer bomo pa v SNS izpostavili pri oblikovanju koncepta vsebine
               resolucije, ki sem jo omenil uvodoma in jo bomo v kratkem obravnavali in sprejemali v
               Državnem zboru, tako ali tako naše predloge in pripombe. Hvala.</p>
            </sp>
            <sp xml:id="SDZ5-Redna-26-2011-03-28.sp218">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp219">

               <speaker>MAG. DEJAN ŽIDAN:</speaker>

               <p>Saj potem je dobro, potem se bomo lahko jutri pogovarjali o tem naprej. Dejstvo pa
               je, gospod poslanec, kar sem vam povedal, država ne more prevzeti več objektov,
               država teh možnosti nima, ali nam je to všeč ali ne, stanje je takšno. Moram reči, da
               smo lahko veseli, da imamo v Pomurju vsaj še nekaj gospodarskih družb, ki se
               razvijajo, nekatere celo širijo svoje poslovanje. Dobro je, da je tako tudi v
               Sloveniji. Vendar pa je pomembno, da uspe to, kar smo pričeli, in to je, da
               vzpostavimo pravičnost v prehranski verigi.</p>
               <p>Tu vas moram obvestiti, da smo ravno danes pregledali osnutek kodeksa, tako bo
               osnutek kodeksa v tem tednu pri vseh partnerjih. V teh tednih so potekala pogajanja,
               tako da v naslednjih tednih pričakujemo, da ga bodo partnerji uskladili in podpisali,
               ali pa bo to ministrstvo, kar je tudi obljubilo, predstavilo našo idejo zakonodajne
               rešitve, kako vzpostaviti večjo pravičnost, ker mora vsak v tej prehranski verigi,
               torej tako kmet, kot industrija, kot trgovec in tudi potrošnik imeti korist od te
               pravične porazdelitve dodane vrednosti. Hvala.</p>
            </sp>
            <sp xml:id="SDZ5-Redna-26-2011-03-28.sp220">

               <speaker>PODPREDSEDNIK MAG. VASJA KLAVORA:</speaker>

               <p>Želite podati postopkovni predlog?</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp221">

               <speaker>MIRAN GYÖREK:</speaker>

               <p>Saj sami veste, da ne razmišljam o tem, da bi zdaj Ministrstvo za kmetijstvo ne vem
               kako finančno pomagalo vzpostaviti zopet obrat Pomurke. Sami pa veste, da imate na
               razpolago vse mehanizme in ne nazadnje ste soodgovorni za kmetijsko politiko, ne samo
               v naši regiji, ampak v celoti državi. Dobro.</p>
               <p>Zgodba o Pomurki se je začela, veste, kdaj že, se pravi, leta 1913 in zgodba o
               propadli Muri leta 1928. Za Pomurko, v osrčju rodovitne pokrajine, je bila Mesna
               industrija d. d. takrat kruh marsikateri prekmurski družini, zato ni zdaj to tako
               enostavno jemati, kot da je to preteklost, ki jo lahko pozabimo.</p>
               <p>In moje poslansko vprašanje je usmerjeno v ta namen, da se te zadeve v Sloveniji ne
               bi še drugod pojavljale.</p>
               <p>Leta 2001 so celo to Pomurko obnovili, klavnico, v letih 2002, 2003 pa zgradili
               tovarno za proizvodnjo trajnih konzerv in poltrajnih mesnih izdelkov. Vsi obrati so
               imeli vse licence, ki se jih potrebuje za proizvodnjo tovrstne hrane v Evropi. Kaj pa
               se je dogajalo nekaj let po tistem? Začele so izginjati cele linije, saj tukaj ni več
               nadzora, kam je šel ta denar, ki se je investiral v tisto opremo, in to se nam vsem
               dogaja pred očmi. Tako visoko tehnološko opremljena tovarna, da lahko enostavno tako
               izgine, skorajda čez noč, je nekje tudi nekdo odgovoren za to. Kot sem že prej rekel,
               pričakujem, da se bo tukaj vseeno naredil nek korak v tej smeri. Potem pa se to
               dogaja pred očmi cele slovenske politike. Ne nazadnje, o tem govori cela regija.</p>
               <p>Torej, se pravi v namen preprečitve nadaljnjih takšnih in podobnih propadov takšnih
               gospodarskih subjektov, kot sta ta dva, ki sem ju omenil, je bilo usmerjeno moje
               poslansko vprašanje. Od vas sem pričakoval kaj spodbudnega, da v prihodnje pravosodno
               ministrstvo vrši kontrolo nad takšnimi in podobnimi zgodbami, in zato mislim, da je
               to tema, ki bi jo lahko v skladu z 246. členom Poslovnika, drugim odstavkom, vseeno
               enkrat lahko obravnavali. Upanje, da se bo ta razprava zgodila, je pa majhno.
               Hvala.</p>
            </sp>
            <sp xml:id="SDZ5-Redna-26-2011-03-28.sp222">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanca Mirana Györeka, da Državni zbor na naslednji seji opravi
               razpravo o odgovoru ministra za kmetijstvo gozdarstvo in prehrano na njegovo
               poslansko vprašanje, bo Državni zbor odločal jutri, 29. marca, v okviru
               glasovanj.</p>
               <p>Gospa mag. Andreja Rihter bo postavila poslansko vprašanje ministru za šolstvo in
               šport dr. Igorju Lukšiču, ki je danes sicer odsoten, ter ministru za okolje in
               prostor dr. Roku Žarniću.</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp223">

               <speaker>MAG. ANDREJA RIHTER:</speaker>

               <p>Hvala lepa za besedo, spoštovani podpredsednik. Spoštovana ministra, spoštovani
               ministrici, prav lep dober dan voščim!</p>
               <p>Minister Lukšič je opravičen, zato bi pa vseeno prosila če bi lahko dobila pismeni
               odgovor v roku, ki je predpisan. In minister Žarnić, upam, da mi boste skušali vsaj
               malo razjasniti moje dvome ali bolj kot ne vprašanje, povezano s pobudo.</p>
               <p>Namreč, v zvezi z varčno rabo energije potekajo po slovenskih šolah številni krožki,
               delavnice, pogovori, vrstijo se razni projekti, ekovsebine pa ostajajo ne nazadnje
               tudi sestavni del programa mnogih šol po Sloveniji. V dejavnost se tako aktivno
               vključujejo tudi druge ustanove, institucije. Omenim naj zelo dober primer dobre
               prakse z naslovom Moja šola je energetsko varčna šola, ki je pred letom in pol
               potekala v soorganizaciji predstavništva Evropske komisije v Sloveniji in tudi
               energetske agencije, ter dolgoročen projekt Energetsko varčna šola, ki poteka pod
               okriljem enega izmed oskrbovalcev z električno energijo, in mislim, da bi lahko
               naštela tovrstnih dobrih primerov prakse še kar nekaj.</p>
               <p>Zato pestrost aktivnosti govori o pomenu varčne rabe energije, kar nekoliko ironično
               pa je, da te aktivnosti potekajo v prostorih, ki so energetsko še kako potratni in
               kličejo po energetski sanaciji. Mi vemo, da slovenske šole, večinoma, tako osnovne
               kot tudi srednje šole, domujejo tudi v objektih, ki so razglašeni kot kulturni
               spomeniki in so na žalost daleč od tega, da bi bili primerni za dobro izrabo
               energije.</p>
               <p>In zaradi tega, spoštovani minister Žarnić, vas danes tukaj sprašujem, kot pa sem
               rekla, prosila bi pa od gospoda Lukšiča odgovor:</p>
               <p>Katere aktivnosti izvajate oziroma načrtujete za učinkovitejšo energetsko sanacijo
               vzgojno-izobraževalnih objektov, če jih sploh?</p>
            </sp>
            <sp xml:id="SDZ5-Redna-26-2011-03-28.sp224">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp225">

               <speaker>DR. ROKO ŽARNIĆ:</speaker>

               <p>Spoštovani gospod predsedujoči, spoštovane kolegice, minister, spoštovane poslanke,
               poslanci!</p>
               <p>Imam tudi delček odgovora od kolega, tako da bo malo ustnega, potem pa bo še bolj
               podroben pisni odgovor dal še kolega Lukšič. Torej, dobra novica je, da se pripravlja
               razpis za sredstva kohezijskega sklada za energetsko sanacijo srednjih šol in
               dijaških domov. Pripravljata ga Ministrstvo za gospodarstvo skupaj s kolegi iz
               Ministrstva za šolstvo in šport, za energetsko sanacijo visokih šol pa skupaj z
               Ministrstvom za znanost in tehnologijo. Oba razpisa bosta objavili MŠŠ in MVZT –
               verjetno v kratkem. Za energetsko sanacijo osnovnih šol pa, žal, po tem odgovoru ni
               na voljo nobenega denarja za subvencije.</p>
               <p>Ministerstvo za gospodarstvo, Direktorat za energijo, trenutno ne izvaja niti ne
               pripravlja nobenih aktivnosti, razen teh dveh omenjenih razpisov za energetsko
               sanacijo vzgojno-izobraževalnih objektov. Ni nam znano, da bi imel kdo drug kaj
               sredstev za to pripravljenih.</p>
               <p>Zdaj pa mogoče še odgovor na vprašanje, ki ga jaz bolj poznam. V EKO skladu, kjer
               predsedujem nadzornemu odboru, bomo v kratkem ravno zahvaljujoč temu vašemu vprašanju
               odprli razpravo o financiranju energetske sanacije šol, bom pri tej razpravi se
               skoncentriral na osnovne šole, ker za srednje in visoke bodo razpisi.</p>
               <p>Je pa še mogoče nek komentar. Pred vami bo kmalu nacionalni energetski program.
               Kolikor smo ga pogledali do sedaj, mislimo, da bi energetskim sanacijam v tem
               programu treba posvetiti vsaj toliko napora kot zagotavljanju alternativnih virov
               energije. Zato, ker je zvišanje energetske učinkovitosti najboljši in verjetno
               najbolj trajnostni, najhitrejši, tudi najcenejši način povečevanja količine energije,
               ki nam je na voljo. Hvala.</p>
            </sp>
            <sp xml:id="SDZ5-Redna-26-2011-03-28.sp226">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Vinko Gorenak bo postavil poslansko vprašanje ministrici za notranje
               zadeve.</p>
            </sp>
            <sp xml:id="SDZ5-Redna-26-2011-03-28.sp227">

               <speaker>DR. VINKO GORENAK:</speaker>

               <p>Hvala lepa.</p>
               <p>Gospa ministrica, področje varovanja oseb in objektov je v naši zakonodaji po letu
               1990 urejeno relativno dobro. In v nasprotju z nekaterimi drugimi deli policije, tako
               pod vašim vodstvom kot prej, ne mislim kaj posebnega, je eno tistih, ki po moji oceni
               deluje zelo dobro. Je delovalo in deluje. Namreč, v to nas prepričujejo tudi mnogi
               postopki varovanih oseb, ki so ne glede na politične barve, če temu tako rečemo,
               zadržali staro osebje na nalogah varovanja oseb in objektov. Tudi uredba, ki o tem
               govori, je pravzaprav stara enajst let. Enajst let je veljala namreč uredba s tega
               področja, letos 15. januarja je ta uredba bila spremenjena. Seveda se sprašujem, kaj
               so razlogi za spremembo te uredbe. V novi uredbi sem namreč zasledil nekatere stvari,
               ki me malo begajo. Namreč, stara uredba je rekla, govorim samo o osebah, ki se
               varujejo po tretji stopnji, pri prvi, drugi, ni bistvenih sprememb, razen pri
               predsedniku Državnega zbora. Stara uredba pravi, da se lahko osebe po tretji stopnji
               varovanja neposrednemu fizičnemu varovanju pisno odpovedo in s tem seznanijo Vlado
               Republike Slovenije, ki o tem odloči s sklepom. 15. januarja letos je bila ta uredba
               spremenjena.</p>
               <p>Ta uredba ima zdaj nekoliko nenavadno določilo. Pravi pa tako, da <q>"se varovane osebe
               lahko varovanju po tretji stopnji pisno odpovedo za čas opravljanja funkcije in s tem
               seznanijo Vlado"</q>. Sprememba je torej prav v tem, da se varovana oseba lahko v celoti
               odpove varovanju po tretji stopnji in ne zgolj fizičnemu varovanju in s tem seznani
               Vlado. Zdaj, v svetu poznamo primere takega, bom rekel, svobodnjaškega obnašanja
               politikov, ki jih je potem to stalo življenja – mislim na švedski primer, recimo.
               Varovane osebe se vsaj od tistega obdobja ne odpovedujejo varovanju, tako vsaj velja
               v pretežnem delu Evrope. Mislim, da ta del določila ni v redu.</p>
               <p>Posebej pa me moti, pravzaprav še nekaj. Namreč, drugi del pravi takole, <q>"oseba iz
               prvega odstavka tega člena se lahko v razmerah potencialne ogroženosti"</q> – pazite,
               ogroženosti – <q>"za čas zasebnega potovanja pisno odpove neposrednemu fizičnemu
               varovanju in o tem seznani Vlado,"</q> skratka, ne gre nekako skupaj, <q>"policijo pa je
               treba obvestiti 15 dni prej"</q>.</p>
               <p>Zanima me torej predvsem:</p>
               <p>Zakaj ste spremenili to uredbo?</p>
               <p>V nadaljevanju pa mi mogoče odgovorite kar na vprašanja, ki so v pisnem delu, da ne
               bi ponavljal. Hvala lepa.</p>
            </sp>
            <sp xml:id="SDZ5-Redna-26-2011-03-28.sp228">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, prosim.</p>
            </sp>
            <sp xml:id="SDZ5-Redna-26-2011-03-28.sp229">

               <speaker>KATARINA KRESAL:</speaker>

               <p>Hvala lepa.</p>
               <p>Tudi jaz rada pohvalim policijo, mislim, da dobro dela, ampak nikoli ni tako dobra,
               da ne bi mogla biti še boljša.</p>
               <p>Kot ste sami rekli, kar 11 let ni bila spremenjena ta uredba, življenje gre dalje,
               organizacija gre dalje, raste, se spreminja in vsake toliko časa jo je treba
               prevetriti. Policija sama, ti isti strokovnjaki, ki ste jim pač izrekli pohvalo za
               dobro delo, je v prvi polovici prejšnjega leta naredila natančno analizo varovanja,
               kako se to izvaja v tujini, pogledala je tudi primerjalno ureditev v nekaterih
               primerljivih državah v Evropski uniji, med temi lahko naštejem Avstrijo, Belgijo,
               Ciper, Dansko, Francijo, Irsko, Luksemburg, Malto, Španijo, Švedsko, torej kar nek
               širok krog držav so vzeli, ki so jih analizirali pri presoji, ali je naša ureditev še
               ustrezna. Pri tem je ta strokovna skupina ugotovila, da v nekaterih primerih ureditev
               ni ustrezna in da se jo da izboljšati. Cilj tega je bil seveda še boljše načrtovanje
               varovanja, še večja optimizacija, pa tudi racionalizacija stroškov.</p>
               <p>Novosti je kar nekaj. Nekaj ste jih že sami našteli. Mogoče jih še nekaj sama povem,
               tudi najpomembnejše, nove so tudi manjše, ki jih mogoče ne bi tukaj izpostavljala,
               ampak najpomembnejše: novodefinirana oblika varovanja, operativno varovanje, ki
               izhaja iz prejšnje oblike preventivno operativnega varovanja, poleg ocene
               ogroženosti, ki predstavlja izhodišče za izvedbo varovanja, uvaja tudi varnostno
               informacijo, ki zagotavlja višjo operativnost in varnost. Uredba prinaša tudi
               spremembe, ki se nanašajo na stopnje varovanja, neposredno fizično varovanje, kot ste
               sami rekli, skrajšujejo se določene dolžine varovanja po izteku mandata. Ocena je
               bila, da ni treba, da je pri predsedniku Vlade šest mesecev in pri ostalih ministrih
               tri mesece, ampak se to pač skrajšuje približno za polovico, to je tudi dosti podobno
               temu, kako imajo to urejeno v tujini. Nekatera varovanja se bolj natančno urejajo in
               se prilagajo temu, kar se je v praksi že razvilo. Skratka, kar veliko stvari se je,
               ne bistveno, spremenilo, je pa bolj jasno, bolj natančno in v skladu s tem, kar je
               praksa prinesla.</p>
               <p>Ena od sprememb, ne pa seveda edina, v tej uredbi je bila tudi ta, ki ste jo vi
               omenili, da se varovana oseba lahko v določenem primeru, kadar je seveda tudi ocena
               te službe, da je to mogoče, odpove varovanju za določeno krajše obdobje. To samo po
               sebi ne bi smelo biti sporno, glede na to, da je tudi sicer mogoča odpoved varovanja
               v celoti. Torej, če gremo po tem principu od večjega na manjše, je tudi odpoved
               varovanja v manjšem delu, seveda, ob poznavanju problematike s strani centra in
               predhodnem obvestilu, da je taka odpoved zaželena.</p>
               <p>Skratka, enostavna želja urediti uredbo po 11 letih, jo prilagoditi vsemu temu, kar
               je ta isti urad ugotovil za ali problematično ali za potrebno boljše ureditve, in
               glede na to, da je to vsebina, ki so jo predlagali strokovnjaki iz tega urada, pač ne
               vidim problema, zakaj je ne bi kot take upoštevali in tudi vnesli v pozitivno
               zakonodajo. Hvala lepa.</p>
            </sp>
            <sp xml:id="SDZ5-Redna-26-2011-03-28.sp230">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnitev odgovora?</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp231">

               <speaker>DR. VINKO GORENAK:</speaker>

               <p>Hvala lepa.</p>
               <p>Saj sem tudi najavil. Mene je malo zmotilo, da ste predsednika Državnega zbora tudi
               dali na nižjo stopnjo varovanja; ampak kakorkoli, jaz sicer lahko razumem, da se
               varovana oseba – če sam sebe postavim v to vlogo, bi si tudi želel marsikdaj, da ne
               bi imel <q>"sence"</q>. Vendar v javnosti ta situacija vzbuja sum, da se zdaj lahko odpovedo
               varovane osebe določenim oblikam varovanja, zlasti zaradi nekaterih dogodkov iz
               preteklosti. Ampak se ne bom kaj veliko se spuščal v to uredbo, če menite, da je tako
               potrebno. Naj zaradi mene tako ostane.</p>
               <p>Mogoče bi pa vendarle mi odgovorile še na tisti drugi del, ki sem ga tudi pisno
               najavil. V javnosti je bilo kar veliko informacij o tem – tukaj pa mislim na vas
               osebno, ne ostale varovane osebe –, da se zdaj poslužujejo, da se vi poslužujete
               privatnih varnostnikov. Če je to za osebni denar, imate seveda pravico tudi reči, da
               naj me to ne zanima. Bom to razumel. Če pa bi to šlo na državne stroške, bi pa želel
               vedeti. Hvala lepa.</p>
            </sp>
            <sp xml:id="SDZ5-Redna-26-2011-03-28.sp232">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, prosim.</p>
            </sp>
            <sp xml:id="SDZ5-Redna-26-2011-03-28.sp233">

               <speaker>KATARINA KRESAL:</speaker>

               <p>Ne, ne najemam zasebnih varnostnikov, pa tudi sicer moja zasebna potovanja, zasebno
               življenje ne gre v nobenem primeru na račun države.</p>
            </sp>
            <sp xml:id="SDZ5-Redna-26-2011-03-28.sp234">

               <speaker>PODPREDSEDNIK MAG. VASJA KLAVORA:</speaker>

               <p>Gospod Gvido Kres bo postavil poslansko vprašanje ministru za delo, družino in
               socialne zadeve, gospodu dr. Ivanu Svetliku.</p>
            </sp>
            <sp xml:id="SDZ5-Redna-26-2011-03-28.sp235">

               <speaker>GVIDO KRES:</speaker>

               <p>Hvala za besedo, gospod podpredsednik.</p>
               <p>Spoštovani gospod minister. Prosim vas za podatke o realizaciji nacionalnega
               programa socialnega varstva v delu, ki obravnava problematiko varstveno-delovnih
               centrov, njihove obstoječe mreže ter širitve le-teh. Kajti glede na lokalno izkušnjo,
               lahko dvomim v učinkovito vodenje omenjenega programa v skladu z načrtom Vlade in v
               skladu s pričakovanji koristnikov tega programa oziroma storitev. Najlažje te dvome
               predstavim na primeru.</p>
               <p>Ustanovitev varstveno-delovnega centra v Litiji je bila že pred dvanajstimi leti
               načrtovana tudi v okviru državne mreže. Kljub mreži pa zaradi vedno novih zahtev,
               pogojev, zapletov in ob dolgoletnem prizadevanju občine, da zagotovi prostor, se
               začetek delovanja varstveno-delovnega centra vedno odmika in se je odmikal. Vse je
               bilo sicer pripravljeno za začetek delovanja varstveno-delovnega centra v Litiji kot
               enote INCE Mengeš, vendar pa je njegovo vodstvo v preteklem letu kljub veljavnemu
               ustanovitvenemu aktu odstopilo od ustanovitve oziroma jim ni več v interesu. Z
               Društvom Sožitje smo bili tako prisiljeni iskati novega partnerja, ki smo ga našli v
               podjetju Želva d. o. o. iz Ljubljane, ki je izkazal velik interes in pripravljenost
               za ustanovitev enote v Litiji, vodstvo si je ogledalo začasne možne prostore
               Kmetijske zadruge Litija, Valvazorjev trg 3, Litija, v katerih bi lahko delovala ta
               enota. Podjetje Želva d. o. o. je bilo pripravljeno prostore tudi v najkrajšem času
               primerno urediti.</p>
               <p>Na sestanku predstavnikov občine pri vodji službe ministrstva za opravljanje
               izvajalske mreže na področju socialnega varstva gospe Mileni Končini in sodelavcev
               ministrstva dne 20. 9. 2010 je bilo s strani vaših predstavnikov zagotovljeno, da bo
               ministrstvo v treh tednih objavilo javni razpis za podelitev koncesije za dejavnost
               VDC za delovanje enote v Litiji s kapaciteto 20 mest, ki bi jih v Litiji lahko tudi
               takoj zasedli. Žal razpis ni bil objavljen. Poleg tega pa smo v telefonskem pogovoru
               dobili pojasnilo, da so bile razdeljene tudi že vse kvote za področje
               varstveno-delovnih centrov iz Resolucije o nacionalnem programu specialnega varstva
               za obdobje 2006–2010.</p>
               <p>Sprašujem vas, gospod minister:</p>
               <p>Kako je mogoče, da nam delavci ministrstva zagotovijo, da so vse pristojne službe
               ministrstva med seboj usklajene glede potrebnih postopkov za ureditev delovanja VDC v
               Litiji z 20 mesti, kasneje pa dobimo sporočilo, da za dogovorjeno ni možnosti?</p>
            </sp>
            <sp xml:id="SDZ5-Redna-26-2011-03-28.sp236">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp237">

               <speaker>DR. IVAN SVETLIK:</speaker>

               <p>Hvala lepa, spoštovani gospod podpredsednik, poslanke in poslanci, gospod poslanec
               Kres.</p>
               <p>Z Resolucijo o nacionalnem programu socialnega varstva za obdobje 2006–2010 je bilo
               načrtovano, da bo do konca leta 2010 vključenih v socialnovarstvene storitve, vodenja
               in varstva ter zaposlitve pod posebnimi pogoji najmanj 36 % odraslih oseb s statusom
               invalida po Zakonu o družbenem varstvu duševno in telesno prizadetih oseb. Sredi leta
               2010 pa je bilo po podatkih ministrstva v varstveno-delovne centre vključenih dobrih
               41 % odraslih oseb s statusom invalida po Zakonu o družbenem varstvu duševno in
               telesno prizadetih oseb, kar pomeni, da smo načrtovani delež vključitev v
               varstven-delovne centre že presegli.</p>
               <p>V letu 2010 je v Sloveniji delovalo osemnajst samostojnih varstvenih delovnih
               centrov in pet varstveno-delovnih centrov v okviru socialno-varstvenih zavodov za
               usposabljanje. Storitev vodenja varstva in zaposlitve pod posebnim pogoji ter
               storitve institucionalnega varstva je v letu 2010 izvajalo tudi dvanajst
               koncesionarjev; se pravi, petintrideset različnih institucij.</p>
               <p>Delovna skupina na Ministrstvu za delo, družino in socialne zadeve pripravlja nov
               predlog nacionalnega progama socialnega varstva za naslednje obdobje skupaj z
               akcijskim načrtom za njegovo uresničevanje. V programu, še bolj konkretno pa v
               akcijskem načrtu, bodo določena tudi konkretna merila za določitev mreže izvajalcev
               storitev, vodenja in varstva pod posebnimi pogoji ter ukrepi za izboljšanje kakovosti
               in učinkovitosti izvajanja storitev. Predlog bo temeljil na načelih Konvencije o
               pravicah invalidov, strateških razvojnih dokumentih Evropske unije, potrebah
               uporabnikov in finančnih zmožnostih države. Pred sprejemom bo nacionalni program
               socialnega varstva poslan v javno razpravo, v kateri bodo lahko strokovnjaki in
               predstavniki civilne družbe, invalidske organizacije in invalidi oblikovali tudi
               predloge in pripombe. V pripravi je tudi nov predlog zakona o socialnovarstveni
               dejavnosti, s katerim bomo zagotovili podlago za boljšo dostopnost storitev oziroma
               za takšno organiziranost, ki bo omogočila tudi večjo prehodnost med različnimi
               storitvami in programi, ki so namenjeni tej skupini uporabnikov.</p>
               <p>Konkretno v primeru Litije je res, da je bil 20. septembra 2010 na ministrstvu
               sestanek s predstavniki občine Litija in društva iz Litije. Sestanek je bil namenjen
               okvirnemu seznanjanju s problematiko na področju varstveno-delovnih centrov na
               območju Litije ter pogovorom o možnostih in potrebah, ki se pojavljajo. Bilo je
               govora o morebitnem razpisu za podelitev koncesij, v katerega bi vključili tudi
               Litijo. Litijčani so povedali, da kot rečeno, dogovori potekajo že nekaj časa, v temu
               času pa je služba za upravljanje izvajalske mreže na ministrstvu tudi pripravljala
               razpis oziroma analizo vlog za razpis za pokritost s koncesijami, kar je bila tudi
               njena posebna naloga. Res pa je, tako mi zatrjujejo, ker mene na sestanku ni bilo, da
               so le okvirno povedali, da ta razpis pripravljajo, da bi lahko vključili tudi Litijo
               v ta razpis in na tej točki se je sestanek tudi končal.</p>
               <p>Moram reči, da sem bil tudi osebno, tudi ko smo bili še v osebnih kontaktih z vami,
               gospod poslanec, prepričan, da imamo še dovolj koncesijskih mest na razpolago in da
               bomo ta razpis lahko realizirali, vendar je potem po analizi prišlo do ugotovitve, da
               je nacionalni program že presežen za 5 %, in zato pravzaprav podlag za razpis ni.
               Tako moramo počakati na novi dokument, se pravi, na nov predlog nacionalnega programa
               socialnega varstva, v katerem bomo morebiti lahko šli v zagotavljanje dodatnih
               kapacitet za te potrebe.</p>
               <p>Tako da, če so bile posredovane napačne informacije, se osebno opravičujem za to.
               Hvala lepa.</p>
            </sp>
            <sp xml:id="SDZ5-Redna-26-2011-03-28.sp238">

               <speaker>PODPREDSEDNIK MAG. VASJA KLAVORA:</speaker>

               <p>Gospod Kres, izvolite.</p>
            </sp>
            <sp xml:id="SDZ5-Redna-26-2011-03-28.sp239">

               <speaker>GVIDO KRES:</speaker>

               <p>Hvala za izčrpen odgovor.</p>
               <p>Moram v temu delu opozoriti, da očitno smo bili v Litiji v tej dolgoletni zgodbi –
               težka beseda bi bila, če bi rekel, izigrani, ampak ni se nam izšlo. Treba je nekaj
               vedeti, da če smo se pogovarjali z raznimi ustanovami, ki so izven Litije, da so
               verjetno oni napolnili svoje kapacitete, v Litiji smo pa tako rekoč ostali na
               suhem.</p>
               <p>Zato bi želel in če bi bilo mogoče, gospod minister, če bi se dalo, da se enkrat
               usedemo skupaj z vami osebno, z občinsko upravo in poskušamo potem v nadaljevanju, ko
               se pripravlja nov program, tudi o tem bolj konkretno pogovoriti in zadevo zaključiti
               v korist tako občine Litija kot občine Šmartno pri Litiji. Moram povedati, da je to
               območje zelo veliko geografsko območje. So potrebe in dvomim, da je kdo resnično šel
               na teren in podatke popolnoma preveril, koliko imamo teh potreb. In da se ne bi
               zgodilo to, kar se je zgodilo v teh zadnjih 12 letih, da bi zadevo resnično rešili in
               pokazali to spoštovanje do teh ljudi in do teh družin, ki se ukvarjajo s tem
               problemom.</p>
               <p>Moram povedati še nekaj, da mi je bilo rečeno, da če dela pisarna oziroma takšen
               program v tem okolju in iz tega tudi na terenu, da se bistveno boljše tudi ravna z
               ljudmi, ki so v domači oskrbi. Hvala lepa.</p>
            </sp>
            <sp xml:id="SDZ5-Redna-26-2011-03-28.sp240">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ5-Redna-26-2011-03-28.sp241">

               <speaker>DR. IVAN SVETLIK:</speaker>

               <p>Hvala lepa.</p>
               <p>Samo kratko pojasnilo. Seveda bi želeli tudi predloge in pobude ob tem, ko bo ta
               dokument nastajal. Tako v zvezi s tem ni nobenega problema. Moram pa reči, da je
               včasih pri realizaciji teh načrtov težava v tem, da niso odvisni samo do ministrstva,
               ampak največkrat tudi od tistih izvajalcev, ki so vpleteni v reševanje vprašanj na
               lokalni ravni in seveda še od koga na lokalni ravni. In če tam ni dogovora, potem
               seveda tudi mi na ministrstvu pomagati ne moremo. To pa dostikrat tudi botruje, da se
               vlečejo kakšni projekti, tako kot na žalost v vašem primeru, tudi več let. V tem času
               drugi, ki imajo pripravljene projekte, vstopijo in na tak način, seveda, tudi
               odpeljejo, da tako rečem, kakšna mesta kam drugam. Vsekakor pa mislim, da imate prav,
               da je treba v nadaljevanju poskrbeti za to, da bo pokritost s temi kapacitetami
               primerna, tako da ne bo treba uporabnikov razmeščati daleč od kraja bivanja. Za to
               bomo v prihodnje, obljubljam, poskrbeli.</p>
               <p>Bomo pa seveda trčili še pri pripravi teh dokumentov na eno vprašanje, ki ga je
               predsednik vaše stranke danes uvodoma izpostavil. Zahteva se varčevanje v javnem
               sektorju. Potrebe, ki jih pa imamo tako pri varovanju tovrstnih uporabnikov, kot
               starejših in še koga, so pa seveda zmeraj večje. Hvala lepa.</p>
            </sp>
            <sp xml:id="SDZ5-Redna-26-2011-03-28.sp242">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Peter Verlič bo postavil poslansko vprašanje ministru za promet dr.
               Patricku Vlačiču.</p>
            </sp>
            <sp xml:id="SDZ5-Redna-26-2011-03-28.sp243">

               <speaker>DR. PETER VERLIČ:</speaker>

               <p>Hvala lepa. Spoštovani minister!</p>
               <p>Ena izmed predvolilnih obljub je prav gotovo bila vzpostavitev Slovenije kot
               logistične platforme. Sam že ves čas iščem bolj ustrezen izraz, kaj bi pravzaprav ta
               logistična platforma pomenila – ali je to Slovenija kot izhodišče za prepletanje
               logističnih tokov? Kakorkoli, po dveh letih nekako najbolj skrbijo rezultati v vseh
               teh podjetjih, ki so tako ali drugače umeščena v to logistično platformo: Luka Koper,
               Slovenske železnice, Adria Airways, ko poslušamo o njihovih slabih poslovnih
               rezultatih. Ne poznam podatkov za letališče Ljubljana in letališče Maribor, najbrž
               nimata kakšnih blestečih rezultatov. Vemo za Intereuropo. Skratka, razumem, da
               verjetno del tega slabega rezultata lahko pripišemo trenutni gospodarski
               situaciji.</p>
               <p>Vendar pa me zanima:</p>
               <p>Koliko bi bilo teh aktivnostih na samem ministrstvu ali pa na Vladi, da bi
               pravzaprav to predvolilno obljubo res lahko uresničili?</p>
               <p>Kakšni ukrepi so predvideni naprej?</p>
               <p>Kaj lahko od te predvolilne obljube pričakujemo?</p>
               <p>Spremljali smo poskuse predsednika Vlade in tudi vas, da bi nekako zgodba
               sodelovanja z nemškimi železnicami uspela tudi s pomočjo svetovalca Mehdorna.
               Nazadnje sem slišal v medijih, da naj bi ta poskus napravile francoske železnice, če
               sem prav razumel. Skratka, verjamem, da je kar nekaj teh prizadevanj, iskanj, ampak
               vendar:</p>
               <p>Kako ocenjuje Slovenijo kot logistično platformo glede na rezultate poslovanja
               družb?</p>
               <p>Koliko je po vašem mnenju to odsev trenutne situacije, koliko pa morda aktivnosti na
               sami Vladi in pa ministrstvu?</p>
               <p>In:</p>
               <p>Kako računate, da bo do konca mandata Slovenija kot logistična platforma uspela?</p>
               <p>Hvala lepa.</p>
            </sp>
            <sp xml:id="SDZ5-Redna-26-2011-03-28.sp244">

               <speaker>PODPREDSEDNIK MAG. VSAJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-26-2011-03-28.sp245">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Spoštovani poslanec, nekaj besed o logistični platformi. Zdaj, logistična platforma
               ni ena stvar, ki jo bomo zgradili pa jo bomo potem imeli, to verjetno veste, ker ste
               tudi s tega področja. Tega nisem tudi nikoli rekel. Jaz sem želel, da v Sloveniji
               logistika, transport igrata večjo vlogo in to večjo vlogo vidim kot večji odstotek v
               BDP; in to se je tudi zgodilo. Torej, odstotek – sicer majhno povečanje, mislim, da
               okoli 0,2 % – se je povečal, odstotek tega, kaj pomeni logistika oziroma promet v
               slovenskem BDP. In to je pravzaprav cilj, da bi promet in logistika kot dejavnosti z
               neko relativno visoko dodano vrednostjo, z izkoriščanjem tega, kar Slovenija ima,
               torej z neko naravno prednostjo, z njenim položajem, temu sektorju omogočala, da igra
               v slovenskem gospodarstvu bolj pomembno vlogo, se pravi to je cilj.</p>
               <p>Zdaj, to da je neka država logistična platforma, ni zraslo na mojem zelniku, to je
               eden izmed, recimo, izrazov, ki ga slišimo na Nizozemskem, ki se je razglasila za
               logistično platformo Evrope. In iz tega, ker so se oni razglasili za logistično
               platformo Evrope, je potem seveda lažje tako pri umeščanju v prostor, pri razumevanju
               teh panog v politiki vlade, v financiranju posameznih projektov. Tako je pravzaprav
               cilj te logistične platforme, da tudi v domači politiki prepoznamo to kot neko
               priložnost, v zunanji pa, da zlasti s promocijo Slovenije kot destinacije bodisi za
               vstopno ali pa izstopno točko pritegnemo v Republiko Slovenijo čim več tovora. Ta
               promocijski nivo poteka predvsem z obiski v različnih državah, kjer so potencialni,
               recimo, prevozniki, ki bi lahko opravili logistično storitev čez Evropo – tega
               običajno ne počnem jaz, ampak moj državni sekretar, ki skupaj z večjo delegacijo
               gospodarstvenikov potuje v države, ki so zanimive, zlasti v države, kjer je veliko
               tovora; bodisi Indijo, Kitajsko in podobno, in imamo neke vrste <q>"road show"</q>, kjer
               skušamo privabiti tovor skupaj z našimi podjetji v Republiko Slovenijo. Torej ta
               promocijski moment je narejen na horizontalni ravni v sodelovanju z več ministrstvi,
               kjer promoviramo Slovenijo kot morebitno vstopno točko za tovore.</p>
               <p>Slovenija že je, recimo, zelo pomembna vstopna točka za korejske avtomobile, jeklo
               ali pa še za kaj drugega. Mi bi želeli ,da bi katere izmed teh držav videla Slovenijo
               preko Luke Koper kot vstopno točko v Evropo za njihovo blago, to je cilj. In ko bomo
               imeli enkrat tukaj blago, bi ga potem v oskrbovali verigi lahko z različnimi podjetji
               predelovali, dodelovali, mu dodali vrednost in s tem ustvarili nova delovna mesta in
               na ta način generirali ne samo prehod tovora skozi slovensko luko čez tire ali cesto
               v tretje države, ampak bi poskušali, kjer je mogoče, tudi predelavo in dodelavo teh
               surovin, polizdelkov ali pa celo izdelkov z dodano vrednostjo v oskrbovalni verigi.
               Torej, s to dejavnostjo nekako izkoristiti to prednost, ki jo Slovenija ima.</p>
               <p>Veliko stvari delamo v tej smeri, bodisi na področju infrastrukture; trenutno je 800
               milijonov evrov projektov na železnicah v teku. Če dodamo zraven še drugi tir, kjer
               smo praktično tik pred razpisi, lahko govorimo o več kot o milijardi in pol, ki je v
               teku investicij v železniško infrastrukturo, avtocestni križ bo praktično dokončan,
               čaka nas odprtje še na Peračici, vsi drugi kraki so praktično prevozni čez celo
               Slovenijo. Čaka nas še nekaj manjših delov, vendar sam križ bo dokončan v tem
               mandatu. Zakon smo sprejeli, ki ga poznate, kar se tiče železniške infrastrukture, ki
               torej navzkrižno financira in s tem omogoča eno zanimivo financiranje, ki ga poznajo,
               recimo, v Švici in podobno.</p>
               <p>Tako se veliko stvari dela v to smer. To pa je proces, ne pa, da bomo zgradili
               platformo in jo bomo potem imeli; torej, na ta način ne gre.</p>
            </sp>
            <sp xml:id="SDZ5-Redna-26-2011-03-28.sp246">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Verlič, imate postopkovni predlog?</p>
            </sp>
            <sp xml:id="SDZ5-Redna-26-2011-03-28.sp247">

               <speaker>DR. PETER VERLIČ:</speaker>

               <p>Dopolnilno vprašanje.</p>
            </sp>
            <sp xml:id="SDZ5-Redna-26-2011-03-28.sp248">

               <speaker>PODPREDSEDNIK MAG. VASJA KLAVORA:</speaker>

               <p>Oprostite. Dopolnilno. Prosite za dopolnilni odgovor.</p>
            </sp>
            <sp xml:id="SDZ5-Redna-26-2011-03-28.sp249">

               <speaker>DR. PETER VERLIČ:</speaker>

               <p>Nisem niti želel postopkovno, ampak hvala lepa.</p>
               <p>Torej, zahvaljujem se za odgovor. No, saj tudi sam nisem imel v mislih, da bi
               zgradili logistično platformo, ampak bolj tudi v tej smeri, tako kot ste omenili,
               procesa. Saj zato morda na en del vprašanja, ne vem, niste odgovorili, pa vendarle. V
               tem procesu so v tem trenutku ta podjetja, ki izvajajo; tako Luka Koper, Slovenske
               železnice, letališča, Adira Airways<gap n="..."/> Vesel sem tega podatka, ki ste ga omenili, da
               je opazen nek porast pri odstotku bruto domačega proizvoda, ampak vendar, res, če je
               mogoče: rezultati, če sem prav seznanjen, niso najboljši. Težave so in ta del me
               zanima. Vesel sem tega, da se pospešuje vlaganje v infrastrukturo, to bo zagotovo
               pomagalo h konkurenčni prednosti, ampak v teh dveh letih smo se le soočili z
               rezultati, ki pomenijo padec in najbrž v tem procesu pomenijo eno težavo, če so rdeče
               številke.</p>
               <p>Skratka, če lahko odgovorite:</p>
               <p>Koliko je to odraz gospodarske situacije?</p>
               <p>Koliko pa vendar morda kakšnih ukrepov? Ker so le v lastništvu države, če lahko tako
               rečem.</p>
               <p>Koliko pa boste, recimo, če je zdaj preteklost takšna, kot je, v prihodnje tem
               podjetjem v tej verigi pomagali in s tem verjetno tudi logistični platformi?</p>
               <p>Hvala.</p>
            </sp>
            <sp xml:id="SDZ5-Redna-26-2011-03-28.sp250">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp251">

               <speaker>DR. PATRICK VLAČIČ:</speaker>

               <p>Hvala lepa.</p>
               <p>Torej, del težav podjetij, kot so Luka Koper, Intereuropa, zagotovo izhaja iz težke
               gospodarske situacije, del izhaja pa iz ravnanja uprav. Naj vas spomnim, da je uprava
               Luke Koper proti prejšnji upravi vložila odškodninski zahtevek za 31,6 milijonov
               evrov in da so vložene odškodninske tožbe in kazenske tožbe zaradi suma gospodarskega
               kriminala. Luka Koper ni v težavah zaradi težke gospodarske situacije, ampak zaradi
               nekaterih odločitev bivše uprave.</p>
               <p>Intereuropa – 165 milijonov evrov je stal terminal v Čehovu, ki ne prinaša praktično
               ničesar. Torej, to so investicije, ki so spravile na kolena nekoč velikane
               slovenskega oziroma primorskega in slovenskega gospodarstva. Na kolena.</p>
               <p>Luka Koper si, zaenkrat kaže, bo opomogla, Intereuropa pa zaenkrat še živi in ima
               zelo zelo velike težave, ki ne izhajajo iz gospodarske situacije, ampak izhaja iz
               ravnanja prejšnjih uprav.</p>
               <p>Adria Airways je poslovni model, ki ne more preživeti. Tak poslovni model, kot ga
               pozna Adria Airways, je preživet, in je praktično še dolgo zdržala. Kar pričakujemo
               kot prometni minister od nove uprave, oni sicer niso v neposredni lasti države, torej
               nisem njihov korporativni upravljavec preko sektorske politike, pričakujemo predvsem
               nek nov poslovni model, ki bo omogočil temu podjetju, da bo dobro in normalno
               poslovalo naprej.</p>
               <p>Slovenske železnice, rekel bom, čeprav je veliko kritičnosti, v lanskem letu je bila
               predvidena izguba 30 milijonov evrov, pa so govorili, da je plan nerealen, in je bilo
               izgube 20 milijonov evrov, seveda se z izgubo nikoli ni hvaliti, vendar vseeno je
               bolje, kot je kazalo. Približno za 5 % so se povečali prihodki, če primerjamo 2009 pa
               2010, medtem ko so se odhodki povečali za manj kot odstotek v teh istih dveh letih.
               Torej, tudi tukaj gredo stvari v pravo smer in sem prepričan, da s to reorganizacijo,
               s sanatorjem, ki je trenutno sanator ministrstva, ki pomaga ministrstvu svetovati,
               kako pravzaprav naj v razmerju do tega podjetja ravna, mislim, da se železnice ob
               tem, ko tudi država naredi svojo domačo nalogo, to pomeni, ko vloži bistveno več
               sredstev v infrastrukturo, da se bodo tudi Slovenske železnice pobrale. Tako sem
               optimist. Težav je sicer veliko, nekatere izhajajo iz gospodarske situacije, nekatere
               iz neprimernega ravnanja bivših uprav, ki so, kot pravim, tudi pod odškodninskimi
               tožbami<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp252">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Janko Veber bo postavil poslansko vprašanje ministru za finance gospodu
               Francu Križaniču.</p>
            </sp>
            <sp xml:id="SDZ5-Redna-26-2011-03-28.sp253">

               <speaker>JANKO VEBER:</speaker>

               <p>Hvala za besedo. Lep pozdrav!</p>
               <p>Preden postavim vprašanje ministru za finance, naj povem, da sem pred časom podal
               poslansko pobudo ministru za delo, družino in socialne zadeve. Razlog je bil ta, ker
               je v letošnjem letu bilo odobrenih zelo malo programov javnih del na javnem razpisu
               in iz odgovora na pobudo je tudi razvidno, da je dejansko prispelo 2 tisoč 437 vlog,
               od tega je bilo izbranih vsega 851 ali 34,9 %. Kot razlog, zakaj tako malo izbranih
               vlog za dodelitev javnih del, je bilo navedeno, da je bilo treba upoštevati tudi pri
               oblikovanju proračuna za leto 2011 omejitve in temu se je ministrstvo prilagodilo. Je
               pa nakazalo rešitev, in sicer v tem smislu, da bi potrebovali vsaj 10 milijonov evrov
               za to, da bi lahko ponovno opravili razpis za javna dela in s tem poskušali pomagati
               predvsem tudi območjem, kot je, recimo, Kočevska, kjer je zelo velika stopnja
               brezposelnosti, kjer je zelo veliko ljudi tudi ostalo brez javnih del in je razmere
               še poslabšalo.</p>
               <p>Zato me še posebej zanima:</p>
               <p>Ali je dejansko mogoče pričakovati v nadaljnjih usklajevanjih, bodisi pri pripravi
               rebalansa proračuna ali za nov proračun, dodatna sredstva za javna dela?</p>
               <p>Ministrstvo za delo predlaga 10 milijonov evrov. To je tudi tisto vprašanje, ki ga
               postavljam ministru za finance:</p>
               <p>Ali je mogoče zagotoviti dodatna sredstva za javna dela v proračunu, ki je že v
               veljavi, ali bo treba mogoče počakati na rebalans?</p>
               <p>Hvala.</p>
            </sp>
            <sp xml:id="SDZ5-Redna-26-2011-03-28.sp254">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp255">

               <speaker>DR. FRANC KRIŽANIČ:</speaker>

               <p>Hvala lepa. Spoštovani!</p>
               <p>Ministrstvo za finance je prejelo prošnjo Ministrstva za delo, družino in socialne
               zadeve za dodelitev dodatnih sredstev za področje politike trga dela v višini vsaj 10
               milijonov evrov.</p>
               <p>V obrazložitvi so zapisali, da so na javnem razpisu za izbor programa javnih del
               razpisali bistveno manjši obseg sredstev kot v preteklih letih, kar ima posledico
               manjše število izbranih programov javnih del, v katere bo vključeno bistveno manjše
               število brezposelnih oseb, in sicer tisoč 600 oseb povprečno mesečno. V nadaljevanju
               so zapisali, da s ciljem aktiviranja čim večjega števila brezposelnih oseb,
               prejemnikov denarnega nadomestila oziroma denarne socialne pomoči načrtujejo pripravo
               in izvedbo dodatnega programa aktivne politike zaposlovanja, kamor javna dela sodijo.
               Cilj načrtovanega programa je trajnost zaposlitve brezposelnih oseb za polni delovni
               čas za obdobje vsaj 12 mesecev. Za ta namen bi neprofitni delodajalci kandidirali za
               sredstva politike trga dela, in sicer za dodelitev subvencije za zaposlitev
               brezposelnih oseb v višini 7 tisoč 500 evrov za obdobje 8 mesecev. Neprofitni
               delodajalci bi v primeru izbora na javnem povabilu lahko pridobili subvencijo za
               zaposlitev brezposelne osebe, in sicer prejemnika denarnega nadomestila in ali
               denarne socialne pomoči, starše invalidnih in dolgotrajno bolnih otrok, samohranilce
               in osebe, katerih zakonec je brezposeln, ter osebe, ki so bile 31. 12. 2010 vključene
               v programe javnih del.</p>
               <p>Iz dopisa Ministrstva za delo, družino in socialne zadeve je razviden namen porabe
               sredstev in okvirna višina sredstev, ni pa razviden prihranek zaradi znižanja števila
               prejemnikov pasivne politike zaposlovanja in socialnovarstvenih pravic. Ker bo
               program aktivne politike zaposlovanja vplival na znižanje števila prejemnikov pasivne
               politike zaposlovanja in socialnovarstvenih pravic, ocenjujemo, da bo Ministrstvo za
               delo, družino in socialne zadeve za pasivno politiko zaposlovanja in
               socialnovarstvene pravice potrebovalo manj finančnih sredstev, kot jih ima planiranih
               v svojem finančnem načrtu za leto 2011. Zato smo Ministrstvo za delo, družino in
               socialne zadeve pozvali, da razmisli o morebitnih rezervah znotraj tega ministrstva
               in skladno z Zakonom o izvrševanju proračunov Republike Slovenije za leti 2011 in
               2012 predlagajo ustrezno prerazporeditev. Šele, če to ne bo zadostovalo, pa naj potem
               terjajo oziroma konkurirajo za zagotavljanja sredstev iz splošnih proračunskih
               rezerv.</p>
               <p>Se pravi, sredstva v ta namen so. Treba je najti najprej notranje rezerve, potem pa
               porabiti tudi ta druga sredstva, ki so na razpolago.</p>
            </sp>
            <sp xml:id="SDZ5-Redna-26-2011-03-28.sp256">

               <speaker>PODPREDSEDNIK MAG. VASJA KLAVORA:</speaker>

               <p>Gospod Veber, prosim.</p>
            </sp>
            <sp xml:id="SDZ5-Redna-26-2011-03-28.sp257">

               <speaker>JANKO VEBER:</speaker>

               <p>Hvala za odgovor, ki ga tudi nekako razumem kot napotek, kako pravzaprav nadaljevati
               pot, da dejansko pride do tega, da se ponovno poskuša zagotoviti sredstva za program
               javnih del.</p>
               <p>Seveda bom poskušal ta odgovor uporabiti pri poslanskem vprašanju dr. Svetliku,
               kajti menim, da je resnično treba uskladiti tako interes tega ministrstva kot seveda
               tudi zmožnosti javnih financ, katerega pregled ima Ministrstvo za finance. Upam, da
               tisti manjkajoči del, če bo prišlo do te ugotovitve, bo pa resnično Ministrstvo za
               finance poskušalo zagotoviti tudi iz tako imenovanih rezerv, kot je bilo
               nakazano.</p>
               <p>Vsaj mislim, da sem tako razumel, da je pripravljenost Ministrstva za finance, da
               tudi potencialni, manjkajoči del pa poskuša zagotoviti z rezervo. Hvala.</p>
            </sp>
            <sp xml:id="SDZ5-Redna-26-2011-03-28.sp258">

               <speaker>PODPREDSEDNIK MAG. VASJA KLAVORA:</speaker>

               <p>Gospod Milenko Ziherl bo postavil poslansko vprašanje ministru za šolstvo in šport
               dr. Igorju Lukšiču, ki pa je danes odsoten.</p>
            </sp>
            <sp xml:id="SDZ5-Redna-26-2011-03-28.sp259">

               <speaker>MILENKO ZIHERL:</speaker>

               <p>Hvala še enkrat za besedo, gospod predsedujoči.</p>
               <p>Bomo pač vprašanje prilagodili razmeram, torej bo gospod minister ustno odgovoril na
               eno od prihodnjih sej. Gre pa za to, da je v bistvu izvor mojega vprašanja v medijih,
               ko so poročali, da nabor učbenikov za prvi razred osnovne šole v Avstriji stane 47
               evrov, v Italiji 18 evrov in pri nas 134 evrov. Seveda je pri nas tudi temu ustrezno
               večji kup učbenikov. Takoj se postavlja vprašanje, ali so naši otroci sposobni toliko
               več snovi predelati, kako to vpliva nanje, ko hodijo po cesti do avtobusa otovorjeni,
               kot da bi šli v planine. Včasih imaš občutek, da nahrbtnik nese učenca in ne učenec
               nahrbtnik. Končni rezultat vsega tega gradiva in tako dalje, pretiranega gradiva so
               pa slabi rezultati na mednarodnih ocenjevanjih. Na nekaterih področjih smo dosegali
               zelo slabe ocene. Na žalost je največji učbenik naše mladine, tudi že šolajočih
               otrok, pač ta naprava, preko katere si vedno bolj, posebej pa v višjih razredih
               izmenjujejo neko žlobudravščino, ki naj bi bila podobni slovenščini, torej neke svoje
               lastne izume, nek nov besedni zaklad.</p>
               <p>Iz vsega navedenega lahko sledi, da količina materiala, ki ga morajo z muko nositi,
               zlasti mlajši, a tudi v višjih letnikih, je razmerje v oceni enako: torej, višji
               letniki bodo lažje prenašali več gradiva kot njihovi vrstniki v sosednjih državah,
               ampak vseeno, rezultata ni nikjer. Če bi vsaj malo boljši rezultat dosegli kot v teh
               državah, bi se nekako še lahko opravičilo. Za osmi razred je pa naslednje: Hrvaška
               229 evrov, Madžarska 86, Avstrija 96 evrov, Italija 289, Slovenija 343. Razen tega so
               vsako leto novi in novi učbeniki.</p>
               <p>Zato ministra sprašujem:</p>
               <p>Kako daleč smo od predvolilne obljube, ki je bila dana, da bi bili ti učbeniki
               zastonj?</p>
               <p>In:</p>
               <p>Ali namerava kaj racionalizirati in morda z manj učbenikov in več vsebine doseči
               boljše rezultate?</p>
               <p>Kajti rezultati na terenu kažejo, da tako obširnega gradiva mladina preprosto ni
               sposobna absorbirati.</p>
            </sp>
            <sp xml:id="SDZ5-Redna-26-2011-03-28.sp260">

               <speaker>PODPREDSEDNIK MAG. VASJA KLAVORA:</speaker>

               <p>Gospod Ivan Grill bo postavil poslansko vprašanje ministru za zdravje gospodu
               Dorijanu Marušiču.</p>
            </sp>
            <sp xml:id="SDZ5-Redna-26-2011-03-28.sp261">

               <speaker>IVAN GRILL:</speaker>

               <p>Hvala lepa, spoštovani predsedujoči. Spoštovana ministra in ministrica!</p>
               <p>Moje poslansko vprašanje ministru za zdravje dokazuje, da v Sloveniji to, kar se je
               že večkrat ugotavljalo, nedvomno drži. Imamo dve pravni državi, eno za ene in drugo
               za druge, in vsak si jo očitno razlaga po svoje. Eden izmed takšnih, za katerega
               pravna država ne velja, je očitno tudi direktor Ljubljanskih lekarn, ki je, kot je
               znano, večkrat hodil po robu zakonodaje z raznimi podvigi še v Vzajemni, v Lekarni
               Ljubljana. Lekarno Ljubljana in njene nepravilnosti smo že obravnavali na Odboru za
               zdravstvo, ko smo se soočali z nezakonito prodajo in proizvodnjo galenskih zdravil, z
               nezakonitim odvzemom prostorov Lekarni Bitenc in še bi lahko naštevali. Danes smo
               lahko prebrali tudi, da ima črno gradnjo, ki jo že tri leta niso porušili, tako da bo
               naslednje vprašanje ministru za okolje – ampak ne danes.</p>
               <p>V glavnem, če se sedaj fokusiram na vprašanje, ki vam ga želim, spoštovani gospod
               minister, zdaj zastaviti, pa gre za nezakonito ustanavljanje gospodarske družbe
               Lekarne Ljubljana. Vemo, da Zakon o javnih financah zelo jasno določa, da takšnim
               javnim zavodom ni dovoljeno ustanavljati gospodarske družbe; in ravno to se je
               zgodilo. Ustanovilo se je podjetje, veledrogerija, ki se želi ukvarjati oziroma se
               ukvarja predvsem z najdonosnejšimi posli na področju prodaje zdravil. Kar je ob tem
               še najbolj zaskrbljujoče, je to, da bodo vsi dobički, ki jih je doslej ustvarila
               Lekarna Ljubljana, poniknili netransparentno za povsem druge namene, kot bi
               pričakovali, da se vrnejo v zdravstveni sistem.</p>
               <p>Zato vas, spoštovani gospod minister, sprašujem, če lahko odgovorite:</p>
               <p>Na kakšen način je bilo sploh mogoče takšnemu javnemu zavodu ustanoviti gospodarsko
               družbo s statusom družbe z omejeno odgovornostjo in na kakšen način posluje?</p>
               <p>In v nadaljevanju:</p>
               <p>Ali imate možnost oziroma pristojnost, da poskušate te nezakonitosti tudi
               odpraviti?</p>
               <p>Hvala lepa.</p>
            </sp>
            <sp xml:id="SDZ5-Redna-26-2011-03-28.sp262">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp263">

               <speaker>DORIJAN MARUŠIČ:</speaker>

               <p>Spoštovani gospod poslanec, cenjeni podpredsednik Državnega zbora, poslanka in
               poslanci, cenjena kolegica in kolega!</p>
               <p>Hvala za to vprašanje. Morda bi najbolje bilo začeti pri koncu, kot ste postavili
               vprašanje, kajti jasno je in ne dvomim, da poznate zakonodajo, vendar veste, da so
               pristojnosti Ministrstva za zdravje na tem področju precej omejene. Vseeno naj uvodom
               orišem, ne le vam, morda tudi vsem ostalim, kako je področje lekarniške dejavnosti
               urejeno.</p>
               <p>Lekarna Ljubljana je javni zavod na področju izvajanja lekarniške dejavnosti in
               njena ustanoviteljica je Mestna občina Ljubljana. Po Zakonu o zdravstveni dejavnosti
               se ta lekarniška dejavnost ureja v posebnem zakonu, to je Zakon o lekarniški
               dejavnosti, in pristojnost nad tem zapoveduje ali prepušča občini oziroma mestu.
               Občina je ustanoviteljica in ima po Zakonu o zavodih vse pristojnosti: imenuje
               direktorja, postavlja večino v svetu zavoda, preko katerega tudi nadzira sam zavod,
               sprejema splošne akte, usmerja razvoj in delo zavoda, določa finančni načrt in tudi
               zaključni račun. Torej, preko večine v svetu zavoda ustanovitelj usmerja in regulira
               delovanje zavodov, v tem primeru Mestna občina Ljubljana Lekarno Ljubljana.</p>
               <p>Zakon o zavodih daje javnemu zavodu možnost, da ustanovi drug zavod ali podjetje,
               vendar le s soglasjem ustanovitelja. Vi imenujete zasebno družbo z omejeno
               odgovornostjo, ki naj bi jo občina ustanovila. Mi jasnih podatkov o tem nimamo. S tem
               ne odrekam, da te poizvedbe ne bomo opravili, vendar kot sem orisal, je to v
               pristojnosti ustanoviteljev. Če je prišlo do tega soglasja, je to v nasprotju z
               zakonodajo. Zakon o javnih financah, kot ste jasno povedali, sicer ni v pristojnosti
               ministra za zdravje, je pač v pristojnosti drugega ministra, namreč določa, da javni
               zavodi, katerih ustanovitelj je država ali občina, ne smejo podplačno pridobivati
               kartelskih naložb, kar pomeni, da bi bilo lahko sporno, če je Lekarna Ljubljana
               vplačala ustanovitveni kapital v družbo z omejeno odgovornostjo, ki jo omenjate.
               Torej to bi bilo lahko sporno glede na Zakonom o javnih financah. Bom takoj nakazal
               usmeritev. Seveda, mi bomo počakali dokončno mnenje Ministrstva za finance, tega
               pričakujemo, vendar v vsakem primeru, ker gre za izvajalca v zdravstveni mreži, bomo
               poizvedeli, ali je do tega res tako prišlo.</p>
               <p>Glede druge točke, ki jo odpirate in ki se dotika dobička, ki ga lahko nek javni
               zavod ustvari. Moje osebno prepričanje je, da bomo morali doseči ta premislek in
               preobrat v zdravstvu, da je zaželeno ali da bi bilo pravilno, da javni zdravstveni
               zavodi poskušajo delovati s presežki, vendar, tukaj se pa razlikujem, ta presežek
               mora ostati v zdravstveni dejavnosti. Mora ostati za razvoj, mora ostati za nove
               storitve. In to tudi Zakon o zavodih jasno določa v 48. členu, da se ta sredstva, ki
               bi bila kot presežek prihodkov nad odhodki, porabljajo samo za opravljanje svoje
               dejavnosti, nikakor pa, da bi se s tem kakorkoli drugače upravljalo.</p>
               <p>Seveda, zelo jasno sem vam povedal, zakonodaja je jasna, na žalost pa pristojnosti
               ministra na tem področju zelo omejene. Prvič, ustanoviteljstvo je na nivoju občine
               ali pa mesta. Potrebna bo razprava, ali ne bi bilo smiselno povzdigniti tudi
               ustanoviteljstvo na nivo države oziroma vsaj reguliranje – v tem trenutku imamo to na
               ravni občine. Omenil sem tudi druga dva zakona, ki na to področje vplivata, vendar
               naj povem, da glede na dogodke smo v letni program nadzorov uvrstili tudi Lekarno
               Ljubljana. To pa je praktično edina možnost aktivnega ukrepanja ministra za zdravje
               pri tej problematiki.</p>
               <p>Skratka, če sklene in nekako tudi nakažem: mi bomo počakali stališče Ministrstva za
               finance oziroma ob tem ali pa na podlagi tega in pridobljenega mnenja, kaj se je
               dogajalo, se odločali glede samega soglasja Mestne občine. Je pa Lekarna Ljubljana
               uvrščena v seznam tistih, v katerih bomo v letu 2011 izvedli upravni nadzor.</p>
            </sp>
            <sp xml:id="SDZ5-Redna-26-2011-03-28.sp264">

               <speaker>PODPREDSEDNIK MAG. VASJA KLAVORA:</speaker>

               <p>Gospod Grill, prosim.</p>
            </sp>
            <sp xml:id="SDZ5-Redna-26-2011-03-28.sp265">

               <speaker>IVAN GRILL:</speaker>

               <p>Hvala lepa za ta odgovor.</p>
               <p>V celoti se strinjam z vami, gospod minister, da vaš resor zagotovo ni tisti, ki se
               lahko neposredno vključuje pa tudi raziskuje v smislu, ali se ta zakonodaja upošteva
               ali ne. Je pa nekaj dejstvo, da povsem jasno je, s kakšnim namenom je Lekarna
               Ljubljana ustanovila to podjetje – zato, da se izogiba še številni drugi zakonodaji,
               brez javnih naročil gredo lahko v investicije, gredo lahko v nabave, lahko tudi v
               takšne ali drugačne finančne malverzacije. Najbolj zaskrbljujoče je pa to, da se
               denar od dobička zagotovo namenja v nezdravstvene namene.</p>
               <p>Tudi sam delim mnenje, da bi lahko tudi javni zavodi poslovali tržno, profitabilno,
               seveda predvsem na tistih produktih, ki pač niso neposredno povezani z ohranjanjem
               zdravja, vendar, da se potem tisti dobiček skuša nekako prelivati v sam zdravstveni
               sistem.</p>
               <p>Že sami se verjetno spomnite, ko smo obravnavali poslovanje Ljubljanskih lekarn na
               Odboru za zdravstvo, kjer smo na podlagi poročila Računskega sodišča že lahko
               ugotovili, ko so delali revizijo, da je visok dobiček v nekaj milijonih evrov
               poniknil neznano kam. Že samo Računsko sodišče ni znalo raziskati iz tistih bilanc, v
               katere namene so ta denar tudi namenili. Zato, seveda, bi pričakoval, ne samo od vas,
               ampak tudi od Vlade, da v takšnih primerih skuša spremeniti zakonodajo, da se takšne
               mahinacije, pa predvsem tudi zlorabe, onemogočijo. Kajti, to je, lahko rečemo, ne v
               ponos pravni državi, predvsem pa je to v škodo vseh tistih, ki zdravstveni sistem
               tudi uporabljamo in s svojim denarjem, ko ljudje kupujejo zdravila, financirajo
               nenamenska sredstva takšnim ali drugačnim osebam, ki očitno kršijo zakonodajo. Hvala
               lepa.</p>
            </sp>
            <sp xml:id="SDZ5-Redna-26-2011-03-28.sp266">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod Janez Ribič bo postavil poslansko vprašanje ministru za okolje in prostor dr.
               Roku Žarniću.</p>
            </sp>
            <sp xml:id="SDZ5-Redna-26-2011-03-28.sp267">

               <speaker>JANEZ RIBIČ:</speaker>

               <p>Hvala. Spoštovani! Spoštovani gospod minister za okolje in prostor Roko Žarnić!</p>
               <p>Nazadnje sem vas o tej problematiki Vodnega sklada in vzdrževanja vodotokov
               spraševal v začetku letošnjega leta, ko ste mi odgovorili, da je v pripravi predlog
               sprememb in dopolnitev Zakona o pogojih koncesije za koriščenje energetskega
               potenciala Spodnje Save, ki bi naj uredil, da se sredstva iz sklada za vode namenjajo
               izključno za namene protipoplavne zaščite. Do sedaj nisem nikjer zasledil, da bi bil
               predlog sprememb zakona že kje v obravnavi.</p>
               <p>Dalje. Od katastrofalnih poplav, ki so zajele velik del Slovenije in prizadele
               veliko prebivalstva, mineva že pol leta. Vsi strokovnjaki so bili enotnega mnenja, da
               takšne katastrofe oziroma posledic ne bi bilo, če bi bili vodotoki ustrezno in
               predvsem redno vzdrževani. Problematika slabega vzdrževanja vodotokov je, po mojem
               mnenju, velik problem, kateremu bi bilo treba namenjati več pozornosti. Ena izmed
               zadev, ki sem jo v preteklih vprašanjih že izpostavil, je izgradnja visokovodnega
               nasipa na levem bregu Drave med Mariborom in Ptujem, s katerim bi se zagotovila
               poplavna varnost prebivalcev Dupleka in okoliških krajev. Gradnja namreč zamuja že
               desetletja in več. Vaš predhodnik je obljubil, da bo gradbeno dovoljenje pridobljeno
               v začetku leta 2010. Vi ste letošnjega januarja govorili, da postopek pridobivanja
               gradbenega dovoljenja še poteka, dela pa naj bi bila dokončana do konca leta 2011, se
               pravi letošnjega leta. Zaenkrat se še ni zgodilo nič. Bojim se, da bo za prebivalce
               krajev, ki ležijo ob tem delu Drave, minilo še eno leto, ko bodo poslušali obljube in
               hkrati trepetali pred nevarnostjo poplav.</p>
               <p>Prosim vas, če mi konkretno odgovorite na naslednja vprašanja:</p>
               <p>Kdaj bo zgrajen visokovodni nasip med Vurberkom in Zgornjim Duplekom?</p>
               <p>Ali se bodo uresničile vaše besede, da bo predlog sprememb in dopolnitev Zakona o
               pogojih koncesije za izkoriščenje energetskega potenciala Spodnje Save sprejet pred
               15. majem 2011?</p>
               <p>Zanima me:</p>
               <p>Katere ukrepe, ki bodo v prihodnosti omilili posledice tovrstnih naravnih ujm, je
               sprejelo vaše ministrstvo v obdobju po katastrofalnih poplavah lani septembra?</p>
               <p>Predvsem me zanima:</p>
               <p>Ali so predvidene kakšne spremembe glede pogojev za podeljevanje koncesij za
               vzdrževanje vodotokov?</p>
               <p>Hvala za odgovore.</p>
            </sp>
            <sp xml:id="SDZ5-Redna-26-2011-03-28.sp268">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp269">

               <speaker>DR. ROKO ŽARNIĆ:</speaker>

               <p>Spoštovani gospod predsedujoči! Spoštovane kolegice in kolegi!</p>
               <p>To vprašanje ne bi moglo biti ob boljšem času, kot je danes. Kajti, mimogrede, da
               preskočim, jutri gre v javno razpravo zakon, o katerem sprašujete. S kolegi sem
               gledal časovnico, računamo, da bo med 15. majem in 30. majem zadeva zaključena. Pa
               sem bom vrnil na to, toliko, ker je dobra novica.</p>
               <p>Glede visokovodnega nasipa na Dravi med Vurberkom in zgornjim Duplekom pa to, da je
               kot eden izmed objektov zagotavljanja večje poplavne varnosti uvrščen v operativni
               program razvoja okoljske in prometne infrastrukture za obdobje 2007–2013. Ta projekt
               je v že dosti zreli fazi. Izdelan je DIP, torej dokument identifikacije
               investicijskega projekta, pridobljeni oziroma sprejeti so potrebni prostorski akti,
               DPN, v postopku je odkup zemljišč. V izdelavi je projektna dokumentacija, v fazi PGD,
               in v postopku je razpis za izbiro pripravljavcev vloge za pridobitev sredstev
               kohezijskega sklada Evropske unije. Glede na izkušnje terminskih planov pa,
               računajoč, da ne bo prišlo do kakšnih zapletov s kakšnimi revizijami pa tako naprej,
               računamo, da bo zadeva razmeroma hitro opravljena. Torej, glede odločbe za ugotovitev
               kohezijskih sredstev računamo, da bo že letos izdana. Glede na možne in nemožne
               zaplete v našem gradbeništvu upam, srčno upam, da bo 2012 pa še potem v 2013 lahko že
               – računamo, da bodo leta 2012 stekla dela in da potem bo čim prej to zaključena.
               Toliko glede tega.</p>
               <p>Glede zakona o pogoju koncesije sem že povedal: jutri gre v javno razpravo; in kot
               smo rekli, bo takrat to narejeno.</p>
               <p>Glede odprave škode pa toliko. Za izvedbo programa odprave škode je Vlada namenila
               18 milijonov evrov za leto 2011. S programov zagotovljena sredstva so namenjena
               izvedbi ukrepov za odpravo nastale škode na vodni infrastrukturi in vzpostavitvi
               stanja pred nesrečo. Izvedena dela bodo preprečevala novo škodo na objektih vodne
               infrastrukture zaradi morebitnih podobnih dogodkov in s tem pripomogla tudi k večji
               poplavni varnosti. V letu 2010 je bila sprejeta Uredba o načinu izvajanja obveznih
               državnih gospodarskih javnih služb na področju urejanja voda in o koncesijah teh
               javnih služb. Na osnovi te uredbe, ki je dopolnjena, glede na prejšnjo je sodobnejša,
               v njej se tudi zrcalijo izkušnje iz teh poplavnih dogodkov, bomo v letošnjem letu
               razpisali koncesije za naslednja štiri leta. Računamo, da bomo te koncesionarje letos
               dobili. Na osnovi te uredbe pa velja eno leto prehodno obdobje, ko se podaljšajo
               obstoječe koncesije, tako da ne bi vmes prišlo do kakšnih zastojev dela.</p>
               <p>Moram še povedati, da bo razpisna dokumentacija za koncesionarje veliko bolj ostra
               kot do sedaj, temeljila bo na pogajanjih o ceni strojne ure in še drugih takih bolj
               detajlnih podatkov, tako da bo učinek bolj merljiv. Vzpostavili bomo tudi poseben
               sistem spremljanja, izvajanja, tak, ki se bo dal spremljati na internetu, pač z vsem,
               s fotografijami, z datumi, z GPS podatki, in bomo s tem lahko odpravili dvome v
               ustreznost porabe za to namenjenih sredstev. Za izvajanje in vzdrževanje, ki jih
               izvajajo javne službe, so vsa razpoložljiva sredstva, 2 milijona, do sedaj bila
               porabljena za interventne ukrepe čiščenja. Kar je ostalo, bo šlo pa za odpravo
               posledic škode 2011.</p>
               <p>Poleg tega potekajo pa na ministrstvu tudi notranji organizacijski ukrepi, kjer bomo
               skušali vse oddelke, ki se z vodami ukvarjajo, združiti v enoten direktorat za vode,
               ampak to je zadeva, ki bi v tem<gap n="..."/> <stage>/ znak za konec razprave/</stage> Hvala.</p>
            </sp>
            <sp xml:id="SDZ5-Redna-26-2011-03-28.sp270">

               <speaker>PODPREDSEDNIK MAG. VASJA KLAVORA:</speaker>

               <p>Gospod Ribič, prosim.</p>
            </sp>
            <sp xml:id="SDZ5-Redna-26-2011-03-28.sp271">

               <speaker>JANEZ RIBIČ:</speaker>

               <p>Hvala za odgovor.</p>
               <p>Moram reči, da poplave leta 1998 so bile zadnjič na področju Dupleka. To se pravi,
               do leta 2013, 15 let bo država potrebovala, da bo nekaj ukrepala.</p>
               <p>Verjemite mi, da vas bom držal za besedo in vas bom, če bo treba, še opozarjal na
               tovrstne probleme. Vem, da so vprašanja tečna, ampak drugega mi ne preostane.</p>
               <p>Najprej me zanima:</p>
               <p>Ali lahko vaše ministrstvo oziroma Inšpektorat za okolje in prostor ukrepa zoper
               Dravske elektrarne, ki so zaradi gradnje elektrarne Zlatoličje – po načelu
               <q>"povzročitelj plača"</q> – dolžne poskrbeti za ustrezne prehode čez reko Dravo, vendar
               most pri Vurberku do občine Starše še vedno ni zgrajen?</p>
               <p>Naj samo omenim, da je vodnogospodarstveno dovoljenje Dravskim elektrarnam bilo
               izdano že leta 1964.</p>
               <p>Opozorim naj vas še, da ste mi na seji Državnega zbora že lani aprila obljubili
               pisni odgovor na nekatera moja vprašanja, na katera mi niste mogli podati ustnega
               odgovora, pa ga do sedaj še nisem dobil.</p>
               <p>Zato jih na tem mestu ponavljam:</p>
               <p>Kolikokrat letno se izvaja nadzor nad stanjem vodotokov ter kdo ga izvaja?</p>
               <p>Kakšni so kriteriji, na podlagi katerih Ministrstvo za okolje in prostor pripravlja
               letni program vzdrževalnih del na vodotokih?</p>
               <p>Kakšni so postopki ravnanja ministrstva oziroma izvajalca javne službe v primeru
               poplav?</p>
               <p>Enostavno, zakaj se ne izda naloga, da se vodotoki očistijo?</p>
               <p>To delo bi se lahko tako ali tako financiralo s prodajo tega materiala, ki bi ga
               čistili iz vodotokov, saj gre v večini za uporaben gramoz. Zakaj ni tu več
               elastičnosti<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp272">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp273">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Najprej naj se opravičim, če ni bilo pisnega odgovora, sam sem verjel, da je bil.
               Vendar, ko smo se o teh stvareh pogovarjali na ARSO, je bilo jasno povedano, da je
               število nalog, ki jih je treba opraviti, veliko večje in močno presega finančne in
               tudi s tem povezane druge resurse.</p>
               <p>Velikokrat sem omenil, da je bilo pred 20 leti 0,4 % bruto družbenega proizvoda
               namenjenega poplavam, danes je štirikrat manj v procentu in tako naprej. Zavedam se,
               da verjetno na terenu ni vedno zadovoljstva, ko nekdo gleda svoj vodotok, kjer že
               dolgo časa ni bilo nikogar. Obstaja letni plan, ki je sestavljen po določenih
               pravilih. Sam računam, da bomo v novem obdobju koncesionarstva te stvari tudi z
               boljšim spremljanjem, s sodobnejšimi metodami tudi bolje nadzirali.</p>
               <p>Kar je še treba povedati, je, da bomo kar veliko podatkov dobili še letos. Iz
               sredstev Vodnega sklada smo si sposodili milijon evrov, da bomo imeli v letošnjem
               letu lidersko karto, posnetek celotne Slovenije, z natančnostjo na kritičnih mestih
               10 točk na kvadratni meter. S tem boste dobile občine, kdorkoli, numerične podatke o
               profilih, vse, kar je potrebno za izdelavo vodnih kart. To je nek tak poseg, detajl
               iz tega popoplavnega obdobja in investiranja; ker ni bilo v vprašanju, pač
               ponovim.</p>
               <p>Glede tistega <q>"povzročitelj plača"</q> – s tem se zelo strinjam, da mora povzročitelj
               plačati. Ker nisem imel tega vprašanja pri sebi, vam konkretno ne morem odgovoriti,
               bomo pa to pogledali, zakaj tega mostu, ki bi po zdravi pameti že moral biti, ni.
               Hvala lepa.</p>
            </sp>
            <sp xml:id="SDZ5-Redna-26-2011-03-28.sp274">

               <speaker>PODPREDSEDNIK MAG. VASJA KLAVORA:</speaker>

               <p>Gospod Samo Bevk je postavil poslansko vprašanje ministru brez resorja, odgovornemu
               za Slovence v zamejstvu in po svetu, ter ministrici za notranje zadeve.</p>
               <p>Gospod Bevk, bili ste obveščeni, tako kot imam tudi sam obvestilo, da sta gospa
               ministrica Katarina Kresal in gospod dr. Bojan Žekš odgovorila, da za odgovore nista
               pristojna. Svetovala sta tudi, da je za to odgovorno Ministrstvo za finance in
               Ministrstvo za zunanje zadeve.</p>
               <p>Izvolite, gospod Bevk.</p>
            </sp>
            <sp xml:id="SDZ5-Redna-26-2011-03-28.sp275">

               <speaker>SAMO BEVK:</speaker>

               <p>Hvala za<gap n="..."/></p>
            </sp>
            <sp xml:id="SDZ5-Redna-26-2011-03-28.sp276">

               <speaker>PODPREDSEDNIK MAG. VASJA KLAVORA:</speaker>

               <p>Vi lahko postavite poslansko vprašanje, ponovno, samo ne na tej seji.</p>
            </sp>
            <sp xml:id="SDZ5-Redna-26-2011-03-28.sp277">

               <speaker>SAMO BEVK:</speaker>

               <p>Hvala za besedo, gospod podpredsednik.</p>
               <p>Imam proceduralni predlog. Nisem vedel, da mi bosta kar oba ministra, na katera sem
               naslovil svoje vprašanje, ministrica za notranje zadeve Katarina Kresal in minister,
               odgovoren, za Slovence v zamejstvu in po svetu dr. Boštjan Žekš, posredovala
               pojasnilo, da nista pristojna za določanje višine konzularnih taks v postopku
               pridobivanja slovenskega državljanstva in da mi potem tudi ne moreta odgovoriti na
               moje vprašanje.</p>
               <p>To sicer formalno drži, vendar pridobivanje državljanstev sodi v resor za notranje
               zadeve, vloge za pridobitev slovenskega državljanstva s strani naših rojakov, ki
               živijo po svetu, pa obravnava tudi Urad Republike Slovenije za Slovence v zamejstvu
               in po svetu, saj daje mnenja oziroma soglasja k tem vlogam. Zakon o upravnih taksah
               sicer sodi v resor finančnega ministra, kot sta to navedla gospa Katarina Kresal in
               dr. Boštjan Žekš, posredno pa seveda tudi v pristojnost ministrstva za zunanje
               zadeve. Vendar gre za izrazito medresorsko vprašanje v tem primeru, ki ga nisem hotel
               zreducirati zgolj na prihodek državnega proračuna, temveč širše in bolj človeško.</p>
               <p>Čeprav mi je minister dr. Žekš temeljito pojasnil stališče Urada do tega vprašanja
               in je pozitivno naravnano, sem se odločil, da bom to vprašanje, ker je izrazito
               medresorsko in zadeva pravzaprav vsebinsko štiri ministrstva, to vprašanje v pisni
               obliki zastavi Vladi Republike Slovenije, pa tudi ustno na naslednji seji. Hvala
               lepa.</p>
            </sp>
            <sp xml:id="SDZ5-Redna-26-2011-03-28.sp278">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Branko Marinič bo postavil poslansko vprašanje ministrici brez resorja,
               odgovorni za lokalno samoupravo in regionalni razvoj.</p>
            </sp>
            <sp xml:id="SDZ5-Redna-26-2011-03-28.sp279">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>Ko govorimo o skladnem regionalnem razvoju v Republiki Sloveniji, nas nekateri
               kazalci pravzaprav ne spodbujajo k temu, da bi sedanji ukrepi sedanje vlade bili
               učinkoviti in da bi se te razvojne razlike zmanjševale. Žal pri nekaterih kazalcih
               ugotovimo prav nasprotno. Nedavno tega je Odbor Državnega zbora za lokalno samoupravo
               in regionalni razvoj obravnaval učinke javnih razpisov, ki izhajajo iz vsebine zakona
               o razvojni pomoči Pomurju v obdobju od leta 2010 do leta 2015.</p>
               <p>Ob tem in nekaj časa zatem je poročanje nekaterih medijev pravzaprav presenetilo
               tudi javno poročanje o tem, da je državni sekretar, zadolžen za izvajanje zakona o
               Pomurju, in hkrati tudi uslužbenec kabineta predsednika Vlade Boruta Pahorja ravnal v
               nasprotju z določili, ki ščitijo javni interes. To ne gre v dobro tistim ljudem, ki
               jim je ta razvojna pomoč namenjena.</p>
               <p>Glede na to, da vaše pristojno ministrstvo, spoštovana ministrica, skrbi tudi za ta
               del obveznosti, vas sprašujem:</p>
               <p>Ali je do navedenih nepravilnosti res prišlo in kakšne ukrepe ste sprejeli v smislu
               zaščite javnega interesa?</p>
               <p>S tem bi zaščitili interes zlivanja sredstev na osnovi zakona o razvojni pomoči
               Pomurju, ki so strogo namenska, namenjena tistemu delu Slovenije, ki po številnih
               kazalcih ne stopa v korak z enako razvitimi deli Slovenije. Razvojna razlika v smislu
               Osrednjeslovenske regije se v smislu Pomurske regije vse bolj veča in veča.</p>
            </sp>
            <sp xml:id="SDZ5-Redna-26-2011-03-28.sp280">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp xml:id="SDZ5-Redna-26-2011-03-28.sp281">

               <speaker>DUŠA TROBEC BUČAN:</speaker>

               <p>Hvala lepa. Spoštovani!</p>
               <p>Na podlagi sklepa o izredni notranji reviziji projektne enote za Pomurje z dne 2.
               februarja letos so se izhodiščno preverjala tri javna naročila, in sicer: instrument
               3 – spodbujanje socialnega podjetništva, instrument 4 – promocija regije, da bi
               privabile tuje in domače investitorje in instrument 5 – podpora pri pripravi in
               izvajanju razvojnih projektov v regiji. Revizija je še v teku, zato v tem trenutku
               lahko povem le, da izsledki delnega poročila o izvedbi notranje revizije potrjujejo,
               da sta bili izvedeni dve javni naročili in tudi podpisani pogodbi, in sicer za
               instrument 4 v ocenjeni vrednosti cca 600 tisoč evrov in instrument 5 v ocenjeni
               vrednosti približno milijon 100 tisoč evrov, kljub dejstvu, da za leti 2010 in 2011 v
               proračunu Republike Slovenije za ta namen niso bila načrtovana sredstva.</p>
               <p>Delo državnega sekretarja dr. Andreja Horvata ni bilo predmet izredne revizije. Res
               pa je, da sem dr. Horvatu dne 2. marca preklicala pooblastilo za vodenje projektne
               pisarne Vlade Republike Slovenije v Pomurski regiji, ki mu ga je podelil moj
               predhodnik in ki je bilo časovno omejeno, in sicer do 31. 21. 2012, in sicer iz
               naslednjih razlogov. Služba Vlade Republike Slovenije za lokalno samoupravo in
               regionalno politiko je 1. marca od Komisije za preprečevanje korupcije prejela poziv
               za posredovanje dodatne dokumentacije v zadevi Andrej Horvat, Sum nasprotja interesov
               pri dodeljevanju sredstev pomurski regiji v obdobju 2010–2015. Po predložitvi želene
               dokumentacije komisije smo v naši službi ponovno proučili pravne akte, izdane na
               podlagi Zakona o razvojni podpori Pomurski regiji v obdobju 2010–2015, in ugotovili,
               da so v navodilih za delovanje projektne pisarne Vlade Republike Slovenije v Pomurski
               regiji, ki so bila sprejeta 29. 12. 2009, tudi določbe, ki so neustrezno določale
               pristojnosti projektne pisarne Vlade Republike Slovenije v Pomurski regiji. V skladu
               s šestim odstavkom 3. člena omenjenega navodila sta namreč naloge projektne pisarne
               Vlade v Pomurski regiji poleg vodje pisarne izvajali tudi projektna enota za Pomurje,
               ki je sistemizirana v naši službi, in Regionalna razvojna agencija Mura, d.o.o. Kot
               predstojnica sem dolžna poskrbeti za nemoten proces izvajanja zakona, ki mora ne
               glede na dogajanja teči konstituirano, nemoteno in v skladu z načeli pravne države.
               Iz teh razlogov smo v naši službi dne 17. marca spremenili tudi navodila za delovanje
               pisarne, in sicer z namenom, da bo nadaljnje izvajanje zakona zagotovljeno na način,
               ki bo izključeval tudi nasprotja interesa pri izvajalcih tega zakona. V skladu z
               novimi navodili bo lahko dr. Horvat z jasnimi pristojnostmi, brez nepotrebnih
               časovnih in drugih omejitev ponovno imenovan za vodjo te pisarne, vendar pri tem
               menimo, da morajo biti najprej razjasnjene okoliščine oziroma postopek, ki teče pri
               Komisiji za preprečevanje korupcije. V ta namen smo začasno tudi zadržali izvrševanje
               obeh pogodb, o tem obvestili Urad za nadzor proračuna in, kot sem že povedala,
               naročili tudi mnenje. Hvala.</p>
            </sp>
            <sp xml:id="SDZ5-Redna-26-2011-03-28.sp282">

               <speaker>PODPREDSEDNIK MAG. VASJA KLAVORA:</speaker>

               <p>Gospod Marinič, izvolite.</p>
            </sp>
            <sp xml:id="SDZ5-Redna-26-2011-03-28.sp283">

               <speaker>BRANKO MARINIČ:</speaker>

               <p>Hvala lepa za ta pojasnila. Vendar, spoštovana ministrica, mene resnično skrbi, da
               ne bi zaradi sprejetega interventnega zakona v Državnem zboru zaradi takšnega ali
               drugačnega, ali nevestnega ali slabega dela, pod postavko, da stvari niso
               razjasnjene, šlo to na škodo in na račun ljudi, ki pričakujejo to razvojno pomoč. Jaz
               se vam seveda zahvaljujem za določena pojasnila, vendar bi želel dodatno zagotovilo,
               da vendarle v dani situaciji ne gredo sprejeti ukrepi na račun tega, da se določen
               ukrep zaradi nepravilnosti dela nekega uslužbenca ustavi in gre na račun in v škodo
               ljudi, ki jim je ta razvojna podpora pravzaprav namenjena. Prepričan sem, da boste
               spremljali razvoj dogodkov in da boste pravočasno ukrepali v smislu razvoja dogodkov.
               Vam pa zagotavljam, da z ozirom na bližino in pa poznavanje teh krajev in teh ljudi
               vsekakor želim prispevati tudi svoj delež, da bom bedel nad tem, da bi bila razvojna
               pomoč resnično namenjena ljudem, ki so te razvojne pomoči najbolj potrebni.</p>
            </sp>
            <sp xml:id="SDZ5-Redna-26-2011-03-28.sp284">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp xml:id="SDZ5-Redna-26-2011-03-28.sp285">

               <speaker>DUŠA TROBEC BUČAN:</speaker>

               <p>Hvala lepa.</p>
               <p>Kot sem že povedala, zaradi teh ukrepov oziroma teh neljubih dogodkov to delovanje
               ne bo v ničemer zavirano. Lahko povem tudi na tem mestu, da se pripravlja že tretji
               javni razpis za sofinanciranje začetnih investicij podjetij in ustvarjanje novih
               delovnih mest na območju izvajanja zakona, in sicer v višini milijon 300 tisoč evrov,
               to je za instrument 1, in javni razpis za spodbujanje projektov socialnega
               podjetništva po Pomurski regiji v višini 300 tisoč evrov. Oba razpisa bosta
               objavljena že v začetku aprila. Hvala lepa.</p>
            </sp>
            <sp xml:id="SDZ5-Redna-26-2011-03-28.sp286">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jožef Jerovšek bo postavil poslansko vprašanje ministru za zunanje zadeve.
           </p>
            </sp>
            <sp xml:id="SDZ5-Redna-26-2011-03-28.sp287">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Spoštovani gospod minister! V zadnjem času je vse bolj opazna neenotnost,
               neusklajenost in nekonsistentnost slovenske zunanje politike in tudi analitskih ocen
               o usmeritvah in pravih ciljih slovenske zunanje politike. Tako je bilo možno opaziti
               neenotnost glede stališča Slovenije do ustavnega ustroja Bosne in Hercegovine, do
               možnih razpletov v tej državi. Vse bolj očitno je, da je tudi glede strategije
               odnosov z Republiko Hrvaško na delu velika nekoordiniranost. Prejšnji teden se je
               predsednik republike na Otočcu sestal s hrvaškim predsednikom Josipovićem. Dan pred
               tem pa je slovenski veleposlanik na Hrvaškem, gospod Vojko Volk, dejal, da to pa že
               ne bo držalo, ker v tem slučaju bi bilo veleposlaništvo Slovenije v Hrvaški
               obveščeno, da bo do takega obiska prišlo. To je nezaslišano in pošastno spoznanje, da
               različne veje slovenske politike, ki imajo vpliv na zunanjo politiko, med seboj ne
               sodelujejo.</p>
               <p>Potem smo priča v preteklosti popolnoma nepravilnim ocenam analitskih služb in
               političnih služb glede trajnosti režimov v Libiji, Egiptu, drugih državah
               Sredozemlja, saj v preteklosti smo bili priča številnim obiskom predsednika Vlade pri
               diktatorju Gadafija, obiskom Mubaraka v Sloveniji tik pred iztekom življenjske dobe
               te diktature itn.</p>
               <p>Velika je neusklajenost, neenotnost do vprašanja preprečevanja ponovitve Srebrenice,
               ampak to Srebrenice na kup – verjetno, ali pa še kaj več – v Bengaziju, se je
               pokazala dva dneva pred resolucijo varnostnega sveta. Bilo je osupljivo, da se je
               Slovenija v nasprotju praktično s celim svetom preko predsednika Türka zavzemala za
               notranjo rešitev problema, kar je gospod Vajgl kot izkušeni politik in bivši zunanji
               minister ocenil kot dajanje potuhe Gadafiju in njegovemu režimu, je pravilna ocena.
               Predsednik republike je potem takoj spremenil mnenje o sprejeti resoluciji in celo
               ocenil, da se je gospod Pahor v Libiji pogovarjal z nekredibilnimi ljudmi. Ampak ta
               notranji odnosi me toliko ne zanimajo, če ne gredo popolnoma na škodo Slovenije. In
               da je moja ocena pravilna, me navaja tudi današnje, očitno naročeno vprašanje gospodu
               Kumru, da vpraša predsednika Pahorja o najnovejšem stališču Slovenije v zvezi s
               situacijo v Libiji.</p>
               <p>Zdaj me zanima:</p>
               <p>Kdo ustvari<gap n="..."/> <stage>/izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp288">

               <speaker>PODPREDSEDNIK FRANCE CUKJATI:</speaker>

               <p>Hvala gospod Jerovšek. Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp289">

               <speaker>SAMUEL ŽBOGAR:</speaker>

               <p>Hvala lepa.</p>
               <p>Gospod poslanec, ministrstva in službe Vlade Republike Slovenije izvajajo enotno
               zunanjo politiko in pri tem sodelujejo tudi s predsednikom republike. Posredno vlogo,
               osrednjo koordinacijsko vlogo na področju zunanje politike pa opravlja v skladu z
               zakonom Ministrstvo za zunanje zadeve. Mislim, da je ta politika enotna, da je
               konsistentna in da je tudi načelna.</p>
               <p>Vi sami ste omenili tri konkretne primere, edino o konkretnih primerih lahko
               govorimo, s tem, da je največ časa in poudarka na Libiji. In mislim, da se tudi na
               vprašanju Libije potrjuje, da gre za stališče do Libija, ki je najnovejše ali ki je
               staro, ampak mislim, da imamo vseskozi isto stališče glede vprašanj v Libiji, odkar
               je kriza začela. Mislim, da smo, odkar se je kriza začela, vseskozi izražali
               zaskrbljenost, da se je Gadafi lotil z nasilnimi sredstvi pristopiti proti
               demonstrantom, da se je odločil za razliko od revolucij v Tunisu in Egiptu za tretje
               demokratične proteste. To smo seveda od začetka obsojali. Bili smo zraven, ko smo
               Libiji zamrznili članstvo v Svetu za človekove pravice, pozdravili smo tudi sprejem
               sankcij, kar je bil prvi poskus pritiska na Gadafija, sprejem sankcij proti režimu
               Gadafiju, predvsem izvoz orožja in omejevanje potovanj za člane režima. Mi sami smo
               že v začetku rekli in pri tem tudi vztrajamo, da ne bomo člani koalicije voljnih, ki
               bi poskušala od zunaj reševati problem v Libiji. To smo rekli preden je bila
               resolucija sprejeta in to govorimo še danes. Dogajanja v Libiji in v celotnem
               Mediteranu ni presenetilo samo nas ali pa naše službe, ampak, mislim, celotno
               mednarodno skupnost. Nihče pred pol leta ali pa pred štirimi meseci ni pričakoval, da
               se bodo v Tunisu in v Egiptu začele dogajati revolucije, kot so se dogodile. Ko so se
               dogodile zadeve v Egiptu, nihče ni pričakoval, da bo mednarodna skupnost že čez tri
               mesece posredovala v Libiji. Mislim, da se situacija tako hitro odvija, da nihče nima
               takšnih informacij ali pa predvidevanj, da bi lahko zagotovo zasledil, kaj se bo
               zgodilo. Ampak kakor koli, ko je bila resolucija Varnostnega sveta sprejeta, je dala
               pravno podlago. Mi sami smo podprli resolucijo zaradi tega, ker je Bengaziju grozila
               humanitarna katastrofa glede na to, kako je Gadafi pristopil do tega mesta, zato smo
               pozdravili resolucijo in smo tudi pozdravili, da se je ta katastrofa preprečila prav
               z bombnimi napadi. Tudi v Natu smo dali soglasje oziroma smo bili del konsenza, da
               Nato prevzame operacijo v Libiji. Smo pa že od vsega začetka govorili, pred sprejemom
               resolucije in kasneje in danes, da mi sami ne bomo del teh operacij, pa ne samo
               zaradi tega, ker nimamo takšnih letal, ampak tudi zaradi tega, ker se nam ob tej
               operaciji pojavljajo, odpirajo številna vprašanja, na katera nimamo odgovora.
               Predvsem vprašanja nedorečenosti same resolucije, kaj so cilji celotne operacije,
               kako se pojmuje zaščita prebivalstva, kako daleč gre ta zaščita, kako daleč bo
               mednarodna skupnost pripravljen pri tem iti, ali bomo posredovali tudi pri drugih
               podobnih situacijah, kdo so sploh uporniki na drugi strani, ali so to demokratične
               sile. Zelo veliko vprašanj je, ki potrjuje to našo zadržanost ob tem, ko podpiramo
               resolucijo in ko smo kot člani Nata dali soglasje, da Nato prevzame to operacijo.
               Zdaj sem malo zašel, bom pa v nadaljevanju še kaj več na to temo. Hvala.</p>
            </sp>
            <sp xml:id="SDZ5-Redna-26-2011-03-28.sp290">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev gospod Jerovšek?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp291">

               <speaker>JOŽEF JEROVŠEK:</speaker>

               <p>Gospod zunanji minister. Na nek način si štejem v čast, da je moje napovedano
               vprašanje sprožilo, očitno, naročeno vprašanje gospodu Kumru za predsednika Vlade, ki
               je prej predsednika vprašal z vprašanjem, ki direktno demantira vaš odgovor, da glede
               Libije zastopamo vseskozi isto stališče. Demantirala sta vas, žal, gospod Kumer z
               vprašanjem in gospod Pahor z odgovorom. Namreč gospod Kumer je postavil vprašanje,
               kakšno je najnovejše stališče Slovenje v zvezi s situacijo v Libiji. To vprašanje
               direktno narekuje, da se to stališče drastično spreminja. In to je tisto, kar mene
               skrbi, opažam nekonsistentnost in, bi rekel, določeno ali pa veliko nedržavotvornost
               vrhov slovenske politike v odnosu do pomembnih vprašanj, ki preoblikujejo interese
               Republike Slovenije.</p>
               <p>Zelo neprijetno je bilo, da se je pred humanitarno katastrofo, ki je grozila,
               največjih razsežnosti, z dela slovenske politike skušalo betonirat ta režim. Ta ocena
               je nastala tudi znotraj vladne koalicije. Vemo za zelo različne ocene glede
               Afganistana, Guantanama znotraj koalicije in tako naprej, zato je to vprašanje več
               kot očitno.</p>
               <p>Moram reči, da me tudi skrbi, kaj se bo pokazalo v nekaterih rešitvah v preteklosti,
               kajti Sunday Times je pojasnil, da so oni obdelovali evropske poslance, ki so v
               preteklosti pokazali znake podkupljivosti. In ker je bil gospod Thaler dvakratni
               zunanji minister, me zanima v zvezi s španskim kompromisom, tista silna
               benevolentnost takrat, danes pa vidimo hude posledice na Krasu, da nimamo zaščitenega
               svojega ozemlja <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp292">

               <speaker>PODPREDSEDNIK FRANCE CUKJATI:</speaker>

               <p>Hvala gospod Jerovšek. Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp293">

               <speaker>SAMUEL ŽBOGAR:</speaker>

               <p>Bom odgovarjal na prvi del vprašanja, ker drugi je že novo vprašanje, pa mislim, da
               mi bo zmanjkalo časa.</p>
               <p>Poslanec Kumer je prej vprašal po najnovejšem stališču do Libije, pri čemer sem jaz
               to razumel kot stališče o najnovejših dogajanjih v Libiji. Mislim, da je tako treba
               interpretirati. Sicer pa iz tega, kar sem razlagal, mislim, da je popolnoma jasno, da
               imamo zelo konsistentno stališče od prvega dne krize v Libiji. Mislim, da še nikoli
               nismo imeli do neke krize tako konsistentnega stališča, kot smo ga imeli od samega
               začetka. Od samega začetka tudi govorimo, da rešitev ne bo mogla biti vojaška, kot
               nikoli ni nobena rešitev samo in zgolj vojaška, ampak rešitev mora biti politična.
               Spodbujamo političen dogovor, spodbujamo Evropsko unijo, da se vključi v politična
               dogovarjanja z Arabsko ligo, predvsem pa z Afriško unijo, ki je pri tem aktivna.
               Prejšnji petek je potekal nek sestanek v Adis Abebi, kjer se iščejo tudi politični
               načini rešitve te krize. Tudi minister Frattini naj bi jutri na konferenci v Londonu
               skupaj z Nemci objavil neko pobudo političnega reševanja te krize, ob tem, ko Nato
               izvaja še naprej vse aktivnosti v skladu z resolucijo Varnostnega sveta. Mislim, da
               so to stališča glede najnovejših dogajanj v Libiji. Je pa naše stališče vseskozi zelo
               konsistentno. Mislim, da je tudi enotno.</p>
               <p>Sicer pa, prej ste omenili, da smo se veliko ukvarjali z Libijo v preteklosti, pred
               krizami pa z Mubarakom. To so vse stvari, ki jih bo mogoče nadaljevati. Uporniki v
               Libiji so danes izjavili, da bodo spoštovali vse mednarodne sporazume, ki jih je
               libijski režim podpisal oziroma Libija podpisala, da bodo spoštovali tudi vse
               gospodarske posle, ki so bili sklenjeni prej. Vse, kar smo počeli v preteklih mesecih
               ali pa preteklih dveh letih, tudi v odnosih z Libijo, ni bilo sodelovanje z
               Gadafijem, ampak je bilo sodelovanje z Libijo, iskanje gospodarskih interesov v
               Libiji. In upajmo, da se bo celotno dogajanje čim prej stabiliziralo na način, da se
               bo vzpostavila neka nova prehodna vlada, ki bo verjetno oblikovala ustavo – novo
               ustavo oziroma ustavo, ker Libija ustave sploh še nima – in postavljala nekakšne
               elemente nekega novega sistema, upajmo, da demokratičnega, s katerim bomo lahko potem
               nadaljevali vse začete dogovore o gospodarskem sodelovanju in drugih oblikah
               sodelovanja z Libijo.</p>
            </sp>
            <sp xml:id="SDZ5-Redna-26-2011-03-28.sp294">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite, gospod Jerovšek.</p>
            </sp>
            <sp xml:id="SDZ5-Redna-26-2011-03-28.sp295">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Nisem edini, ki opažam škodljivo razslojenost znotraj centrov moči, ki odločajo o
               slovenski zunanji politiki. Gospod Pahor je danes skušal reševati svoj primat v
               slovenski zunanji politiki s svojimi odgovori, ker se je zavedal, da je bil v
               preteklih dneh deležen kritike predsednika republike, da se je v preteklosti
               pogovarjal z nekredibilnimi partnerji v Libiji. To je zelo očitna kritika.</p>
               <p>Teh nekonsistentnosti, teh razlik, ki škodujejo Sloveniji, je, žal, preveč in se
               multiplicirajo vsak dan. Zaradi tega, ker danes ni bilo časa, kot ste sami omenili,
               za odgovore na druge dileme, ki sem jih jaz tu sprožil, pa so zelo zelo pomembne za
               nadaljnji položaj Republike Slovenije, za njene mednarodne interese in tudi za
               politične in gospodarske interese, seveda moram predlagati, da o škodljivih
               posledicah nekonsistentnosti, neenotnosti znotraj centrov moči v slovenski zunanji
               politiki opravimo splošno razpravo na podlagi znanega drugega odstavka 246. člena
               Poslovnika. Hvala lepa.</p>
            </sp>
            <sp xml:id="SDZ5-Redna-26-2011-03-28.sp296">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Jerovška, da Državni zbor na naslednji seji opravi
               razpravo o odgovoru ministra za zunanje zadeve na njegovo poslansko vprašanje, bo
               Državni zbor odločil jutri, 29. marca 2011, v okviru glasovanj.</p>
               <p>Sedaj bo gospod Darko Menih postavil poslansko vprašanje ministru za zdravje,
               gospodu Marušiču.</p>
            </sp>
            <sp xml:id="SDZ5-Redna-26-2011-03-28.sp297">

               <speaker>DARKO MENIH:</speaker>

               <p>Hvala lepa za besedo, gospod predsedujoči. Spoštovani ministri, spoštovana
               ministrica, kolegice poslanke in poslanci, prav lep pozdrav!</p>
               <p>Pri izvajanju nujnih reševalnih prevozov gre nesporno vedno za potencialno
               življenjsko ogrožene ljudi, zato je kakršnokoli zniževanje kadrovskih standardov
               nesprejemljivo. V izjavi za javnost so dne 21. 2. 2011 medicinske sestre, še posebej
               pa reševalci, opozorili na nevarnost zmanjševanja kakovosti in varnosti zdravstvene
               oskrbe pacientov med prevozi z reševalnimi vozili. Po informacijah, ki jih lahko
               spremljamo v medijih, lahko nekatere spremembe, v kolikor bo do njih prišlo, bistveno
               poslabšajo varno zdravstveno oskrbo pacientov na terenu, še posebej varne prevoze z
               reševalnimi vozili. Kot izhaja iz omenjene izjave za javnost, Združenje zdravstvenih
               zavodov Slovenije že poldrugo leto vztrajno vpliva na Ministrstvo za zdravje, da
               zniža kadrovski standard na nujnih nereševalnih prevozih. Vzporedno s tem pa
               zagovarjajo stališče, da bi za krmilom reševalnega vozila tehnika zdravstvene nege
               lahko zamenjal voznik brez zdravstvene izobrazbe. Zbornica oziroma zveza je v letu
               2010 izvedla redni strokovni nadzor s svetovanjem na eni od reševalnih postaj
               zdravstvenega doma v Sloveniji, kjer je bilo ugotovljenih precej nepravilnosti, ki
               konkretno ogrožajo varnost pacientov med prevozi. Tu imam zapisnik oziroma poročilo.
               Ugotovitve so bile posredovane na Ministrstvo za zdravje, kjer na omenjeno poročilo
               ni bilo odziva oziroma reakcije.</p>
               <p>Ministra za zdravje v zvezi s kadrovskimi standardi na področju izvajanja nujnih
               reševalnih prevozov sprašujem naslednje:</p>
               <p>Ali ministrstvo spremlja rezultate strokovnih nadzorov v zvezi z opravljanjem
               reševalnih prevozov in ustreznostjo kadrovskih standardov pri opravljanju nujnih
               reševalnih prevozih, da ne bo ogrožena varnost in življenje ljudi?</p>
               <p>Kako ministrstvo ukrepa v primerih, ko so ugotovljene nepravilnosti?</p>
               <p>Hvala lepa.</p>
            </sp>
            <sp xml:id="SDZ5-Redna-26-2011-03-28.sp298">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp299">

               <speaker>DORIJAN MARUŠIČ:</speaker>

               <p>Spoštovani predsedujoči, podpredsednik doktor Cukjati, cenjene poslanke in poslanci,
               kolegica in kolega minister!</p>
               <p>Morda najprej za začetek razčistimo, kako naj bi se kader zmanjševal. Namreč, gre za
               zaključek tako imenovanega prehodnega obdobja, ki je trajalo kar 13 let. S 1.
               januarjem 2011 se je kadrovski normativ spremenil, tako da ekipa, ki je bila do
               takrat dovoljena, da bi lahko v taki ekipi, ki izvaja nujne reševalne prevoze, bil
               vključen tudi zdravstveni reševalec voznik, ta ni več dovoljen. Od 1. januarja letos
               smejo to izvajati samo tisti, ki imajo ustrezno srednjo zdravstveno izobrazbo. Torej,
               po 13 letih je vstopil v veljavo ta člen, ki odpravlja in spreminja sestavo v tem
               delu, v drugem delu je pa to diplomirani zdravstvenik in po potrebi tudi zdravnik
               tisti, ki v skladu s Pravilnikom o prevozih sodeluje v tej ekipi.</p>
               <p>Ali ministrstvo izvaja nadzor? Moram priznati, da gre za eno od dejavnosti, ki je,
               kot ste uvodoma povedali, ena pomembnih pridobitev v slovenskem prostoru in mora biti
               regulirana in nadzirana. In ministrstvo redno izvaja nadzore. Če bi bil interes, vam
               lahko dam vsa ta poročila, ki jih pa moramo ustrezno brati. Zelo preprosto naj povem,
               da v letih 2009 in 2010 so bile praktično vse enote pregledane in od 62 jih je 41
               delovalo v skladu s pravilnikom. Pri 9 je bilo delno ali s pridržkom, pri 12 pa so
               bile ugotovljene določene nepravilnosti. Kaj ministrstvo ali minister takrat odredi –
               odredi ustrezne ukrepe, ki so številni. Zahteva odpravo pomanjkljivosti, določi rok
               za njihovo odpravo, določi osebo, ki nadzira in svetuje, obvesti Zdravniško zbornico,
               da odredi izredni strokovni nadzor, predlaga zamenjavo odgovorne osebe, ki izvaja
               oziroma koordinira nujno medicinsko pomoč. Lahko celo spremeni status enote, odredi
               upravni nadzor, zahteva celo vrnitev izplačanih sredstev, kajti v preteklosti smo
               včasih ugotovili, da so sredstva, ki so jih zavodi dobili za to dejavnost, presegala
               dejansko uporabljena. To je bilo vselej izvajanje v letih 2009 in 2010. Prehodno
               obdobje je nastopilo s 1. januarjem. Mi oziroma strokovne službe, ki so izvajale, so
               lahko na nek način predvidele, da nekateri zdravstveni domovi ne bodo tega izvedli,
               vendar večina tistih, ki so bili nadzirani v letu 2010, je napovedalo, da bodo tem
               spremembam sledili. Namreč, tiste zaposlene, ki niso izpolnjevali pogojev, so lahko
               premestili na ne nujne reševalne prevoze, na sanitetne prevoze.</p>
               <p>Glede na naloge, ki sem jih kot minister s strokovno ekipo prevzel pri realizaciji
               Pravilnika o zagotavljanju neprekinjenega zdravstvenega varstva, smo bili v prvih
               treh mesecih bolj organizirani v to, da posnamemo mrežo dežurnih mest in da izvajamo
               aktivnosti na terenu pri združevanju dežurne službe. Bomo pa v aprilu ponovno začeli
               z izvajanjem nadzorov. Seveda, usmerili se bomo predvsem v tiste enote, kjer se je
               nakazovalo oziroma se nakazuje, da teh sprememb niso izpeljali, in tam ustrezno
               ukrepali. V prehodnem obdobju moramo slediti rezirno, s 1. januarjem se morajo te
               ekipe ustrezno prestrukturirati, kadrovsko ojačati na nivoju nujnih prevozov oziroma
               priti do prerazporeditev. Moram pa zaključiti, da v končni točki je seveda za
               izvajanje na nivoju posameznega zavoda, ki ima ta program za to odgovorno vodstvo,
               predvsem s poslovnim, pa tudi s strokovnim direktorjem.</p>
               <p>Lahko vam zagotovim, da bomo v pozni pomladi ponovno začeli z aktivnimi nadzori na
               področju izvajanja nujne medicinske pomoči, prav na tem področju, ki ste ga omenili.
               Opozorjeni smo bili na te nepravilnosti, tudi na pobude direktorjev številnih javnih
               zavodov, da naj se nekako vrne podzakonski akt v prejšnje obdobje. Vendar temu sam
               nisem pritrdil in bomo z nadzori ugotovili, kolikšne kršitve so. Hvala.</p>
            </sp>
            <sp xml:id="SDZ5-Redna-26-2011-03-28.sp300">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev, gospod Menih?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp301">

               <speaker>DARKO MENIH:</speaker>

               <p>Hvala lepa za odgovor. Znan je primer velenjskega zdravstvenega doma, ko je bil
               opravljen strokovni nadzor, ki je zaradi neustrezne kadrovske rešitve pokazal
               nepravilnosti, ki konkretno ogrožajo varnost pacientov med prevozi.</p>
               <p>V zvezi s tem dopolnjujem svoje vprašanje z naslednjim:</p>
               <p>Ali ste bili seznanjeni z omenjenimi nepravilnostmi na reševalni postaji
               Zdravstvenega doma v Velenju?</p>
               <p>Ali boste odredili upravni nadzor?</p>
               <p>Kaj boste odredili s fiktivnimi sredstvi, saj se na nalogih pojavljajo spremstva, ki
               jih ni bilo?</p>
               <p>Kaj boste storili za varnost in zdravje in življenje vseh pacientov, ki potrebujejo
               nujni reševalni prevoz?</p>
               <p>Hvala lepa.</p>
            </sp>
            <sp xml:id="SDZ5-Redna-26-2011-03-28.sp302">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp303">

               <speaker>DORIJAN MARUŠIČ:</speaker>

               <p>Bi kar na zadnje odgovoril. Seveda pri takih izjavah vseeno bodimo malo previdni.
               Namreč do zaključka lanskega leta so bili tisti reševalci vozniki, ki so bili
               ustrezno usposobljeni preko prej veljavnega določila z ustreznim 80-urnim tečajem ali
               vpisom v 4. letnik srednje medicinske šole, ki bi to zaključili v prejšnjem šolskem
               letu, usposobljeni in so lahko to izvajali. Tako, da bi tu bi težko prikimal, da bi
               samo ta uveljavitev prehodnega obdobja in zamenjava lahko kakorkoli kvarno vplivali
               na zdravje ljudi oziroma da ta sprememba, lahko bi celo obratno sklepali. Ampak ne bi
               zdaj zagovarjal, treba je pač slediti podzakonskim aktom, zakonodaji in to tudi
               uveljaviti.</p>
               <p>Z nadzori oziroma s temi zaključki sem bil seznanjen oziroma tudi nekateri
               direktorji so dali neformalne pobude, naj bi to spremenili, vendar temu nismo
               prikimali. Mi bomo, kot sem napovedal, izvajali nadzor naprej in sistemsko ugotovili,
               za kakšen obseg neuveljavitve podzakonskega akta gre, ne samo na dotičnem
               zdravstvenem domu, ki ste ga omenili, tudi na preostalih.</p>
               <p>Na splošno. Spremembe je pač treba izvesti, 13-letno obdobje je dovolj dolgo, da bi
               lahko do prekvalifikacije prišlo. Moram pa opozoriti, da so zelo glasni tudi z druge
               strani, ki opozarjajo, da prav ti izkušeni vozniki, ki so se preko teh tečajev
               usposobili, da bi lahko še naprej izvajali to aktivnost in da bi celo lahko šlo za
               drugačen pogled in tudi učinkovitost izvajanja te službe, ker gre za usposobljene
               voznike. Kakorkoli je, podzakonski akt je veljaven, treba ga je upoštevati in mi bomo
               z nadzori ugotovili obseg teh kršitev in ustrezno reagirali. Hvala.</p>
            </sp>
            <sp xml:id="SDZ5-Redna-26-2011-03-28.sp304">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Renata Brunskole bo postavila poslansko vprašanje ministru za okolje in
               prostor dr. Roku Žarniću.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp305">

               <speaker>RENATA BRUNSKOLE:</speaker>

               <p>Hvala lepa, spoštovani predsedujoči. Spoštovani gospa ministrica, gospoda ministra,
               kolegici in kolegi, lepo pozdravljeni!</p>
               <p>Ustno poslansko vprašanje postavljam ministru za okolje in prostor dr. Roku Žarniću
               v zvezi z zaščito vodnih virov in varstvom kmetijskih površin, potrebnih za pridelavo
               hrane. Gre za vprašanje onesnaženja z bioplinsko gnojevko.</p>
               <p>Kakšno je stališče Ministrstva za okolje in prostor do navedene problematike?</p>
               <p>Ali Ministrstvo za okolje in prostor podpira morebiti nekoliko premajhno odzivnost
               okoljske inšpekcije?</p>
               <p>Ali Ministrstvo za okolje in prostor lahko zagotovi spoštovanje Uredbe o obdelavi
               biološko razgradljivih odpadkov v skladu z Uradnim listom iz leta 2008 št. 62 in
               takojšnje ukrepanje okoljske inšpekcijske s prepovedjo uporabe bioplinske gnojevke v
               kmetijstvu, dokler se ne uvedejo okoljevarstvena dovoljenja?</p>
               <p>Eden takšnih primerov je tudi bioplinarna Lokve Črnomelj, ki obratuje od jeseni leta
               2008. V Sloveniji je menda edina, ki ne predeluje kmetijskih pridelkov. Letno predela
               od 25 tisoč do 30 tisoč ton organskih odpadkov, pretežno ostankov hrane iz
               restavracij, ki jih zbirajo po vsej Sloveniji. Proizvedeno elektriko prodajo v
               omrežje. Kar se tiče cene, je, kolikor je ugotovljeno, ta cena višja od cene
               električne energije za gospodinjstva, ker proizvodnjo zelene energije subvencionira
               država, seveda v breme davkoplačevalcev. Torej, da nekoliko skrajšam ta moj prvi del
               vprašanja. Odpadki prihajajo, torej organski odpadki prihajajo iz cele Slovenije in
               vsi ti odpadki ostajajo v Beli krajini, s tem, da je treba upoštevati, da od te
               količine 25 tisoč do 30 tisoč ton organskih odpadkov, torej pretežno teh ostankov
               hrane, je izredno majhna količina, majhen delež iz območja same Bele krajine. V zvezi
               s tem je bilo postavljenih že kar nekaj vprašanja, tudi sama ugotavljam, da je kar
               nekaj bojazni ljudi iz Bele krajine, na to me opozarjajo kot poslanko in zatorej,
               spoštovani gospod minister tudi to moje vprašanje.</p>
            </sp>
            <sp xml:id="SDZ5-Redna-26-2011-03-28.sp306">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp307">

               <speaker>DR. ROKO ŽARNIĆ:</speaker>

               <p>Hvala lepa, spoštovani predsedujoči. Spoštovane gospe poslanke, gospodje poslanci,
               kolega ministrica in minister!</p>
               <p>Problem bioplinarn postaja vedno bolj zanimiv in pereč v Sloveniji. Mogoče lahko
               uvodoma povem, da bioplinarne nastajajo pod papirji in dovoljenji občin, saj tukaj ne
               gre za zadeve DPN-jev, ampak gre za lokalne zadeve. Tako da je lahko tak problem
               zanimiv. Namreč, ko nekdo to gradi, je lahko prepričljiv, marsikaj obljublja, potem
               pa se zadeve mogoče obrnejo v nekaj drugega. Ministrstvo za okolje in prostor izdaja
               okoljevarstveno dovoljenje le za tiste bioplinarne, ki predelujejo odpadke, ne pa za
               tiste, ki predelujejo krmo, kot je koruza. Bioplinarna, ki predeluje odpadke, je z
               okoljskega vidika primerna za predelavo biološko razgradljivih odpadkov v energijo. V
               Sloveniji ima okoljevarstveno dovoljenje le 6 bioplinarn in ta je ena izmed teh,
               ostale bioplinarne ne predelujejo odpadkov ali pa so tako majhne, da ne potrebujejo
               okoljevarstvenih dovoljenj. Pri nas na ministrstvu se zavedamo, da je problem uporabe
               pregnitega blata iz bioplinarn, čeprav je v zakonodaji navedeno, kako ga je dovoljeno
               uporabiti, dosti pereč. Bioplinarna v Črnomlju ima OVD, trenutno so na ARSO vložili
               prošnjo za njegovo spremembo. Inšpekcija izvaja redne inšpekcijske preglede
               bioplinarne v Črnomlju od septembra 2009 in za enkrat pri teh inšpekcijah, vsaj glede
               formalnosti, ni bilo odkritih nobenih nepravilnosti. Pri nadzoru je bilo ugotovljeno,
               da je glavni problem s temi bioplinarnami ravnanje s pregnitim blatom. Izdana je bila
               odločba o prepovedi oddaje pregnitega blata, ta po analizah ustreza drugemu
               kakovostnemu razredu, kar pomeni, da se tega blata ne more uporabiti za gnojenje
               kmetijskih zemljišč. Kljub temu pa je ZZV Kranj pregnito blato uvrstil v prvi
               kakovostni razred. Obvestim naj vas, da je generalna inšpektorica danes bila na
               obisku, ravno v tej bioplinarni. Tisto, kar je danes videla, zgleda povsem v redu,
               tudi kakšnega hudega vonja ni.</p>
               <p>Zavedamo se, da je režim bioplinarn tak, da so v nekaterih dneh, tudi ob določenih
               atmosferskih razmerah občutki drugačni, izpuščanja druga, zlasti pa vonjave oziroma
               smrad je nekaj zelo problematičnega, ker za to tudi ne obstajajo nobeni standardi. V
               Nemčiji imajo nekaj, kar pa je na zelo šibkih nogah, o tem smo se že pogovarjali.
               Tako, da tega problema se bo treba nekako lotiti, vendar zaenkrat teh rešitev ni,
               problem standardizirati pa potem tudi imeti ustrezno usposobljene osebe, ki lahko po
               teh standardih ugotavljajo, za kakšno intenziteto smradu gre. Zato zelo težko kar
               koli bolj konkretnega odgovorim. Menim pa, da bioplinarne, ki povzročajo takšno
               nelagodje prebivalcem, ne sodi v naselja in bi tukaj morale tudi občine pri izdaji
               dovoljenj biti precej pozorne. Pa še mogoče, če primerjamo, ko kmet polije gnojnico,
               smo vajeni tega smradu, če pa ta ista gnojnica pride iz bioplinarn, nas pa moti. Se
               pravi, bodimo vsaj pri kriterijih občutljivosti nekako konsistentni. Hvala lepa.</p>
            </sp>
            <sp xml:id="SDZ5-Redna-26-2011-03-28.sp308">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Izvolite, gospa Brunskole.</p>
            </sp>
            <sp xml:id="SDZ5-Redna-26-2011-03-28.sp309">

               <speaker>RENATA BRUNSKOLE:</speaker>

               <p>Hvala lepa.</p>
               <p>V nekem delu se seveda strinjam, spoštovani gospod minister, z vašim odgovorom,
               vendar glede na to, da je Bela krajina dežela, kjer je tudi ena od dejavnosti
               zagotovo kmetijstvo, tista panoga dejavnosti, ki jo želimo pospeševati, predvsem
               podpirati, tako je tudi na strani Ministrstva za kmetijstvo, nas posebej skrbi, da
               je, če je takšna politika v skladu s politiko pospeševanja obnovljivih virov
               energije, pa nekako nam to ravno ne deluje v skladu s politiko varstva okolja in
               ohranjanja narave. Zakaj namreč? Ta bioplinska gnojevka, ki nastaja kot stranski
               produkt proizvodnje električne energije v enakih količinah, kot je količina
               predelanih odpadkih zaradi tehnološke vode, ki se dodaja v procesu, je za Belo
               krajino problematično v toliko, da gre za območje s plitkim krasom in gre za
               predelavo 30 tisoč ton letno, kot sem že prej omenila, in od tega zelo majhna
               količina z območja Bele krajine. To lahko predstavlja zelo resno grožnjo podtalnici
               in več kot 200 registriranim vodim izvirom na območju Bele krajine. In danes
               ocenjujemo, da je bila kapaciteta bioplinarne že v samem začetku predimenzionirana,
               količina odpadkov se povečuje in se bojim, da bo Bela krajina dejansko, ne vem, samo
               območje, ki bo sprejemalo odpadke, torej ves odpad, vse ostaja v Beli krajini. Kar se
               tiče pa same vsebnosti težkih kovin in pa smradu, tukaj nekako tudi s strani civilne
               iniciative in občine Črnomelj – županja mi je tudi danes omenila, da bo imela ponovno
               sestanek z inšpekcijo – to ni, tukaj so dvomi in gre za drugi razred okoljske
               kakovosti po uredbi.</p>
            </sp>
            <sp xml:id="SDZ5-Redna-26-2011-03-28.sp310">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister želite.</p>
            </sp>
            <sp xml:id="SDZ5-Redna-26-2011-03-28.sp311">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Jaz imam tukaj nek zapis, to kar sem prej povedal: <q>"Upravljavka naprave ima
               pravnomočno uporabno dovoljenje številka 351243/2007–34, z dne 16. 4. 2009,
               izdajatelj je bila Upravna enota Črnomelj. V prihodnjih postopkih si je pridobila OVD
               za proizvodnjo 10 ton odpadkov na dan z maksimalno zmogljivostjo 28 tisoč ton na
               leto, potem ima OVD za obratovanje glede emisije hrupa, OVD za prodajo odpadkov z dne
               30. 10."</q> Tako da zadeve so nekoliko nerodne, tisti isti organ, ki izda, ima potem
               nazaj neke pripombe oziroma bi rad to povlekel. Tukaj bo treba verjetno tudi na
               formalno-pravni strani rešiti zadeve. Hvala.</p>
            </sp>
            <sp xml:id="SDZ5-Redna-26-2011-03-28.sp312">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Tudi gospod Zvonko Lah bo postavil poslansko vprašanje ministru za okolje in
               prostor.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp313">

               <speaker>ZVONKO LAH:</speaker>

               <p>Hvala lepa za besedo. Lep pozdrav ministrici, ministroma in podpredsedniku!</p>
               <p>Glede na to, da je z odpadki v Sloveniji zelo slabo urejeno, in glede na to, da se
               pripravlja uredba o ločenem zbiranju odpadkov, in tudi osnutek operativnega ravnanja
               s komunalnimi odpadki je pripravljen, bi rad postavil v zvezi s tem tudi gospodu
               ministru vprašanje. Namreč, operativni program je pripravljen po mojem mnenju bolj
               kot nujnost, zaradi evropskih direktiv in ciljev, ki jih določajo. Ta operativni
               program in uredba pa za seboj potegneta kar precej ukrepov na terenu.</p>
               <p>Zanima me:</p>
               <p>Kdo bo zagotovil tudi finančna sredstva?</p>
               <p>Operativni program, vsebina programa določa okoljske cilje, potem ugotavlja
               obstoječo komunalno infrastrukturo za zbiranje, obdelav odpadkov in pa tudi
               infrastrukturo, ki je še potrebna do leta 2015. In tukaj se mi zdi, da glede na
               situacijo na tem področju, glede na to, da smo imeli predvidenih 15 centrov za
               ravnanje z odpadki, da se, seveda, zmanjšuje potem operativnem programu na 9 in 2
               rezervna, da sta urejeni praktično samo dve deponiji, da imamo neurejeno predelavo
               odpadkov, da hodijo po terenu inšpektorji, ki zapirajo odlagališča, ki odlagajo
               nepredelane odpadke in vemo, da se to v kratkem času ne bo dalo urediti. Glede na
               samo situacijo pri pripravljenosti projektov na tem področju me veseli, da je tudi
               ministrica za lokalno samoupravo in regionalen razvoj tukaj v operativnem programu
               razvoj okoljske in prometne infrastrukture, so tudi ti projekti, ti projekti pa
               stojijo. Na Odboru za okolje in prostor smo že dve leti nazaj zahtevali nek presek
               izvedljivosti teh projektov, ker takrat je veliko projektov bilo samo v fazi
               umeščanja v prostor.</p>
               <p>Me zanima:</p>
               <p>Kako naj bi se to do leta 2015 uredilo?</p>
            </sp>
            <sp xml:id="SDZ5-Redna-26-2011-03-28.sp314">

               <speaker>PODPREDSEDNIK FRANCE CUKJATI:</speaker>

               <p>Izvolite, gospod minister.</p>
            </sp>
            <sp xml:id="SDZ5-Redna-26-2011-03-28.sp315">

               <speaker>DR. ROKO ŽARNIĆ:</speaker>

               <p>Spoštovani!</p>
               <p>Sedaj sem se že kar malo navadil odgovarjati na vprašanja odpadkov, nisem
               specialist, imam specialiste v hiši, ki pripravljajo. Mogoče komentar, da malo
               pokažem, da ni v Sloveniji tako hudo. Če greste v Bruselj, boste videli pred hišami
               plastične vrečke, kar tako. Če greste pogledati v Pariz, o ločenem zbiranju še ni
               govora, daleč od tega. Mislim in sem ponosen, da če pogledate skozi Evropo, da ne
               bomo samo Nemčije pa Avstrije gledali, je Slovenija zelo napredna v implementaciji
               direktive. Tudi Slovence moram pohvaliti, da so se hitro, ob pomoči vseh nas, tudi
               komunalnih podjetij, vzgojili in naravnali na sodoben način. Toliko za uvod. Seveda,
               pri vsaki taki stvari pa želimo več, kar je tudi prav.</p>
               <p>Ravnokar so prišli štirje dokumenti v obravnavo, javno obravnavo, in tukaj je jasno,
               da je med komunalnimi podjetji nekoliko završalo, kajti opozorila preteklih let so se
               nekako tako končala, <q>"bomo že nekako, račune pa veselo plačujemo"</q>. Jaz, kot vsi vi
               veste, koliko komunali plačate, ne. In moram še povedati, da je komunalni posel velik
               biznis. In zato je treba vsa ta prigovarjanja, jamranja, kdo bo to plačal, z rezervo
               jemati. Zlasti problem imam v novomeškem, trebanjskem delu, kjer vemo, da so lokalne
               zdrahe naredile veliko škodo, ampak pri tem oblast, država, nima kaj dosti opraviti.
               Kar lahko naredimo, da poskrbimo za uredbe, te so zunaj, so sodobne, moram reči, da
               sosedje južno od Slovenije, nekdanje Jugoslavije, tudi Albanije, prosijo za kopije
               teh uredb, prosijo za inštruktaže. Prišli bodo k nam na učenje o pristopu k
               evropskemu redu. Moram povedati, da gremo zelo dobro proti želenemu cilju.</p>
               <p>Vse te zgodbe okoli stroškov deponij. Okoli problemov, izgub, mislim da so to že
               večletna priganjanja. Enkrat je treba zadevo zaključiti. Prehodno obdobje do leta
               2015 je še zadnji čas, ko se mora komunalna podjetja in tudi občine, na koncu
               urediti, disciplinirati tako, da bomo lahko izpolnili zahteve Evropske unije in
               tiste, ki smo jih postavili. Tako da mislim, da na tem področju delamo dobro, gremo k
               cilju in smo tudi dokaj nepopustljivi pri takih in takih prigovarjanjih. Nenazadnje
               je Slovenije iz kohezijskih skladov dobila zajetne denarje za reševanje teh
               problemov. Najprej je bilo mišljeno, da bo 15 regij, regijskih centrov, kasneje se je
               videlo, da še 9 takšnih, ki se bodo gradili, mogoče predimenzionirano. Pojavljajo se
               privatne iniciative, privatno-zasebno partnerstvo. Tako, da se bojim, da bomo čez 3,
               4 leta govorili, da imamo prevelike kapacitete. Jasno pa je, da si želimo vse jutri
               in takoj. Vendar, bo treba malo potrpeti. In kot pravim, da je zdaj ena glavnih
               zadev, bodo še neke zakonske podlage, ki jih pripravljamo, in mislim, da bomo celo
               zadevo uspešno zaključili. Hvala.</p>
            </sp>
            <sp xml:id="SDZ5-Redna-26-2011-03-28.sp316">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite gospod Lah.</p>
            </sp>
            <sp xml:id="SDZ5-Redna-26-2011-03-28.sp317">

               <speaker>ZVONKO LAH:</speaker>

               <p>Mogoče bo res manj odpadkov, ampak predvsem zaradi tega, ker bo kupna moč padla, ker
               bodo ljudje manj kupovali in bo manj embalaže, ker je je večina v odpadkih. To bo to
               glavni razlog. Gospod minister, zakaj, če smo tako napredni in tako uspešni, pa potem
               inšpektorji hodijo in kaznujejo po 10 tisoč evrov upravljavcev teh deponij? Če smo
               tako napredni? Potem bi lahko še malo počakali, saj se trudijo na terenu, pa ne gre,
               ker tudi sredstev ni.</p>
               <p>Uredba zahteva in na vašem ministrstvu je bilo rečeno, da naj bi v šestih mesecih
               uredili ločeno zbiranje po sistemu od vrat do vrat. Sedaj ima večina komunal skupne
               kontejnerje za 5 gospodinjstev. Potrebno je nabaviti nove kontejnerje, nova vozila
               ali prirediti vozila. Od kod? Občine imamo proračune sprejete, to ni majhen strošek.
               Zbirno reciklažni centri – vse občine jih nimajo. To mislim, da je velika pomoč.
               Centri za ravnanje z odpadki – v našem primeru moramo zdaj voziti v Lenart na
               predelavo, kjer se loči. Mislim, da tam ostane 30 % odpadkov, ostalo pripeljejo
               nazaj. Strošek je 42 evrov, zdaj še 59 evrov. Kdo to plača? 2,5 milijona evrov na
               leto za kompletno območje. Mislim, da bo imela Bela krajina večji problem, kot je ta
               s smradom, s stroški za odpadke, ko jih bodo pripeljali iz Bele krajine v Novo mesto,
               pretovorili v Lenart in potem nazaj v Novo mesto. Mislim, da bi potem malo lahko
               ustavili konje, zagotovili tudi sredstva za tiste evropske projekte, ki so v
               operativnem programu, da bi šli čim prej v izvedbo, saj mora biti do 2013
               porabljeno.</p>
            </sp>
            <sp xml:id="SDZ5-Redna-26-2011-03-28.sp318">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister izvolite.</p>
            </sp>
            <sp xml:id="SDZ5-Redna-26-2011-03-28.sp319">

               <speaker>DR. ROKO ŽARNIĆ:</speaker>

               <p>Hvala.</p>
               <p>Kot sem že rekel, ravnanje z odpadki je velik posel. Zelo bi bilo zanimivo za neki
               nabor malih podjetij za par let nazaj pogledati knjige, pogledati osebne dohodke,
               pogledati materialne stroške, vozila in vse skupaj – prišli bi do zelo zanimivih
               podatkov – pa tudi pogledati, ali so bile neke vožnje okrog dvakrat in tako naprej.
               Zato mislim, da nima smisla za nazaj gledati, kaj se je dogajalo pa kaj bi se
               odkrilo. Red mora biti. Več kot to podaljševati ne moremo. Na zadeve smo dolgo časa
               opozarjali in očitno tam, kjer se ni moglo nikakor razumeti, da bo enkrat konec, mora
               inšpekcija nekaj narediti. Drugega odgovora ni. Hvala.</p>
            </sp>
            <sp xml:id="SDZ5-Redna-26-2011-03-28.sp320">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod mag. Štefan Tisel pa bo postavil poslansko vprašanje ministru za kmetijstvo,
               gozdarstvo in prehrano mag. Dejanu Židanu.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp321">

               <speaker>MAG. DUŠAN TISEL:</speaker>

               <p>Vsem lep pozdrav! Spoštovani gospod podpredsednik, spoštovana ministrica, spoštovani
               ministri, poslanke in poslanci!</p>
               <p>Blizu 70 % Slovenije pokrivajo gozdovi. Gozd oziroma les je ena redkih dobrin
               oziroma surovin, ki je imamo v naši državi v zadovoljivih količinah, da ne rečem v
               izobilju. Kako znamo mačehovsko ravnati s tako pomembno surovino, pa kaže žalostna
               podoba propadanja slovenske lesne industrije na eni strani, ter polni tovornjaki
               hlodov na drugi strani, ki vozijo v sosednjo državo, vozijo pa tudi sekance oziroma
               drva, ki pomenijo subvencionirano zeleno energijo, seveda, sosedom, ne v Sloveniji.</p>
               <p>26 % ali 224 tisoč hektarjev slovenskih gozdov je v državni lasti, ki jih upravljajo
               gozdno gospodarstvo oziroma koncesionarji, in to že 10 let. Za en kubični meter
               posekanega lesa plačujejo državi cca 6 evrov. Če računamo, da stane na trgu en
               kubični meter drv 50 evrov, tehnični les pa še bistveno več, vidimo, da gre za
               nesramno bogatenje na račun države. Kako so bile takrat podeljene koncesije, ni povem
               jasno. Jasno pa je, da so mnogi mali podjetniki ostali brez posla. Ti mi zdaj
               dokazujejo, da bi bili pripravljeni plačevati najmanj 20 evrov za kubik posekanega
               lesa in prav bi bilo, da polovico dobi tudi lokalna skupnost za vzdrževanje ceste in
               druge infrastrukture.</p>
               <p>Pred dvema letoma sem že postavil podobno poslansko vprašanje ministru za
               kmetijstvo, gozdarstvo in prehrano dr. Milanu Pogačniku, zato me zanima, gospod
               minister:</p>
               <p>Kakšen je vaš pogled na to področje gozdarstva?</p>
               <p>Kako vidite rešitev za boljše gospodarjenje z državnimi gozdovi, da bo več surovine
               za domačo industrijo?</p>
               <p>Ali razmišljate o novem razpisu koncesij ali pa vsaj o dvigu koncesnine?</p>
               <p>Hvala.</p>
            </sp>
            <sp xml:id="SDZ5-Redna-26-2011-03-28.sp322">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp323">

               <speaker>MAG. DEJAN ŽIDAN:</speaker>

               <p>Gospod predsedujoči, spoštovane poslanke in poslanci!</p>
               <p>Dejansko je vaše vprašanje, gospod poslanec, eno izmed najpomembnejših v Sloveniji.
               Teh 60 % gozda, s čimer smo tretja najbolj gozdnata država znotraj Evropske unije, je
               pri nas neizkoriščeno bogastvo. Vidite, da v tem trenutku poteka razprava, ali je
               zelena energija na polju primerna ali ne, ko vemo, da je v bistvu prednost v
               proizvodnji hrane, tam, kjer pa imamo prednost, to pa je gozd, pa v bistvu našo
               zeleno energijo izkoriščajo tujci. Dejstvo je, da nam v tem trenutku glavno težavo v
               Sloveniji predstavlja seveda premajhen posek. Mi v tem trenutku imamo prirasta, ki bi
               omogočal poseka skoraj 6 milijonov kubikov, govorim bruto, imamo pa posek 3,4
               milijone kubikov, kar pomeni, da v gozdu pustimo, tako skozi povprečno oceno, vsaj
               160 milijonov na letni ravni v primarni proizvodnji, kaj šele v sekundarni. In temu
               so letos aktivnosti namenjene.</p>
               <p>Kar se tiče koncesij. Koncesije so bistveno področje, ki je mešanica, ki je izjemno
               težko rešljiva. Če pogledamo in se poglobimo tako v zakon kakor v koncesijsko pogodbo
               ali koncesijske pogodbe ugotovimo, da je mešanica dveh sistemov, ki nista čisto
               kompatibilna, to je socialističnega, mogoče celo komunističnega, in tržnega. Znotraj
               tega je treba vedeti, da koncesije veljajo do 30. junija 2016, ampak znotraj tega
               seveda ne pomeni, da lahko mi si postavimo hipotezo, da se nič ne da narediti. Zato
               smo bili izjemno previdni in izjemno ambiciozni pri pripravi uredbe o koncesiji za
               izkoriščanje gozdov v lasti Republike Slovenije, zlasti da uveljavimo dve načeli, ki
               sta bili pri tem manj izraziti. Prvo je načelo določitve tržne cene. In če ne pride
               do določitve tržne cene, do licitacije, ki jo pa vodi koncesionar, torej Sklad
               kmetijskih zemljišč. In kot drugo, da v bistvu poostrimo nadzor nad izvajanjem
               koncesijske pogodbe. Tako da mi v letošnjem letu pričakujemo, da bomo dobili na kubik
               30 % več denarja, kakor smo ga dobili lansko leto. Treba je pa povedati, da smo bili
               v lanskem letu pri teh naporih uspešni. V letu 2009 smo imeli, kakor ste pravilno
               ugotovili, gospod poslanec, približno 6, natančneje 5,82 evra na kubik koncesnine, da
               smo v letu 2010 prišli za 30 % višje, to je 7,56, in v letu 2011 pričakujemo, da bo
               koncesnina nekaj manj kot 10 evrov, to je 30 % rast. V tem trenutku še aneksi niso
               podpisano, in to zato, ker potekajo upravni spori, ampak mislim, da sodišča bodo
               začela odločati v korist države.</p>
               <p>Ali je to stanje, s katerim sem zadovoljen? Nisem zadovoljen, vendar dejstvo je, da
               imamo koncesije, koncesijske pogodbe podpisane. Kaj delamo v tem trenutku? Začeli smo
               se pripravljati za nek bolj normalen koncesijski odnos, ki bo nastal po letu 2016.
               Osnova tega je, da pripravimo Zakon o gozdovih, tako da v letošnjem letu odpiramo
               Zakon o gozdovih. Hvala.</p>
            </sp>
            <sp xml:id="SDZ5-Redna-26-2011-03-28.sp324">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp325">

               <speaker>MAG. ŠTEFAN TISEL:</speaker>

               <p>Hvala lepa za odgovor. V glavnem sem zadovoljen. Bi pa še omenil, da je premalo
               povezovanja med gozdarstvom in lesarstvom, na kar me opozarjajo naši lokalni, celjski
               lesarji, in med koncesionarji državnih gozdov ter lesno industrijo. Če bi domača
               lesna industrija dobila cenejši les iz državnih gozdov, bi se lahko ohranila mnoga
               delovna mesta v lesarstvu, tako pa podjetja propadajo. Že kar nekaj časa se vozijo
               najboljši hlodi v tujino, ker se tam bolje tržijo, doma pa ostaja slabši les. Pri
               sosedih les razžagajo, potem pa vozijo v Slovenijo polizdelke in elemente. Tako smo
               za prehrano že uveljavili akcijo <q>"Kupujmo slovensko"</q>. Tudi pri lesu bi morali
               uporabiti podobna prizadevanja, <q>"Domači les predelajmo doma"</q>. Ob finalnih izdelkih,
               ki so bili v Sloveniji že davno znani in so bili dobri izvozni artikli, ostane potem
               75 % lesne mase, ki se uporabi za energetske potrebe, ne da bi bilo treba uvoziti
               toliko drugih energentov. Pa tudi arhitekte in druge načrtovalce javnih zgradb in
               stanovanjskih hiš je treba spodbujati, da se v večji meri uporablja les kot zelo
               primeren dekorativen in človeku ter okolju prijazen gradbeni material in gradbeni
               element, kar bi povečalo uporabo domačega lesa in bi pomenilo delovna mesta. Vem, da
               posamezniki to že poskušajo, na Koroškem in tako naprej, pa vendar bi se tu dalo še
               več narediti. Izognili bi se plastiki in nekaterim drugim uvoženim materialom. Naši
               lesarji s Celjskega celo predlagajo, da bi bilo morda pomembno, da se obe panogi,
               gozdarstvo in lesarstvo, povežeta v enem ministrstvu.</p>
            </sp>
            <sp xml:id="SDZ5-Redna-26-2011-03-28.sp326">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Izvolite, gospod minister.</p>
            </sp>
            <sp xml:id="SDZ5-Redna-26-2011-03-28.sp327">

               <speaker>MAG. DEJAN ŽIDAN:</speaker>

               <p>Gospod poslanec, o tem področju razmišljamo zelo podobno. Ne da se poveže znotraj
               enega ministrstva, verjamem, da Ministrstvo za kmetijstvo, gozdarstvo in prehrano je
               sposobno zelo kvalitetno sodelovati tudi z Ministrstvom za gospodarstvo. Dejansko
               tudi meni povzroča strašno bolečino, da se slovensko hlodovino odpelje v sosednjo
               državo, se razžaga in se dodana vrednost ustvari, potem pa se preko slovenskega
               pristanišča letno pelje 700 tisoč kubikov po proizvodu v tretje države, kjer se
               ponovno ustvarja dodana vrednost.</p>
               <p>Kaj trenutno počnemo. Ker je pristojnost deljena, sva z ministrico mag. Radiće
               ustanovila skupino, ki se imenuje <q>"Gozd-les"</q>. Ta skupina ima dosti enostavno nalogo,
               kako v bistvu povečati produkcijo v celotni verigi. Prvi korak je, da moramo čim prej
               certificirati še preostali gozd. V tem trenutku imamo certificiranega vsega državnega
               plus tri velika privatna posestva. Kmetijsko-gozdarska zbornica končuje akreditacije
               skozi shemo, ki bo bolj enostavna kot za velike gozdove, da bomo lahko izpeljali tudi
               za kmete na dosti bolj neobremenjujoč način. Torej, to je prvo.</p>
               <p>Zakaj je to tako pomembno. Zato ker pomembni evropski kupci kupujejo lesne izdelke
               takrat, ko so certificirani, da prihajajo iz gozda, kjer se dela na trajnostni način.
               To je prva zadeva. Druga zadeva, ki je pomembna, usposabljamo zlasti kmetije z
               razpisi za novo tehnološko opremo. Do sedaj je bilo že za 13 milijonov pogodb in ti
               razpisi se nadaljujejo. Na ta način želimo tudi zmanjšati število smrtnih žrtev. Ne
               smemo pozabiti, da je letno, mislim, da je bilo lansko leto 15 smrtnih žrtev, letos v
               prvih nekaj tednih pa je že 5 smrtnih žrtev, kar kaže, da moramo po tej poti iti
               naprej. V tem trenutku je tisto, kar je pomembno, da nam primanjkujeta dve veliki
               žagi. Tu z upanjem zremo na nove razpise, tehnološke razpise Ministrstva za
               gospodarstvo. Kar pa moramo zdaj skupaj doseči, pa je, ali gremo v certificiranje
               <q>"izdelek iz slovenskega lesa"</q>, vendar pa morajo to povedati strokovnjaki znotraj te
               skupine. Hvala.</p>
            </sp>
            <sp xml:id="SDZ5-Redna-26-2011-03-28.sp328">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp329">

               <speaker>MAG. ŠTEFAN TISEL:</speaker>

               <p>Hvala lepa za odgovor.</p>
               <p>Na podlagi poslovnika bi vseeno predlagal, da se na temo gozdarstva, koncesij in
               lesarstva opravi razpravo v Državnem zboru. Gre za obširno in zanimivo temo, tudi
               zelo pomembno, ki zadeva širši interes v Sloveniji, in lahko skupaj pridemo do dobrih
               zaključkov. Hvala lepa.</p>
            </sp>
            <sp xml:id="SDZ5-Redna-26-2011-03-28.sp330">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Tisla, da Državni zbor na naslednji seji opravi razpravo
               o odgovoru ministra na njegovo poslansko vprašanje, bo Državni zbor odločil jutri,
               29. marca 2011, v okviru glasovanj.</p>
               <p>Zdaj bo gospa Silva Črnugelj postavila poslansko vprašanje ministru za zdravje,
               gospodu Marušiču.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp331">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni, gospod podpredsednik, lepo pozdravljena
               ministra!</p>
               <p>Gospod doktor Marušič, današnje vprašanje, kot je bilo napovedano, bom postavila o
               kugi 20. in 21. stoletja, o bolezni, ki ji sicer po domače rečemo sladkorna bolezen
               oziroma o diabetesu, o bolezni, ki je vse bolj in bolj razširjena, o bolezni, ki ima
               zaradi odsotnosti in vseh drugih, zelo številnih posledic velike družbenoekonomske
               posledice in težave in nenazadnje vpliva na neko harmonijo v družini, v kolektivu in
               tako naprej.</p>
               <p>V minulem letu je v Sloveniji potekal mednarodni kongres diabetologov. Leta 1987 je
               bilo na svetu 100 milijonov diabetikov, od takrat pa se je število praktično
               potrojilo. Leta 2006, ko je OZN diabetes razglasila za epidemijo, se je število
               obolelih povečalo že na 246 milijonov, danes pa strokovnjaki ocenjujejo, da je
               diabetikov že okoli 300 milijonov. V Sloveniji je trenutno okoli 125 tisoč
               registriranih bolnikov diabetesa, med katerimi je žal veliko mladih. Sladkorna
               bolezen sodi med tiste kronične bolezni, ki znajo zaradi svoje pogostosti ter
               zahtevnosti in kompleksnosti obravnave predstavljati velik javnozdravstveni problem.
               Posledice so obsežne. Uspešno obvladovanje zahteva usklajena delovanja javnega
               zdravstvenega sistema, celotne družbe in vlade nasploh. Vlada je pred kratkim
               sprejela nacionalni program za obvladovanje sladkorne bolezni, strategije razvoja
               2010–2020.</p>
               <p>Zanima me:</p>
               <p>Ali je ta strategija usklajena z ostalimi vladnimi strategijami, ki so že sprejete
               oziroma se pripravljajo, kot sta na primer nacionalni program športa in <q>"Zagotovimo
               si hrano za jutri"</q>?</p>
               <p>Poleg tega me zanima:</p>
               <p>Kako se bo ministrstvo lotilo zahtevne prednostne naloge celovite oskrbe obolelih s
               kroničnimi boleznimi, tudi diabetesa, v svojem izvajanju resolucijo o nacionalnem
               planu zdravstvenega varstva do leta 2013?</p>
               <p>Hvala.</p>
            </sp>
            <sp xml:id="SDZ5-Redna-26-2011-03-28.sp332">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp333">

               <speaker>DORIJAN MARUŠIČ:</speaker>

               <p>Spoštovani podpredsednik gospod doktor Cukjati, cenjeni poslanke in poslanci,
               kolega!</p>
               <p>Hvala za to vprašanje – katera je največja prioriteta v zdravstvenih sistemih
               oziroma kateri je največji izziv in problem. Sladkorna bolezen kot takšna zanesljivo
               sodi med enega največjih javnozdravstvenih problemov v svetu – ne samo v Sloveniji.
               Prednost in na nek način tudi ponos ministra v Sloveniji, da regulira tak sistem in
               da smo to v Sloveniji zaznali, da smo le pristopili med tiste države, ki so
               pripravile strategijo za obvladovanje sladkornih bolezni, strateški razvojni načrt do
               leta 2020, in ga uspeli pripeljati do Vlade in ga tudi sprejeti. Kar pomeni, da je
               potem na nek način vladna zaveza to, kar so civilna družba, stroka, politike
               pripravile v skladu s Svetovno zdravstveno organizacijo, saintvincentsko deklaracijo
               in tudi zavezami društev sladkornih bolnik pri pripravi programa, ki stremi za tem,
               da se usmerimo v zgodnje odkrivanje, preprečevanje nastanka te bolezni in zdravljene
               same bolezni, da se spremlja, raziskuje, izobražuje na tem področju. Kar je
               najpomembnejše pri tem programu, je seveda to, da temelji na sodelovanju med
               partnerji v zdravstvu in izven zdravstva. To je eno od pomembnih in poglavitnih
               izhodišč. Kajti če želimo javnozdravstvene probleme razreševati, moramo iti v druge
               politike in delovati skupaj z drugimi področji. Zato sem tudi kmalu po prevzemu
               ministrstva, poznavajoč težave pri implementaciji različnih strategij, imenoval
               koordinacijsko skupino na ministrstvu, septembra lanskega leta, ki koordiniran samo
               izvajanje tega programa in se usklajuje z drugimi strategijami. V njej niso samo
               predstavniki strok, ampak tudi predstavniki bolnikov.</p>
               <p>Glede strategije, ki je bila omenjena – nacionalni program športa –, se je
               Ministrstvo za zdravje pozitivno odzvalo. Pomembno pridobitev v zmanjševanju
               dejavnikov tveganja, ki vplivajo na sladkorno bolezen, namreč vidimo prav v
               rekreativnem športu za zdravje in dostopnosti do rekreacije, in da je zelo verjetno
               najučinkoviteje začeti prav pri mladih in v najmlajšem obdobju pri osveščanju za
               aktivno odpravo dejavnikov tveganja, ki kasneje vplivajo, na primer, na povišano
               telesno težo, na zmanjšanje gibanja, kar potem povečuje tveganja za nastanek
               sladkorne bolezni.</p>
               <p>Kako udejanjamo strategijo? 8. aprila lanskega leta je bil na Vladi sprejet tudi
               akcijski načrt, omenil sem že koordinativno skupino. Po analizi akcijskega načrta je
               bil ta v letu 2010 v celoti izpolnjen. Lahko smo zadovoljni, lahko pa morda mislimo
               celo, da je bil celo neambiciozen. Ampak naj povem nekatere dosežke iz leta 2010.
               Pomembno je, da smo skupaj z Zvezo društev diabetikov izpeljali tekmovanje o znanju o
               sladkorni bolezni za učence osnovnih in dijake srednjih šol. To pomeni, da se vstopa
               v najnižji ali tisti začetni del verige, kjer se praktično pojavljajo večja tveganja
               za nastanek bolezni. Spremenjena je bila smernica za obravnavo bolnika za sladkorno
               bolezen tipa 2. Ustrezno so se doizobrazile diplomirane medicinske sestre –
               edukatorke za sladkorno bolezen, ki jih bomo vključevali potem v timsko delo. Kar je
               zelo pomembno ob pomanjkanju podatkov je tudi sodelovanje, nek skupen dogovor med
               Inštitutom za varovanje zdravja in Zavodom za zdravstveno zavarovanje Slovenije, da
               bosta pripravila skupen projekt za spremljanje sladkorne bolezni s posnetkom stanja
               in s predlogom sprememb. Morda pomemben dokument oziroma knjižica, ki je bila
               pripravljena in je bila izdana v izteku preteklega leta, je tudi <q>"Sladkorno bolezen
               obvladujemo skupaj"</q>.</p>
               <p>Torej, na nek način sem želel orisati, da v tem akcijskem načrtu gremo od začetnih,
               od najmlajših, osnovna, srednja šola, preko strokovnega kadra, preko smernic in
               nenazadnje tudi publikacij. Kar je zelo pomembno, sladkorna bolezen sodi med kronične
               bolezni, zato na ministrstvu v akcijskem načrtu predvidevamo pripravo strategije za
               obvladovanje kroničnih bolezni in udejanjamo v sistemu tako imenovane referenčne
               ambulantne, v katerih predvidevamo z ojačanim timom aktivno, po protokolih, obravnavo
               kritičnih skupin, med drugim prav bolnikov s sladkorno boleznijo. Prepričan sem, da
               se bo ta akcijski načrt izvajal in da dobo ustrezni rezultati tudi pokazali
               smiselnost uvedbe te strategije. Hvala.</p>
            </sp>
            <sp xml:id="SDZ5-Redna-26-2011-03-28.sp334">

               <speaker>PODPREDSEDNIK FRANCE CUKJATI:</speaker>

               <p>Gospod Rado Likar bo postavil poslansko vprašanje.</p>
               <p>Želite dopolnitev?</p>
               <p>Izvolite, gospa Črnugelj.</p>
            </sp>
            <sp xml:id="SDZ5-Redna-26-2011-03-28.sp335">

               <speaker>SILVA ČRNUGELJ:</speaker>

               <p>Hvala lepa.</p>
               <p>Več ali manj poznam aktivnosti v zvezi s to boleznijo, pa vendarle verjamem in upam,
               da je vaš odgovor, seveda so ga slišali moji kolegi in kolegice in nenazadnje tudi
               ministri. Eden izmed njih je tukaj prisoten. Ker vemo, da harmoničnost je vplivanje
               vseh na vse. Bolezen je resna, neizmerno katastrofične posledice ima. Žal v Sloveniji
               ugotavljamo, da imamo v starostnem obdobju med 5.–10. letom 30 do 35 % preveč debelih
               otrok. Ugotavljamo, da so tudi koronarne bolezni posledica tega. Ugotavljamo tudi
               neizmerno <q>"lahkost"</q> nekaterih, ki bi na tem področju morali daleč bolj aktivno
               delovati. Jaz vem, da ste vi pač s svojimi dejanji na tem področju veliko naredili,
               ampak kot ena pobuda bi bila sigurno tudi letna obravnava te problematike na
               plenarnem zasedanju parlamenta. In nenazadnje tudi obravnava tega problema na Vladi,
               ampak ne tako, bi človek rekel, informativno, ampak dejansko s predstavitvijo vseh
               zelo velikih posledic, ob posledic, ki jih ima tudi neprekrvavitev oči in tako
               naprej, na vse te zadeve, ki izjemno rade zelo hitro in težko in usodno vplivajo na
               posameznika in potem seveda posledično na celotno družbo. Hvala.</p>
            </sp>
            <sp xml:id="SDZ5-Redna-26-2011-03-28.sp336">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp337">

               <speaker>DORIJAN MARUŠIČ:</speaker>

               <p>Načeloma ali pa v celoti se strinjam z vašimi pobudami. Načeloma zato, ker mislim,
               da bi tako kot ste zdaj izpostavili sladkorno bolezen, tudi vsaj še dva ali tri,
               veliko javnih zdravstvenih problemov morali obravnavati. Seveda se kot minister za
               zdravje popolnoma zavedam omejenosti tega, kar zdravstveni sistem lahko nudi. Znano
               je, da lahko zdravstveni sistem izboljšajo samo 20 % zdravja populacije, ostalih 80 %
               moramo delovati medresorsko. Tako da se načeloma pridružujem, pozivam tudi poslance
               in poslanke, da misel ali pa idejo o skrbi za lastno zdravje vsak dan propagirajo in
               z veseljem se bomo udeležili takšnih srečanj.</p>
               <p>Opozarjam pa samo na to, da je potrebno določeno obdobje pri spremljanju podatkov in
               pa trendov, zelo nevarno bi bilo, če bi samo na podlagi leta 2010 morda slavili ali
               pa že sklepali, kako obračamo strategijo za to daljše obdobje. Pomembna je pa zavest
               o tem, da problem je in da se ga je treba strateško lotiti in usmerjati politiko.
               Hvala za pobudo.</p>
            </sp>
            <sp xml:id="SDZ5-Redna-26-2011-03-28.sp338">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rado Likar bo postavil poslansko vprašanje ministru za kmetijstvo, gozdarstvo
               in prehrano, gospodu Židanu.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp339">

               <speaker>RADO LIKAR:</speaker>

               <p>Hvala lepa za besedo, gospod predsedujoči, spoštovani minister, oba ministra,
               kolegice in kolegi!</p>
               <p>Zakon o kmetijstvu je eden pomembnejših zakonov s področja kmetijstva, s katerim se
               ureja tudi številna druga področja pomembna za razvoj kmetijstva in pa seveda pomeni
               pravno podlago za izvajanje skupne kmetijske politike. Zakon o kmetijstvu med drugim
               vsebuje tud poglavje, ki ureja tako imenovani posebni upravni postopek. Gre za
               določbo 32. člena Zakona o kmetijstvu, ki določa, da rok, v katerem mora pristojni
               organ izdati odločbo na prvi stopnji, začne teči od dneva, ko so v skladu s predpisi
               skupnosti ugotovljena vsa dejstva in izvedene vse predpisane kontrole. Ta določba
               odstopa od splošnih pravil postopka Zakona o pravnem postopku, ki določa, da mora
               organ odločbo izdati v enemu mesecu od prejetja popolne vloge oziroma v posebnih
               primerih v dveh mesecih, se pravi v šestdesetih dneh.</p>
               <p>Kot poslanec sem dobil kar nekaj opozoril, da je bila v mnogih primerih stranki v
               postopku povzročena nepopravljiva škoda zaradi zavrnitve vloge prav zaradi možnosti
               nerazumno dolgega roka odločanja organa na prvi stopnji. V praksi to pomeni, da
               stranka v postopku ne more nikoli z gotovostjo ugotoviti, od katerega dne začne teči
               rok za določitev o vloženi vlogi, posledično pa tudi ne more izkoristiti upravičenj,
               ki izhajajo iz inštituta molka organa. Takšna ureditev pomeni diskriminacijo pravic
               stranke v postopku, saj ne more v celoti ščititi svojih interesov.</p>
               <p>Zato vas, spoštovani gospod minister, sprašujem:</p>
               <p>Zakaj določbe zakona o pravnem postopku ne veljajo za vse enako, se pravi tudi za
               kmete?</p>
               <p>To pomeni, da bi se moralo o popolni vlogi, s katero se, recimo, kmet prijavi na
               razpis za razna sredstva v upravnem postopku, odločiti najkasneje v dveh mesecih.</p>
            </sp>
            <sp xml:id="SDZ5-Redna-26-2011-03-28.sp340">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp341">

               <speaker>DR. DEJAN ŽIDAN:</speaker>

               <p>Gospod predsedujoči, spoštovane poslanke in poslanci!</p>
               <p>Ta odgovor je preprost in na drugi strani ni preprost. S spremembo zakona o
               kmetijstvu v letu 2006 se je v bistvu pojavila posebna ureditev upravnega postopka,
               ki je potem tudi obveljala pri zadnji spremembi iz leta 2008. Ta določa, da se ZUP v
               325 členih, toliko jih ZUP ima, se pri 29. členih dejansko izvršujejo posebnosti po
               Zakonu o kmetijstvu. Argumenti za te posebnosti so v bistvu posebnosti evropske
               kmetijske politike, jih je relativno dosti. Meni so sodelavci napisali samo, da so to
               konkretno ozka vprašanja, dve strani, generalno gre pa za to, da se mora v bistvu
               izvesti 100 % administrativna kontrola pred vsakim izplačilom, potem pa se izvajajo
               kontrole še v naravi, preden so zadeve do konca jasne, pri 5 % vlog za površine in
               pri 10 % vlog za živali. Tako da v bistvu, če bi na hitro pogledali, bi rekli, da je
               v bistvu takšna ureditev, ki je zdaj, smiselna in upravičena, vendar, tu je pa ta
               vendar. Mi sedaj ravno z namenom, da naredimo življenje kmetov in kmetic bolj
               enostavno, z manj administrativnimi ovirami. Začeli smo spreminjati zakon o
               kmetijstvu. To je v bistvu glavni namen. Prvi osnutek bo šel v javno razpravo čez
               nekaj tednov. Dal bi, gospod poslanec, eno pobudo, in sicer da je mogoče znotraj
               odbora, ki zelo aktivno sodeluje pri kmetijski politiki, to je Odbora za kmetijstvo,
               gozdarstvo in prehrano Državnega zbora, obravnavati prav posebno temo, kjer bi se
               pogovarjali, katerih področjih lahko v bistvu zmanjšamo administriranje na način, da
               bo od tega imel slovenski kmet korist. Nam, kot pristojnemu ministrstvu, bi takšna
               razprava koristila. Definitivno bi bili rezultati te razprave primerni, da jih
               vnesemo tudi v zakonodajo. Hvala.</p>
            </sp>
            <sp xml:id="SDZ5-Redna-26-2011-03-28.sp342">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp343">

               <speaker>RADO LIKAR:</speaker>

               <p>Hvala lepa.</p>
               <p>Sem vesel tega odgovora in seveda mi je jasno, da v teh številnih postopkih, ki jih
               vodi, denimo, Agencija za kmetijske trge na prvi stopnji, da so zaradi številčnosti
               pa tudi kampanjskosti, da je te roke težko loviti oziroma jih spoštovati. Vendar naj
               vam navedem samo en primer, s katerim sem vas tudi seznanil že s poslanskim
               vprašanjem. Dobil sem še par klicev na to temo, ko je vlagatelj, ki se je prijavil na
               razpis za sofinanciranje iz ukrepa pomoč mladim prevzemnikom kmetij na Agencijo za
               kmetijske trge. Na agenciji so to njegovo vlogo zavrnili iz razloga, ker vlagatelj
               pač ni izpolnjeval razpisnih pogojev, se pravi prvi lastniški prevzem kmetije ni bil
               opravljen v tem roku, 18-mesečnem roku oziroma odločba o pravici do teh sredstev iz
               naslova tega ukrepa ni bila izdana znotraj tega 18-mesečnega roka. Vendar je pri tem
               treba poudariti, da je vlagatelj v času oddaje vloge izpolnjeval vse razpisne pogoje
               in da je do poteka tega 18-mesečnega roka bilo še kar nekaj časa, mislim da okoli 4
               mesece, in organ je seveda porabil za to odločanje 4 mesece in 8 dni, se pravi
               toliko, da je šlo za 10 dni čez ta 18-mesečni rok. Kot rečeno, je bila vloga
               zavrnjena in jaz sem vesel vašega pojasnila, da boste šli v smeri spremembe tega
               zakona. Upam, da se bodo vsaj v nekaterih takih ekstremnih primerih, kjer res lahko
               pride do oškodovanja, roki spremenili oziroma uskladili. Hvala lepa.</p>
            </sp>
            <sp xml:id="SDZ5-Redna-26-2011-03-28.sp344">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, želite? <stage>(Ne.)</stage> Gospod Danijel Krivec bo postavil poslansko vprašanje
               ministru za šolstvo in šport dr. Lukšiču, ki pa je odsoten. Boste kljub temu
               postavili vprašanje?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp345">

               <speaker>DANIJEL KRIVEC:</speaker>

               <p>Spoštovani podpredsednik, hvala za besedo. Spoštovana ministrica, spoštovani
               ministri, lep pozdrav! Enako velja tudi kolegicam in kolegom.</p>
               <p>V skladu s Poslovnikom Državnega zbora bom vseeno postavil ustno vprašanje v zvezi s
               pridobivanjem licenc, ki jih določa Zakon o športu, velja pa seveda za ministra za
               šolstvo in šport dr. Igorja Lukšiča.</p>
               <p>V zadnjem času se vse pogosteje srečujemo s primeri, ko tržni inšpektorji kot
               pristojni za nadzor nad izvajanjem Zakona o spodbujanju razvoja turizma na terenu
               ugotavljajo, da izvajalci dejavnosti turističnih športnih storitev kot pridobitne
               dejavnosti za to nimajo licence, ki jih določa Zakon o športu. Pri tem izvajalci teh
               storitev navajajo, da imajo vso potrebno strokovno znanje, kar dokazuje s certifikati
               mednarodnih združenj, da pa nikakor ne morejo pridobiti licence, ki je pri nas
               predpisana in jo po Zakonu o športu izdaja Olimpijski komite Slovenije. Na ta problem
               je bilo ministrstvo že večkrat opozorjeno. V lanskem letu so potekali tudi skupni
               sestanki med Ministrstvom za šolstvo in šport, Ministrstvom za gospodarstvom in
               Tržnim inšpektoratom kot izvajalcem nadzora, kjer so bile te pomanjkljivosti tudi
               ugotovljene, evidentirane in sprejeti določeni sklepi.</p>
               <p>Glede na to, da neurejene razmere na tem področju še posebej pri adrenalinskih
               športih predstavljajo veliko oviro za njihovo normalno izvajanje, s tem pa slabšo
               turistično ponudbo in povzročijo gospodarsko škodo, sprašujem gospoda ministra,
               najprej prvič:</p>
               <p>Kdaj bo ministrstvo za šolstvo in šport pripravilo spremembo Zakona o športu, kar je
               bilo na teh sestankih dogovorjeno?</p>
               <p>In drugič:</p>
               <p>Kdaj bo ministrstvo za šolstvo in šport v sodelovanju z Olimpijskim komitejem
               Republike Slovenije uredilo področje licenciranja?</p>
               <p>Gre za pereč problem, ki se zdaj ponovno aktualizira, kajti pred nami so pomladni in
               poletni meseci, ki ponovno poganjajo določene dejavnosti na področju turizma, in
               glede na to, da ne obstaja v Sloveniji urejeno licenciranje določenih segmentov,
               prihaja pri tem do težav. Seveda so inšpektorji zadolženi, da to nadzirajo, vendar
               smo zdaj v absurdni situaciji, ko imajo tujci te licence urejene, v Sloveniji pa naši
               ponudniki ne morejo teh licenc niti pridobiti. In mislim, da je, glede na dokumente,
               ki jih tudi posedujem, v korespondenci med ministrstvi, skrajni čas, da Ministrstvo
               za šolstvo in šport to uredi in prepreči, da se to izvajanje omejuje oziroma da se s
               tem povzroča tudi gospodarska škoda.</p>
            </sp>
            <sp xml:id="SDZ5-Redna-26-2011-03-28.sp346">

               <speaker>PODPREDSEDNIK FRANCE CUKJATI:</speaker>

               <p>Hvala. Želite ustni odgovor na naslednji seji? Ja, ga boste dobili.</p>
               <p>Mag. Majda Potrata, želite postaviti vprašanje ministrici za kulturo, Majdi Širci,
               čeprav je odsotna? Ja.</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp347">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana ministra in ministrica, kolegice
               in kolegi!</p>
               <p>V skladu z veljavnim poslovnikom pričakujem, da bo ministrica odgovorila na moje
               poslansko vprašanje ustno, zaradi tega, ker ravnam v skladu s pričakovanji
               udeležencev 21. otroškega parlamenta. Tukaj, v Državnem zboru, so razpravljali 21.
               marca na temo <q>"Vpliv družbe in medijev na oblikovanje mladostnika"</q> in eno od njihovih
               sporočil je bilo, da želijo biti slišani. V skladu s tem tudi zastavljam to svoje
               vprašanje. Zveza prijateljev mladine Slovenije, ki je vsakoletna organizatorka
               nacionalnega otroškega parlamenta, sklene na pomlad parlamente in razprave, ki se
               vrste na šolah, občinskih srečanjih, medobčinskih srečanjih, regijskih in se potem
               končajo na nacionalni ravni. Letošnja tema je bila, kot rečeno, vpliv družbe in
               medijev na oblikovanje mladostnika. Iskali so odgovore na vprašanja internet, njegova
               socialna omrežja kot glavni oblikovalci današnjega otroštva, virtualni ali realni
               medsebojni odnosi in zastavili vprašanja, ali znamo biti realni v virtualnem svetu. O
               vplivu interneta in socialnih omrežij, o internetu kot oblikovalcu vrednot stališč in
               vedenja mladih, o vplivu tiskanih in elektronskih medijev, torej teme, ki kažejo na
               to, kako doživljajo svojo odvisnost od medijev, kar 70 % anketiranih namreč razlaga,
               da si ne zna več predstavljati življenja brez interneta. Pri tem se pa zelo dobro
               zavedajo pozitivnih strani, ki jih mediji prinašajo, in tudi nevarnosti, ki prihajajo
               z njimi.</p>
               <p>In v skladu tudi s tistim, kar je bilo mogoče slišati, sprašujem ministrico Majdo
               Širca:</p>
               <p>Ali po njenem mnenju veljavni medijski zakon zagotavlja zadostno zaščito otrok in
               mladostnikov oziroma ali so v medijski zakon ustrezno prenesene evropske direktive o
               zavarovanju interesov otrok in mladostnikov?</p>
               <p>Ta vprašanja se zastavljajo tudi v zvezi z vsakoletnim poročilom Varuha človekovih
               pravic o, denimo, tudi pojavnosti otrok v medijih in morebitnih zlorabah, pa tudi o
               tem, kar je bilo mogoče v zvezi s tem slišati na Odboru za kulturo, šolstvo, šport in
               mladino, ko smo obravnavali poročilo Varuha človekovih pravic. Vem, da zakon o
               medijih v 84. členu varuje mladostnike in otroke, ampak vendarle dobro bi bilo
               vedeti, kaj bo prinesla nova zakonodaja. Hvala.</p>
            </sp>
            <sp xml:id="SDZ5-Redna-26-2011-03-28.sp348">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ministrica gospa Majda Širca vam bo odgovorila na naslednji seji.</p>
               <p>Zdaj bo gospod Marjan Bezjak postavil poslansko vprašanje ministru za promet dr.
               Vlačiču.</p>
            </sp>
            <sp xml:id="SDZ5-Redna-26-2011-03-28.sp349">

               <speaker>MARJAN BEZJAK:</speaker>

               <p>Hvala za besedo, predsedujoči. Lepo pozdravljeni, ministrica, ministra, poslanke in
               poslanci!</p>
               <p>Postavljam vprašanje gospodu dr. Vlačiču. Ob gradnji avtocest v Sloveniji prihaja do
               velikih poškodb. Nastajajo poškodbe lokalnih cest, priključenih na pomursko
               avtocesto.</p>
               <p>Zanima me:</p>
               <p>Ali je predvidena sanacija teh poškodb?</p>
               <p>V kolikšnem času bodo te poškodbe zaradi izgradnje avtoceste odpravljene?</p>
            </sp>
            <sp xml:id="SDZ5-Redna-26-2011-03-28.sp350">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp351">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Ob gradnji avtoceste v Pomurju, Podravju in na Dolenjskem je prišlo do poškodovanja
               državnih cest, to je znano dejstvo. Poškodovane ceste oziroma odseki so bili
               evidentirani. Poškodbe bosta odpravila upravljavca državnih cest, Direkcija Republike
               Slovenije za ceste in Dars. V ta namen je bilo med upravljavcema sklenjenih sedem
               dogovorov, pet za Pomurje, eden za Podravje, eden za Dolenjsko, skupna vrednost je 6
               milijonov evrov. Dva dodatna dogovora za območje Dolenjske sta v pripravi. Delitev
               stroškov med upravljavcema je različno. Večji del stroškov sanacije praviloma pripada
               Direkciji RS za ceste. Sanacija je torej v tem smislu odvisna od zagotavljanja
               sredstev iz državnega proračuna. Proračunska sredstva za leti 2010, 2011 in 2012 bomo
               zagotovili, za 2011 so zagotovljena. Direkcija Republike Slovenije za ceste je
               zadolžena za pripravo ustreznih razpisov in ti razpisi bodo dokončani do konca marca
               2011. Predvidevamo, da bodo te obnove izvedene do konca leta 2012, dvoletno dinamiko
               smo zastavili. Tu imam v prilogi odseke, da sem malo bolj konkreten. Da vam ne bi
               čisto vseh bral, ker verjetno nimam niti dovolj časa, bi vam samo povedal, da so
               odseki dogovorjeni, ko gre za gradnjo avtocestnih odsekov Lenar–Spodnja Senarska,
               Spodnja Senarska–Cogetinci, potem imamo še odseke na tem istem drugem, ki sem ga
               omenil. Potem imamo Beltinci–Lendava, odseke, ki so se poškodovali pri gradnji
               Beltinci–Lendava. Potem Lendava–Pince, odseki okrog tega odseka. Slivnica–Draženci,
               odseki okrog tega gradbenega avtocestnega odseka, Spodnja Senarska–Cogetinci in
               Cogetinci–Vučja vas in Pluska–Ponikve. To so zdaj sklenjeni sporazumi, ki bodo v tej
               dvoletni dinamiki na ta način, kot sem zdaj opisal, tudi izvedeni. Torej, pričakujemo
               nekje do konca marca, torej praktično do konca tega meseca bi morali biti razpisi
               dokončani.</p>
            </sp>
            <sp xml:id="SDZ5-Redna-26-2011-03-28.sp352">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp353">

               <speaker>MARJAN BEZJAK:</speaker>

               <p>Hvala, minister.</p>
               <p>Vem, da tudi območje Slovenskih goric spada v Republiko Slovenijo, zato tudi vem, da
               imate na ministrstvu kot tudi Vlada določene prioritete. Zato bi bilo prav, da bi že
               po nekaj opozorilih, da so nastale poškodbe, kot je bilo obljubljeno s strani
               Ministrstva za promet, da se bodo sanirale ceste, pa tega še kljub temu ni. Rad bi
               navedel tri primere. Cesta, ki se imenuje R2-433, Senarska–Lenart–Trate–Most na Muri,
               kot tudi cesta skozi Selce, ki se imenuje R3-746, Janeževci–Selce–Dolge njive–Spodnji
               Duplek. Te ceste so dejansko v zelo slabem stanju. Poškodovale so se namreč ob
               izgradnji avtoceste, kajti veliki tovornjaki so vozili gramoz in te stvari ob
               izgradnji avtocest. Že predhodno je bilo s strani ministrstva obljubljeno, da se bodo
               te ceste sanirale, ampak se žal še do danes niso. Prav tako zadnja omenjena cesta,
               kot sem navedel, R3-745 skozi Selce, je v tako slabem stanju, da bi morala biti
               zaprta za promet.</p>
               <p>Prav tako bi rad postavil še eno vprašanje. Ob izgradnji pomurske avtoceste je bila
               obljubljena tudi trasa ali pa po starem imenovana obvoznica avtoceste na Lenart. In
               dejansko je bilo tudi v lanskem letu ponovno štetje prometa in pokazatelji so ponovno
               pokazali na preobremenjenost te ceste. Zato vem, da ste tudi sami bili v Lenartu in
               podali eno mnenje.</p>
               <p>Občani in občanke bi radi vedeli, kdaj se bo to realiziralo?</p>
            </sp>
            <sp xml:id="SDZ5-Redna-26-2011-03-28.sp354">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp355">

               <speaker>DR. PATRICK VLAČIČ:</speaker>

               <p>Jaz bom zdaj po resnici povedal, da sem si, ker ne morem iz glave odgovoriti,
               zapisal. Če sem si prav, pa me popravite. R2-433, R3-447, R3-745, pa obvoznica
               avtocesta Lenart. Jaz sem si to zapisal, pa vam bomo pisno odgovorili, ker zdaj iz
               glave res ne poznam vseh podatkov, v kakšnem statusu so ta trenutek te zadeve, tako
               da bom z veseljem odgovoril. Hvala.</p>
            </sp>
            <sp xml:id="SDZ5-Redna-26-2011-03-28.sp356">

               <speaker>PODPREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite. Malo počakajte, ker še ni minuta
               potekla. Poskusite zdaj. Še ni. Malo potrpežljivosti, saj boste dobili besedo.</p>
               <p>Prosim, izvolite.</p>
            </sp>
            <sp xml:id="SDZ5-Redna-26-2011-03-28.sp357">

               <speaker>MARJAN BEZJAK:</speaker>

               <p>Hvala za besedo.</p>
               <p>Hvala za odgovore, gospod minister. Jaz bi prosil, če bi lahko dejansko dobil te
               pisne odgovore in na koncu koncev, kdaj lahko potem krajani, občani, državljani
               Slovenskih Goric pričakujejo obnovo teh cest, kar je bilo dejansko obljubljeno in so
               bile ceste dejansko uničene ob sami izgradnji avtoceste. Hvala.</p>
            </sp>
            <sp xml:id="SDZ5-Redna-26-2011-03-28.sp358">

               <speaker>PODPREDSEDNIK FRANCE CUKJATI:</speaker>

               <p>Hvala. Če sem prav razumel, ni šlo za pobudo, da bi glasovali o odgovoru oziroma o
               razpravi o odgovoru ministra. Hvala.</p>
               <p>Zdaj bo gospod Branko Marinič postavil poslansko vprašanje ministrici, odgovorni za
               lokalno samoupravo in regionalni razvoj, gospe Duši Trobec Bučan.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp359">

               <speaker>BRANKO MARINIČ:</speaker>

               <p>Hvala za besedo. Lep pozdrav vsem skupaj!</p>
               <p>Še enkrat, spoštovana ministrica za lokalno samoupravo in regionalni razvoj. V
               lanskem novembru je Služba Vlade za lokalno samoupravo in regionalni razvoj objavila
               četrti razpis za tako imenovano južno mejo oziroma konkretno za razvoj obmejnih
               območij s Hrvaško. Na razpolago je bilo 12 milijonov evrov. Pred dnevni ste z
               rezultati razpisa pisno seznanili občine, ki so bile na razpisu uspešne, in občine,
               ki na razpisu niso bile uspešne.</p>
               <p>Sprašujem vas, spoštovana ministrica:</p>
               <p>Koliko in katere občine so bile uspešne na razpisu?</p>
               <p>Kakšne je višina prejetih sredstev?</p>
               <p>Kako pojasnjujete razloge za tiste obmejne občine, ki na razpisu niso bile uspešne,
               med katerimi je neverjetno kar 6 obmejnih občin iz območja Haloz, Zavrč, Cirkulane,
               Videm, Podlehnik, Žetale in Majšperk?</p>
            </sp>
            <sp xml:id="SDZ5-Redna-26-2011-03-28.sp360">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-26-2011-03-28.sp361">

               <speaker>DUŠA TROBEC BUČAN:</speaker>

               <p>Hvala lepa. Spoštovani!</p>
               <p>Od prijavljenih 52 projektov je bilo na zadevnem javnem razpisu uspešnih 15 občin,
               po abecednem seznamu so to občine Bistrica ob Sotli, Bloke, Črnomelj, Koper, Kostel,
               Kozje, Ljutomer, Markovci, Metlika, Piran, Podčetrtek, Podlehnik, Rogaška Slatina,
               Središče ob Dravi in Turnišče. Kakšna je višina sredstev, imam tukaj preglednico, pa
               vam jo bom izročila v fizični obliki. Višina dodeljenih sredstev k posameznemu
               projektu, se pravi skupna sredstva Evropske unije in sofinanciranja Republike
               Slovenije, znaša od 361 tisoč 560 evrov do enega milijona evrov, kar je bil najvišji
               možni znesek na javnem razpisu. Povprečna višina dovoljenih sredstev znaša 750 tisoč
               evrov, skupno je bilo okvirno razpisanih za leto 2011 5 milijonov evrov in za leto
               2012 7 milijonov evrov. Med šestimi haloškimi občinami, Zavrče, Cirkulane, Videm,
               Podlehnik, Žetale in Majšperk, je bila uspešna občina Podlehnik, ki je prijavila na
               javni razpis 2 vlogi. Za projekt z nazivom <q>"Izgradnja kanalizacije v naselju
               Podlehnik"</q>, so bila tej občini dodeljena sredstva v višini 961 tisoč 652,71 evrov.
               Razlogi za neuspeh projektov haloških občin so podobni kot pri drugih občinah. Druga
               vloga občine Podlehnik ni ustrezala pogojem javnega razpisa glede upravičenega namena
               operacije. S področja prometne infrastrukture so bile opravičene le operacije, s
               katerimi se rešuje problematika dostopov po slovenskem ozemlju do bivališč ali
               proizvodnih objektov na slovenskem ozemlju, ki so sedaj odrezani zaradi uvedbe
               schengenskega režima na meji z Republiko Hrvaško. Namen takega ukrepa je povezati
               naselja v zaledju, ob meji z Republiko Hrvaško s centralnimi naselji v občini, in s
               tem omogočiti čim večjemu številu prebivalstva občine neoviran dostop do centralnih
               funkcij. Občina Podlehnik je torej prijavila vlogo za neupravičeno operacijo s
               področja prometne infrastrukture kljub temu, da so bili pogoji jasno navedeni v
               javnem razpisu in v pripadajoči razpisni dokumentaciji. Poleg tega so bili na spletni
               strani naše službe v času priprave vlog objavljeni odgovori na zastavljena vprašanja
               občin, ki so vključevala tudi to vprašanje. Prav tako je bil 30. 11. 2010 organiziran
               informativni dan za vseh 58 občin, ki so upravičeni prijavitelji na javni razpis. Na
               informativnem dnevu so bili udeleženci tudi predstavniki občin iz Haloz. Pogoji za
               kandidaturo v projektih prometne infrastrukture so bili podrobno obrazloženi, hkrati
               je bila podana obrazložitev spremembe razpisnih pogojev. Vsi prijavitelji so ob
               oddaji vloge oddali tudi podpisnao izjavo o seznanitvi in strinjanju z vsebino
               javnega razpisa in z razpisnimi pogoji. Enaka obrazložitev kot za Podlehnik, velja za
               vloge s področja prometne infrastrukture občin Cirkulane, Majšperk, Videm in Žetale,
               s tem da občina Majšperk ni obmejna občina. Menimo, da je do problema prišlo, ker so
               se na zadnjem razpisu spremenili pogoji. Če bi ti projekti kandidirali na prejšnjem
               razpisu, ki je določal, da lahko investicije s področja prometne infrastrukture
               potekajo kjerkoli v oddaljenosti 10 kilometrov obmejnega pasu, bi operacije bile, če
               bi ustrezale tudi ostalim pogojem razpisa, upravičene, žal pa so kandidirali na
               drugem javnem razpisu z drugačnimi pogoji.</p>
               <p>Za spremembo razpisnih pogojev smo se odločili, ker imamo v operativnem programu
               krepitve regionalnih razvojnih potencialov za obdobje 2007–2013 postavljeno omejitev
               za investicije v lokalno prometno infrastrukturo. Na tem območju smo cilje že
               dosegli, zato je bilo nujno sredstva usmeriti v druge namene. Hvala.</p>
            </sp>
            <sp xml:id="SDZ5-Redna-26-2011-03-28.sp362">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp363">

               <speaker>BRANKO MARINIČ:</speaker>

               <p>Se vam zahvaljujem za ta del odgovora, ki pa bo popoln v tistem trenutku, ko se bodo
               tudi vaši uradniki zavedali dejanske situacije neposredno na terenu. Jaz ne govorim
               to samo iz lastnih ugotovitev. Pred seboj imam dokument, ki so ga sestavile in
               poslale vse prizadete občine, ki so se nanašale v drugem delu mojega poslanskega
               vprašanja. V navedenih občinah, o katerih sem vas spraševal, živi približno 17 tisoč
               prebivalcev, skupne površine je 287 kvadratnih kilometrov, več kot 50 % prebivalcev
               živi v petih občinah v deset kilometrskem obmejnem pasu. Občine imajo primanjkljaj
               delovnih mest. Dosegajo komaj 39,8 % slovenskega povprečja. Gostota prebivalstva se
               giblje v približno 58 % slovenskega povprečja. 40 % ozemlja občin je Natura 2000. Ob
               tem je treba upoštevati dejstvo, da so se ljudje s teh območij odselili ravno zardi
               tega, ker so podhranjeni pri zagotavljanju osnovne infrastrukture, ki bi jim jo bila
               država dolžna narediti. Upam in pričakujem, da bi odreagirali v smislu pozitivnega
               razmišljanja in povabila vseh predstavnikov občin, ki na razpisu niso bili uspešni,
               da bi se dogovorili za naslednji razpis, ki ga pripravljate in na katerega se bodo
               tudi prijavili z namenom, da bi bili uspešni.</p>
               <p>In še nekaj za opozorilo in opomin. Preglejte še enkrat občine, ki so bile uspešne,
               od 52. jih je bilo 15 uspešnih. Preverite. Preveril sem, niso zaslužile tega in niso
               si zaslužile<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp364">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-26-2011-03-28.sp365">

               <speaker>DUŠA TROBEC BUČAN:</speaker>

               <p>Hvala lepa.</p>
               <p>Vsekakor bomo zadevo še enkrat proučili, obravnavali vse vloge, ker, kakor veste, je
               možno vložiti tudi pravna sredstva. In v primeru, če bomo ugotovili kakršnokoli
               napako, bomo tudi ustrezno ukrepali. Hvala.</p>
            </sp>
            <sp xml:id="SDZ5-Redna-26-2011-03-28.sp366">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralen predlog, gospod Marinič?</p>
            </sp>
            <sp xml:id="SDZ5-Redna-26-2011-03-28.sp367">

               <speaker>BRANKO MARINIČ:</speaker>

               <p>Hvala za besedo, še enkrat.</p>
               <p>V skladu z 246. členom Poslovnika Državnega zbora predlagam, da o tej problematiki,
               o tej temi opravimo v Državnem zboru širšo obravnavo. Vendarle gre tukaj za 52 občin,
               ki so se prijavile na ta razpis v skupnem obsegu, če bi bili detajlni, mislim, da bi
               v Republiki Sloveniji lahko kandidiralo celo 85 takih občin. Dejstvo je, da je
               področje urejanja zakonodaje na področju regionalnega razvoja v zadnjem času v
               negativnem smislu v trendu zaostajanja od centrov, ki so v tem smislu bolj razviti.
               Še enkrat poudarjam, da sem pregledal, katere občine so bile uspešne, katere niso
               bile uspešne z oziroma na primer, da se neposredno na terenu seznanimo s
               problematiko, ne nasprotujem, da so občine, ki so bile uspešne, dobile sredstva. Ne
               morem pa se strinjati z dejstvom, da občine, med katerimi je kar serijsko pet občin
               na južni meji, ob hrvaški meji, ki jim je bil razpis pravzaprav na kožo pisan, niso
               bile uspešne. In z ozirom na to, da smo prav v Državnem zboru nedolgo tega sprejeli
               tudi Zakon o skladnem regionalnem razvoju in k temu, če bi dodali tudi uredbo, na
               katero so vas opozorili prav župani teh obmejnih občin, je seveda zadeva v nekem
               dolgoročnem smislu za te občine nesprejemljiva. Prepričan sem, da bi v širši razpravi
               in obravnavi, ki jo predlagam, da bi jo opravili v Državnem zboru z namenom, da bi
               bil naslednji razpis, mislim, da šesti razpis ali katerega boste pripravili, da bi
               bil bolj življenjski, da bi v razpravi prišli do nekih konkretnih ugotovitev in
               dejstev, da bi temu sledil tudi razpis in da bi resnično na tem razpisu bile uspešne
               tiste občine, ki si to tudi zaslužijo. S tem se bo Slovenija bolj enakomerno
               razvijala in ti kazalci regionalnega razvojnega smisla ne bodo več kazali v tako
               negativni luči, kot to lahko ugotovimo zdaj. Prepričan sem, da smo skozi eno takšno
               razpravo v Državnem zboru lahko tudi uspešnejši pri vsebini priprav na naslednji
               razpis.</p>
            </sp>
            <sp xml:id="SDZ5-Redna-26-2011-03-28.sp368">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Mariniča, da Državni zbor na naslednji seji opravi
               razpravo o odgovoru ministrice za lokalno samoupravo in regionalni razvoj na njegovo
               poslansko vprašanje, bo Državni zbor odločal jutri, 29. marca 2011, v okviru
               glasovanj.</p>
               <p>Zdaj pa bo dr. Peter Verlič postavil poslansko vprašanje ministru za visoko šolstvo,
               znanost in tehnologijo, gospodu Gregorju Golobiču.</p>
            </sp>
            <sp xml:id="SDZ5-Redna-26-2011-03-28.sp369">

               <speaker>DR. PETER VERLIČ:</speaker>

               <p>Hvala lepa.</p>
               <p>Spoštovani minister. Zagotovo je področje razvoja in raziskav eno izmed tistih, ki
               pravzaprav, zdaj govorimo zelo popularno, vlak popelje naprej. In spomnim se, da je v
               Evropski uniji cela vrsta razpisov, kjer lahko slovenski raziskovalci s svojim
               znanjem tudi sodelujejo. V mislih imam šesti, mislim, da je zdaj že sedmi, verjetno
               so še kakšni novi, za katere nimam niti informacij.</p>
               <p>In vas zato sprašujem:</p>
               <p>Kakšno je stanje na področju razpisov Evropske unije?</p>
               <p>Kako uspešna je raziskovalna stroka v Sloveniji na tem področju in kakšne rezultate
               dosegamo?</p>
               <p>In ne vem, če ni preveč za ustno vprašanje:</p>
               <p>Na katero mesto se med sedemindvajseterico umeščajo slovenski raziskovalci?</p>
               <p>Vem, da smo v preteklosti, vsaj na področju tehničnih znanosti, se pravi
               aplikativnih znanosti in naravoslovja, imeli malo primanjkljaja glede na to, da je
               Slovenija usmerjena tudi naravoslovno, in jaz mislim, da je to lahko zelo pomembno za
               njen nadaljnji razvoj.</p>
               <p>Kako je s tem deležem med aplikativnimi, se pravimi uporabnimi rezultati študij in
               tistimi temeljnimi raziskavami, ne vem, če se še tako deli?</p>
               <p>In morda:</p>
               <p>Ali so ti rezultati tudi preneseni v slovensko uporabno sfero, se pravi med
               gospodarstvo?</p>
               <p>Skratka, mislim, da je to področje tisto, ki si res zasluži eno pozornost.</p>
               <p>In v primeru, da nismo bili uspešni ali premalo uspešni, me zanima:</p>
               <p>Kaj boste tudi na ministrstvu samem storili, da bi slovenski razvoj in raziskave
               imele ustrezno mesto pri nas doma in tudi v Evropi in da bi spodbudili raziskovalce k
               še bolj aktivnem sodelovanju?</p>
               <p>Hvala lepa.</p>
            </sp>
            <sp xml:id="SDZ5-Redna-26-2011-03-28.sp370">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp371">

               <speaker>GREGOR GOLOBIČ:</speaker>

               <p>Hvala lepa za redko in zelo zanimivo vprašanje. Mislim, da si zasluži takšno
               pozornost, in še večjo, seveda. V kratkem bo priložnost o tem v tem visokem domu
               govoriti. Namreč, na ministrstvu – če se navežem na to, kar ste omenili na koncu – ob
               množici ukrepov, ki smo jih, predvsem v smislu povezovanja akademske in gospodarske
               sfere, na primer sami centri odličnosti, ki so tu v okviru predstavitev Znanje žanje
               na začetku vsake redno seje, predstavljajo kompetenčni centri, centri odličnosti. To
               so bili instrumenti, s katerimi smo poskušali pravzaprav s spodbujanjem raziskav na
               specifičnih področjih, kjer imamo neko kritično maso, tako na akademski strani, torej
               na strani institucij znanja, kot institucij gospodarskih subjektov, jih povezati
               preko teh razpisov, povzročati njihovo interakcijo, ki je zelo zahteven proces, je pa
               ključen za to, da bi upravičili povečana vlaganja in tudi premaknili nekako s točke
               stagnacije problem, ki je zelo trdovraten, boleč in ki smo ga tudi skozi krizo
               občutili, to je nizka dodana vrednost tistega, kar v Sloveniji v gospodarstvu
               počnemo. Zelo zahtevno vprašanje, zelo pomembno. Raziskovalna sfera ima tukaj
               pomembno nalogo. Mi smo v teh posamičnih ukrepih, kot sem omenil, v zadnjem letu
               pripravili strategijo. Z njo nadomeščamo star nacionalni raziskovalni progam NRLP in
               smo na podlagi izhodišč Sveta za znanost in tehnologijo pripravili
               raziskovalno-inovacijsko strategijo skupaj z Ministrstvom za gospodarstvo. Ta je bila
               po dolgi javni razpravi potrjena na Vladi, zdaj pa je pred obravnavo. Mislim da bo v
               tem tednu, v sredo zjutraj, matično delovno telo obravnavalo prve korake v zvezi z
               javno predstavitvijo mnenj o tej strategiji in strategiji visokega šolstva, ki je
               komplementarna, tako da bi predvidoma na majski seji Državni zbor lahko ta pomemben
               argument, ki vrsto ukrepov prinaša, sprejeli. Dokument je na tej ravni zelo natančen,
               kako spodbuditi ustvarjanje znanja in tudi vzpostaviti neko podporno okolje za
               transfer znanja, kjer je le mogoče. Tako da verjamem, da bomo ob tej priložnosti še
               veliko o tem govorili, kar je prav in se zelo vselim tega, da bo Državni zbor
               posvetil temu pomembnemu, zelo pomembnemu razvojnemu vprašanju takšno pozornost.</p>
               <p>Razpisih Evropske unije, ki jih omenjate. Pri prej omenjenih instrumentih smo na
               ministrstvu mimogrede že počrpati vsa sredstva strukturnih skladov, ki smo jih imeli
               na voljo v tej finančni perspektivi. Jih nimamo več. Že za kompetentne centre smo
               morali iti na spremembo operativnih programov. Ampak če dovolite, samo na kratko,
               prav ste omenili, okvirni programi so ključni. Pravzaprav se velika večina vseh
               projektnih razpisov na ravni Evropske unije dogaja trenutno v sedmem okvirnem
               programu. Ta zajema obdobje 2007–2013. Smo nekako v drugi polovici, prevesili smo se
               v drugo polovico. O nekaterih rezultatih je mogoče govoriti. Slovenija je, tu nimam
               točno rangliste, ampak je nadpovprečno uspešna tako po obsegu raziskovalcev, katerih
               projekti so vzeti v financiranje, kot tudi po obsegu sredstev. Še posebej izrazito
               izstopamo v obsegu in deležu raziskovalcev, ki so uspešni in ki prihajajo iz srednjih
               in malih podjetij. To je zelo pomembno, ker to pomeni ravno to, o čemer ste govorili,
               da torej gre za nek transfer znanja, da gre za aplikativni vidik znanosti, ki je tudi
               zelo pomemben. Tukaj vam lahko postrežem s podatkom, da je v dosedanjem izvajanju
               sedmega okvirnega programa Slovenija prijavila 2 tisoč 117 predlogov projektov, nekaj
               manj kot 2 tisoč 800 udeležencev projektov, podpisanih pogodb je 315 in v
               financiranje je bilo sprejetih 376, kar je 17,7 % uspešnost znotraj Evropske unije od
               vseh, kar nas postavlja daleč nad povprečje. Glede tega smo uspešni na številnih
               področjih. Tisto, kar je težava – če v teh sekundah še omenim –, pa je občutek, da so
               države nove članice pri koordinatorstvu teh projektov na nek način zapostavljeno, da
               smo bile v šestem plenumu pogajanj nove države članice uspešnejše, kot smo zdaj.
               Slovenija je prevzela na Svetu za konkurenčnost vodilno vlogo pri pobudi, da se
               analizirajo vzroki in da se to, morebiti bi lahko rekli celo diskriminacijo, v
               nadaljevanju primerno naslovi, da bo torej tudi več koordinatorstev, v sedmem
               programu smo jih imeli samo 26. Hvala.</p>
            </sp>
            <sp xml:id="SDZ5-Redna-26-2011-03-28.sp372">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? <stage>(Ne.)</stage> Sedaj bo gospod Danijel Krivec postavil poslansko vprašanje
               ministru za okolje in prostor dr. Roku Žarniću.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp373">

               <speaker>DANIJEL KRIVEC:</speaker>

               <p>Hvala. Spoštovani podpredsednik, spoštovana ministra, kolegice in kolegi!</p>
               <p>V obstoječi zakonodaji obstaja še nek zanimiv zakon, ki se imenuje Zakon o določitvi
               zavarovalnega območja reke Soče s pritoki. V mojem vprašanju se tega zakona dotikam
               zaradi tega, ker prihaja v zvezi s tem zakonom do veliko zapletov oziroma različnih
               tolmačenj, ali ta zakon dejansko še velja. V obdobju po vstopu Slovenije v evropske
               integracije smo prevzeli veliko novih zakonov, sprejeli veliko direktiv, od Nature
               naprej do Zakona o varovanju okolja in podobnih novih zakonskih ureditev, še posebej
               veliko zakonov, ki urejajo varovanje narave, varovanje vodotokov in podobnih naravnih
               znamenitosti.</p>
               <p>Zato me zanima:</p>
               <p>Ali ta zakon iz leta 1976 v končni fazi še velja?</p>
               <p>Predvsem zato, ker se v določenih odločbah, ki prihajajo s strani posameznih
               subjektov v prostoru, ta zakon zelo redko navaja, vedno se ga pa uporabi takrat, ko
               se pojavi želja ali pobuda po umeščanju nekaterih objektov v tem prostoru. Tudi pri
               sprejemanju OPN-jev tega zakona dejansko nihče od pristojnih ni navajal. V tem zakonu
               pa obstajajo še nekatere rešitve, ki dajejo veliko pristojnost lokalnim skupnostim.</p>
               <p>Zato me zanima gospod minister:</p>
               <p>Ali ta zakon velja tako, kot je še vedno zapisan v dikciji?</p>
               <p>Hvala za odgovor.</p>
            </sp>
            <sp xml:id="SDZ5-Redna-26-2011-03-28.sp374">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp375">

               <speaker>DR. ROKO ŽARNIĆ:</speaker>

               <p>Hvala lepa, spoštovani gospod predsedujoči, spoštovane gospe poslanke in poslanci!</p>
               <p>Odgovor je kratek, potem bom pa še malo razložil. Zakon še velja. Je iz leta 1976.
               Ni bil nikoli izrecno razveljavljen z nobenim kasnejšim zakonom. Okvirno sodi v
               sistem zakonodaje iz področja voda, vendar ga tudi Zakon o vodah ni razveljavil. V
               tem primeru je zato treba uporabiti določbo prvega odstavka 4. člena Ustavnega zakona
               za izvedbo Temeljne ustavne listine o samostojnosti in odvisnosti Republike
               Slovenije. Po zdaj ustreznih predpisov Republike Slovenije se v Republiki Sloveniji
               namreč smiselno uporabljajo kot republiški predpisi tisti izvedbeni predpisi, ki so
               uveljavljeni v Republiki Sloveniji ob uveljavitvi tega zakona, če ne nasprotujejo
               pravnemu redu Republike Slovenije in če ni s tem zakonom drugače določeno. Je pa
               bistveno to, da je Ustavno sodišče Zakon o določitvi zavarovanega območja za reko
               Sočo s pritoki v zadevi razveljavitve dela Odloka ureditve načrta za območje čez
               soški most v Čezsoči uporabilo in na njega uprlo svojo odločitev, in sicer odločbo v
               I-332 iz leta 1996. To so dejstva, zdaj pa mogoče še komentar.</p>
               <p>Mislim, da bi bil, ko bomo v letošnjem letu podpirali zakon o vodah, ki potrebuje
               solidno prenovo, čas pogledati, kako ta zakon o Soči vgraditi v novi zakon o vodah in
               s tem potem take dvome in, recimo, težave, če nastopijo iz tega, nekoliko odpraviti.
               Hvala.</p>
            </sp>
            <sp xml:id="SDZ5-Redna-26-2011-03-28.sp376">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-28.sp377">

               <speaker>DANIJEL KRIVEC:</speaker>

               <p>Hvala za obrazložitev. Mislim, da je bila korektna, vendar povzroča po mojem še več
               vprašanj. Kajti v 2. členu veljavnega zakona, ki je veljaven, kot vi trdite, pravi,
               da meje priobalnih zemljišč iz prejšnjega odstavka predpiše občinska skupščina z
               odlokom. To bi pomenilo, kar smo pa v praksi že preizkusili, da bi meje priobalnih
               zemljišč določali ne več občinske skupščine, ker ji ni, ampak občinski sveti. Če to
               velja, lahko to naredimo, vendar sem prepričan, da bo na ministrstvu tolmačenje, da
               ta člen pa sigurno ne velja. Tako da se jaz zdaj sprašujem, ali bo obveljalo to, kar
               ste vi rekli oziroma kar pravijo pravniki, da ta zakon velja. Kajti v 2. členu daje
               velike pristojnosti lokalnim skupnostim. Prav tako daje v 4. členu v povezavi z
               Zakonom o graditvi objektov kar nekatere pristojnosti, ki se tudi ne spoštujejo
               takrat, ko določenim uradnikom to verjetno ne odgovarja, zmeraj se pa uporabijo
               takrat, ko je treba neko stvar na startu že preprečit, preden se karkoli še presoja.
               Ker 206. člen Zakona o graditvi objektov govori o pristojnih soglasodajalcih po tem
               zakonu in v 10. alineji govori tudi o predhodnem mnenju na podlagi 4. člena Zakona o
               določitvi zavarovanega območja reke Soče, Uradni list in tako naprej, kjer je spet
               navedeno, da je to izvršni svet, se pravi, po novem so to občinski sveti. Tega se v
               praksi ne izvaja. Občinski sveti niso nikoli vprašani v zadevi, ki je vezana na ta
               zakon, tako da se je treba tu vprašat, ali je ta zakon dejansko še ustavno primeren,
               ker se ne spoštujeta niti 2. člen tega zakona niti 4. člen. Noben dozdajšnji zakon,
               tako kot ste vi ugotovil, pa teh členov ni povozil, se pravi jih ni anuliral. To bi
               pomenilo, da so občinski sveti pristojni, da določijo priobalna zemljišča. In v teh
               primerih, ko se je urejalo prostorske akte, in to še zmeraj velja za določene občine,
               imajo velike težave ravno s to dikcijo oziroma ureditvijo priobalnih zemljišč. Se
               pravi, potem zakonu, če velja<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-26-2011-03-28.sp378">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-26-2011-03-28.sp379">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Nisem pravnik. Logično razmišljajoče – če je rečeno, da zakon velja, velja v celoti,
               le če se slučajno nekdo ne vpraša in povpraša Ustavno sodišče in le-to potem drugače
               razloži. Kajti Ustavno sodišče je tisto, ki je končna instanca. Zato bi ga bilo morda
               za konkretne primere dobro vnaprej vprašati, ali se to sme. Hvala lepa.</p>
            </sp>
            <sp xml:id="SDZ5-Redna-26-2011-03-28.sp380">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo z vprašanji in odgovori. Predsedniku Vlade, ministricam in ministrom se
               zahvaljujem za podane odgovore.</p>
               <p>Preden preidemo na nadaljevanje 18. točke dnevnega reda, prekinjam sejo za pet
               minut, da se nam pridružijo tisti, ki želijo in so morda še v svojih poslanskih
               pisarnah. Torej, prekinjam sejo, ki jo bomo nadaljevali ob 21.00.</p>
               <stage type="time">(Seja je bila prekinjena ob 20.55 in se je nadaljevala ob 21. uri.)</stage>
            </sp>
            <sp xml:id="SDZ5-Redna-26-2011-03-28.sp381">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! <title>Nadaljujemo s prekinjeno 18. točko dnevnega reda,
                  to je s prvo obravnavo predloga Zakona o štipendiranju.</title>
               </p>
               <p>Nadaljujemo splošno razpravo poslank in poslancev. Besedo ima Bogdan Barovič. <stage>(Ga
               ni.)</stage> Andrej Magajna. <stage>(Ga ni.)</stage> Franco Juri. <stage>(Ga ni.)</stage> Besedo ima Samo Bevk, pripravi
               naj se Ivan Grill.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp382">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>Začeti bi seveda morali s Knafljevo ustanovo ali Mecenom Žigo Zoisom, vendar bi nas
               to zapeljalo daleč stran v zgodovino. Sistemsko se je področje štipendiranja v
               Sloveniji načelo urejati v 70. letih prejšnjega stoletja, seveda takrat z družbenimi
               odgovori in samoupravnimi sporazumi. Zelo veliko je bilo tudi kadrovskih štipendij v
               tistem času, ki so jih razpisovala številna podjetja. V občini Idrija je v prejšnjem
               sistemu na primer zelo dobro delovala občinska samoupravna interesna skupnost za
               štipendiranje. Leta 1990 se je v Sloveniji šolalo 128 tisoč dijakov in študentov, v
               letu 2005 pa je bilo dijakov in študentov že 216 tisoč, kar je skoraj 70 % več. Zato
               je tudi razumljivo, da je v letu 1990 štipendije prejemalo 54 % dijakov in študentov,
               v letu 2005 pa manj kot 28 %. Ta podatek pa je bil zelo zaskrbljujoč, zato je Državni
               zbor leta 2007 sprejel prvi sistemski zakon o štipendiranju v samostojni Sloveniji,
               veljati pa je začel septembra leta 2008. Pred tem je bilo štipendiranje urejeno le s
               šestimi členi Zakona o zaposlovanju in zavarovanju za primer brezposelnosti ter s
               posebnim pravilnikom kot podzakonskim aktom. Kot sporoča Statistični urad Republike
               Slovenije je konec leta 2009 v Sloveniji prejemalo štipendijo 61 tisoč 110 dijakov in
               študentov, to je skoraj tretjino vseh vpisanih dijakov in študentov, točneje 31 %,
               kar je za 4 odstotne točke več kot leto poprej. Med dijaki je bilo 40 % štipendistov.
               Tudi med študenti je bilo leta 2009 zaznati rahel porast, v vsej populaciji je bilo
               23 % štipendistov. Z novim zakonom je začel delovati tudi Javni sklad Republike
               Slovenije za razvoj kadrov in štipendije. Ključni namen sedanjega predloga zakona je,
               da so na enem mestu urejene oziroma evidentirane vse štipendije, ki se podeljujejo,
               in odprava nekaterih pomanjkljivosti v sedaj veljavni ureditvi. Novi zakon bo
               celovito, pregledno in enotno uredil štipendiranje v Republiki Sloveniji. Zakon
               določa nove vrste štipendij, povečuje dodatek za oddaljenost za upravičence iz
               krajev, ki so bolj oddaljeni od kraja bivanja, omogoča tudi prejemanje več vrst
               štipendij hkrati, seveda če skupaj ne presežejo več kot 400 evrov.</p>
               <p>Štipendije se bodo po novem podeljevale zgolj za dodiplomski študij in ne več za
               podiplomskih študij. Z novo ureditvijo področja kadrovskega štipendiranja je torej
               namen zakona zagotoviti še večje število štipendij, pregled nad štipenditorji ter
               dejanskim številom podeljenih štipendij. Učinke novega zakona o štipendiranju
               povečuje tudi Zakon o malem delu, ki mu, po mojem, neupravičeno nasprotujejo predvsem
               funkcionarji študentskih in funkcionarji nekaterih sindikalnih organizacij. V
               primerjavi z dosedanjim študentskim delom se za delodajalca ohranja 14 % dajatev od
               malega dela, se pa pomembno spreminja razdelitev tako zbranih sredstev med končne
               prejemnike, in sicer tako, da se glavnina teh sredstev namenja štipendijam, 5 %
               oziroma 19 milijonov evrov, in gradnji študentskih domov, 2 % oziroma 7 milijonov
               evrov, za razliko od dosedanje ureditve, ko se je denar iz študentskega dela prelival
               v dobičke študentskih servisov in nekaterih organizacij. Naj spomnim samo na nakupe
               jadrnice, polnilnice Julijana ali hotela Bellevue. Dejstvo, da je imel , na primer,
               leta 2005 samo en večji študentski servis v državi več kot 230 milijonov tolarjev
               čistega dobička, govori samo zase. Danes bi bila tudi velika in uspešna slovenska
               podjetja zadovoljna z 10 milijoni evrov čistega dobička. Razumljivo, da so bili
               nekateri za te dobičke pripravljeni celo razbiti pročelje slovenskega parlamenta. Z
               novimi ureditvami na področju štipendiranja pa bomo po novem dobili okoli 10 tisoč
               dodatnih štipendij, predvsem zaradi zvišanja cenzusa s 380 na 630 evrov mesečnega
               dohodka na družinskega člana, tudi zaradi Zakona o malem delu, ki ga bom seveda na
               referendumu 10. aprila podprl. V državnem proračunu je tako za leto 2012 predvidenih
               40 milijonov evrov več sredstev oziroma 25 % več sredstev kot danes.</p>
               <p>Bi pa opozoril na zaostrovanje kriterijev za pridobitev Zoisovih štipendij. Mnogi
               nadarjeni učenci, dijaki in tudi študenti visokih dosežkov ne morejo doseči zaradi
               različnih razlogov, na primer, zaradi razmer, v katerih živijo in se šolajo in nanje
               ne morejo vplivati, kot sta socialni, ekonomski ali kulturni status družine, kulturna
               in ekonomska razvitost lokalnega okolja, materialne in kadrovske razmere na šoli,
               oddaljenost šole od športnih igrišč, glasbenih in drugih šol, odsotnost tekmovalnega
               področja ali raziskovalnih možnosti. Prav zaradi tega bo treba razviti tudi nov
               koncept štipendiranja nadarjenih.</p>
               <p>Sicer pa, kot sem uvodoma povedal, bom Predlog zakona o štipendiranju v prvi
               obravnavi, kot seveda tudi na koncu, podprl. Hvala lepa.</p>
            </sp>
            <sp xml:id="SDZ5-Redna-26-2011-03-28.sp383">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ivan Grill, pripravi naj se Matjaž Zanoškar, za njim Sajovic, Plemeniti,
               Kek, potem Majda Potrata.</p>
            </sp>
            <sp xml:id="SDZ5-Redna-26-2011-03-28.sp384">

               <speaker>IVAN GRILL:</speaker>

               <p>Hvala lepa.</p>
               <p>Očitno je ta razprava o štipendijah tudi nekoliko piara ob bodočem referendumu, piar
               za malo delo. Pa naj še jaz povem, da tega zakona ne bom podprl in bom glasoval
               proti. In tudi proti temu zakonu o štipendiranju.</p>
               <p>Čeprav sam delim mnenje, da je štipendija eden izmed ključnih instrumentov, s
               katerim lahko vplivamo na možnost izobraževanja dijakov, študentov. To ni samo nek
               socialni korektiv, ampak se izobraževanje dejansko lahko s tem omogoča. Bi pa veljalo
               iskati možnost, da bi skozi štipendijo nekoliko usmerjali tudi samo politiko
               izobraževanja ali pa motivirali izobraževanje mladih, predvsem na tista področja, ki
               so za družbo najbolj potrebna ali najbolj koristna. Kajti za mene neko izobraževanje
               ali da se mlad človek odloči, da gre študirati nekaj, za kar se že vnaprej ve, da bo
               imel težave potem pri iskanju zaposlitve, menim, bo imel ves čas kup težav, da se ob
               tem seveda še namenja znaten del sredstev za štipendije, je to zagotovo nekaj, kar
               verjetno ni nek optimum.</p>
               <p>Kot je bilo danes že večkrat v razpravi omenjeno, ta zakon, ki ga sedaj obravnavamo,
               je nepotreben oziroma se že v naprej napovedujejo spremembe oziroma še neki novi
               zakoni, kar pomeni, da bi bilo verjetno bolj smiselno razmišljati, da se obstoječa
               zakonodaja v tem času korigira, kajti treba bi jo bilo, nekaj anomalij ali pa
               nedoslednosti je bilo, pa da se potem skuša stvar bolj sistemsko, bolj celovito, pa
               bolj premišljeno v nekem bolj sistemsko urejenem zakonu tudi urediti. Kajti,
               kakorkoli je danes bilo slišati, da je ta zakon zdaj sistemski, da ne vem kaj
               prinaša, to seveda ne drži. En kup zavajanja ali pa tudi netočnih podatkov. Res je,
               da so bili v sami obrazložitvi zakona navedeni neki podatki ali neke analize za
               nazaj. Tukaj se potem tudi nekoliko manipulira s podatki, koliko procentov dijakov je
               dobilo štipendije pred 10, 15 leti, glede na znesek, koliko jih jo dobi danes. Nihče
               pa ni ob tem povedal, da je bilo tudi število dijakov in študentov bistveno nižje
               pred 10, 15 leti. Res je pa, da znesek, ki je namen za štipendije, ni sledil tem
               potrebam. Ta zakon, jaz sem trdno prepričan, če bo sprejet v taki obliki, kot je, in
               če ga bo dal nekdo na presojo Ustavnemu sodišču, je velika verjetnost, da mu Ustavno
               sodišče dosodi vsaj na določenih področjih neustavnost. Kajti ni pravičen, določeni
               bodo na podlagi tega zakona dijaki ali študentje, ki so v nekem sistemu iz
               štipendiranja že sedaj, bodo potem seveda obravnavani drugače, kot tisti, ki bodo v
               sistem prišli po novem zakonu. Tako, da sam tega ne želim prognozirati, ali to bo ali
               ne, ampak definitivno je pa ta zakon nepravičen do številnih bodočih dijakov in tudi
               študentov.</p>
               <p>Sam nikakor ne podpiram ukinitev državnih štipendij za mladoletne oziroma za dijake.
               Bilo je danes tukaj moč zaznati argumente oziroma so se navajali argumenti, da bodo
               pač z nekimi višjimi otroškimi dodatki skušali ta izpad nadomestiti pri dijakih. To
               seveda ne bo držalo, kajti toliko se otroški dodatki ne bodo povišali, da bi dijak
               imel potem približno enak znesek ali pa enak vir za svoje izobraževanje. Sam nikakor
               ne delim mnenja, da so mogoče dijaki pa nekoliko manj potrebni, v narekovajih, za
               pomoč skozi štipendije, da se morajo tam starši pač nekoliko bolj podvizati in seveda
               nekoliko več sredstev odvajati za izobraževanje. Jaz sem prepričan, da vsak starš –
               redki so verjetno, ki tega ne želijo ali nočejo – skuša nameniti vse, kar lahko, da
               se bodo njegovi otroci tudi izobraževali. Nenazadnje je potem ravno dijak le v
               nekoliko podrejenem položaju, glede na družbeno možnost ali pa nasploh možnost
               pridobitve nekih dodatnih virov. Študent, prvič, je starejši, drugič, ima že več
               znanj, kajti ima srednjo šolo za seboj, imam mogoče že tudi kakšen letnik, saj v
               primeru, če pač do sredstev ne uspe skozi štipendijo priti, ima možnost lažje priti
               do nekega vira dohodka skozi inštruiranje, skozi študentsko delo ali skozi
               kakršnokoli drugo obliko dela. To je pri dijakih zagotovo bolj omejeno. Resnično. In
               ravno s tega naslova sem se tudi sam odločil, jaz cel mandat štipendiram enega dijaka
               na izbiro socialne službe ene velike izobraževalne srednješolske inštitucije in sem
               se namenoma odločil ravno za dijaka, ker vem, da je težje, kot je za študente. Tako
               da je ta rešitev zagotovo do teh kategorij krivična.</p>
               <p>Zaostrovanje pogojev za Zoisove štipendije. Sam se strinjam, da je mogoče ta sistem
               zdaj, kot je bilo navedeno, za tiste pridne, delovne nekoliko bolj lahko izrazit, kot
               za tiste nadarjene. Čeprav bi bilo tukaj treba tudi iskati nek konsenz. Vsi se
               verjetno strinjamo s tem, da, če je otrok bister, nadpovprečno pameten, to še ni
               dovolj, da bo uspešen in bo lahko tudi družbi doprinesel tisto, kar je treba. Če ne
               bo vsaj malce vztrajnosti in prednosti, se iz tega ne bo dalo izoblikovati osebe, ki
               bi bila vsem nam lahko v ponos in v korist. Zato ta merila pri teh štipendijah na ta
               način zaostriti, je verjetno prenagljeno ali premalo domišljeno in tudi krivično,
               predvsem za tiste otroke oziroma mlade, ki niso bili deležni izobraževalnih
               institucij, ki nimajo koncepta nadarjenosti uvedenega. In to je problem. Dijaki pa za
               to niso nič krivi. In tu se tega potem ne upošteva. Zato je treba razmišljati v
               nadaljnji obravnavi, da se to stvar nekoliko dopolni.</p>
               <p>Razlaga, da bomo imeli več štipendij. To še ne pomeni, da jo bo več dijakov in
               študentov dobilo. Tu gre zopet za zavajanje. Več štipendij še ne pomeni, da jo bo
               dobilo več dijakov oziroma študentov. In to je lahko včasih tudi dvorezen meč. Res
               je, da je omejitev 400 evrov, da nekdo lahko celoten bonus na mesec prejema 400
               evrov. Ampak dajmo biti realni. Ali ni znesek 400 evrov le nekoliko prevelik? Nekdo
               se bo s tem denarjem mogoče, pod narekovaji, preobjedel, ne bo vedel, kaj narediti,
               posebej če bo še kaj drugega kapnilo, nekdo ali pa velika večina bo pa zaradi tega
               tudi izvisela, ker bo denarja na koncu premalo. Premalo bo tega denarja.</p>
               <p>Predvsem pa me motijo neke analize, kaj ta zakon prinaša. Za nazaj ste jih sicer
               navedli, za naprej pa teh analiz nisem nikjer zasledil. Koliko pričakujete, da bo
               manj državnih štipendij oziroma manj porabljenega denarja, ker srednješolci oziroma
               dijaki ne bodo več dobivali državnih štipendij. Pohvalno je, da se cenzus zvišuje, da
               bo lahko dobila populacija študentov več štipendij, ampak ali obstaja nek podatek,
               koliko bo tega denarja več porabljenega. Ravno tako manjka podatek, koliko se računa,
               da bo manj sredstev porabljenih za Zoisove štipendije, kajti tudi to se bo znižalo.
               Na podlagi takšnih analiz ali podatkov bi verjetno bolj realno ocenili, kaj ta sistem
               omogoča za naprej.</p>
               <p>Nove vrste štipendij. Strinjam se, da bi bilo deficitarnim poklicem – tu jih
               navajate kot deficitarne štipendije –,treba nameniti več pozornosti, zagotovo, v
               celotnem konceptu izobraževanja, mogoče tudi z motivacijo podjetij, da bi se skušalo
               s promocijo poklicev, izobraževanja v osnovnih šolah ali pa že v vrtcih, da se skuša
               na ta način že mlade motivirati, da se bodo lažje odločali za študij deficitarnih
               poklicev. Tako da je tu zdaj samo nek izhod v sili, kot je tu zaznati, da bodo te
               deficitarne štipendije namenjene. Mislim, da je to premalo. Predvsem pa glede na to,
               da niti ni izdelanih meril, vsaj v tem tekstu ni bilo tega zaslediti. To pomeni, če
               ne bo nekih meril kateri poklici so deficitarni, kako bomo to izbirali, tega v tem
               trenutku verjetno ni pričakovati, da bo v doglednem času možno take štipendije
               podeljevati.</p>
               <p>Potem je rešitev, da se uvajajo nove institucije oziroma se povečuje birokracija s
               fundacijami, ki bodo povezovale razvojne agencije in delodajalce. Bi verjetno veljalo
               tudi razmišljati, da se to drugače uredi, da se ne bi povečevala administracija po
               številu zaposlenih, povezano seveda s stroški in z birokratskimi ovirami.</p>
               <p>Ta zakon, kakorkoli gledamo, ni tako zveličaven, kot ga skušajo nekateri tukaj
               predstaviti. Treba bi bilo, verjetno, razmišljati o velikih popravkih, nenazadnje
               tudi glede na številne pripombe različnih udeležencev, od dijaške organizacije od
               študentov, Gospodarske zbornice oziroma vseh teh dejavnikov. Tako da jaz pričakujem
               in si tudi želim, da bo potem v nadaljnji obravnavi možno dobiti neke rešitve, ki
               bodo boljše. Čeprav sam izredno izredno dvomim, da bi lahko zagotovil optimum tako
               velike sistemske prenove, da bo ta sistem uredil. Da bi se to lahko uredilo že zdaj,
               ni zazanati, sploh glede na napoved, da se bo pripravilo nov zakon, ki bo to zadevo
               ponovno nekako urejal. Da si ne bi po nepotrebnem delali dvojnega dela, mogoče celo
               naredili veliko zmedo na našem štipendijskem področju in pa seveda potem tudi
               marsikatero krivico, kot sem že navedel, tako za dijake kot tudi za vse tiste, ki so
               v nekem sistemu pridobivanja štipendije do zdaj, pa ne bodo mogli teh novih oblik
               dobivati z uveljavitvijo tega zakona, če bo seveda v taki obliki tudi sprejet.</p>
               <p>Kot sem že omenil, ta zakon zagotovo ni nekaj, kar bi veljalo, vsaj z naše strani
               oziroma moje, podpreti. Hvala lepa.</p>
            </sp>
            <sp xml:id="SDZ5-Redna-26-2011-03-28.sp385">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Majda Potrata. Pripravi naj se Matjaž Zanoškar.</p>
            </sp>
            <sp xml:id="SDZ5-Redna-26-2011-03-28.sp386">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister s sodelavko, kolegica
               in kolegi!</p>
               <p>Kako reči drugače zakonu, ki ima 119. členov in ureja eno samo področje javnih
               zadev, drugače kot sistemski zakon. Štejem Predlog zakona o štipendiranju ravno za
               takega in ne bom pregledovala vse zgodovine zakonske ureditve štipendiranja. Spomnila
               bi se samo na zakon iz leta 2007, ki je napovedoval epohalne premike v urejanju
               štipendijske politike, in dobro bi bilo mogoče, če bi si poslanci kolegi zdajšnje
               opozicije ogledali svoje razprav in obljube, ki so jih takrat izrekali, kajti
               številke v letu 2009 so kazale drugačno sliko, kot so bile napovedi. Res je zakon
               zvišal število štipendij za okoli 6 tisoč, ampak če pogledate število dijakov in
               študentov, se je gibalo takole: v letu 2006 skoraj 212 tisoč, v letu 2007 207 tisoč,
               v letu 2008 skoraj 199 tisoč in v letu 2009 nekaj več kot 198 tisoč. Upadalo je
               število iz leta 2008 na 2009, upadala je tudi višina štipendije. In spomnim se, ko
               smo leta 2009 spreminjali vstopni cenzus, ki je bil očitno naravnan neustrezno, zato
               ni bilo mogoče razdeliti vseh štipendij, koliko ogorčenja je bilo slišati ravno iz
               vrst opozicije, da niso bila razdeljena vsa razpoložljiva sredstva. Vzrok za to je
               bil ravno nápak postavljen cenzus.</p>
               <p>Prej slišani očitek o piaru. Jaz ne vem, kaj smo delali, ali smo vsi poslušali ali
               pa ne ali pa sodelovali pri obravnavi, zagotovo pa pri sprejemu zakona, saj je bil
               sprejet, ko smo imeli pred seboj Zakon o uveljavljanju uresničevanju pravic iz javnih
               sredstev. Že takrat je bilo ogromno razprav tudi o štipendiranju, saj je bil to
               nenazadnje eden od pogojev, ki sta ga postavljali tako študentska kot dijaška
               organizacija, kdaj mora začeti veljati nova štipendijska politika, če naj bi
               sprejemali ali podpirali tudi druge zakone. In spomnim naj samo na to, da bo – če smo
               pa zdaj že res pri umeščanju zakona o štipendiranju ob Zakon o malem delu – Zakon o
               malem delu, če bo prestal referendumsko presojo, začel veljati in se uporabljati 1.
               januarja leta 2012. Določbe tega zakona o štipendiranju se bodo začele uporabljati –
               če bo sprejet, če ga ne bomo zrušili, morebiti, še spet s kakšnim referendumom – za
               dijake 1. 9. in za študente 1. 10. letošnjega leta, v celoti pa bo začetek
               prestavljen na 1. september 2012. Toliko glede izpolnjene obljube o tem, da se bo
               urejala štipendija pred spremembami, ki zadevajo študentsko delo. In zakaj je to
               vzporednico treba vzpostaviti? Zaradi tega, ker je eden od ciljev zakona o
               štipendiranju tudi zvišati štipendijo, omogočiti torej tistim, ki prihajajo iz
               socialno manj spodbudnih okolij, da lahko z višjo štipendijo ob manj dodatnega dela
               uspešneje in hitreje študirajo.</p>
               <p>Veliko ali kar nekaj raziskav o pravičnosti v izobraževanju obstaja, ki kažejo ravno
               to, da je pravičnost v izobraževanju v marsičem odvisna od socialnega okolja, iz
               katerega posameznik izhaja. Pri tem je izobrazbena struktura ali izobrazbena stopnja
               staršev bistvenega pomena za uspešnost izobraževanja za otroke. Pri čemer je seveda
               mogoče govoriti ne samo o motivaciji za študij, ampak predvsem o možnostih za študij.
               Če zdaj postavljam v ta kontekst določbe, ki jih prinaša Zakon o uveljavljanju pravic
               iz javnih sredstev, ki otroški dodatek uveljavlja do izpolnjenega 18. leta, in s tem
               pravzaprav izpolnjuje tudi splošno sprejeto definicijo otroka, po izpolnjenem 18.
               letu pa se uveljavlja sistem štipendij, je to lahko stvar, ki za marsikoga ni
               sprejemljiva in pušča odprta vrata za številna vprašanja, kaj bo v prehodnem obdobju.
               Sama ne vidim težav pri tistih srednješolcih, ki bodo srednje šolanje nadaljevali po
               polnoletnosti, ker bodo lahko uveljavljali pravico do štipendije. Morebiti je zdaj
               treba reči še besedo, dve o tem, kako se spreminjajo višine otroškega dodatka.
               Najprej naj povem, da se dohodkovni razredi ne spreminjajo, to se pravi, Zakon o
               uresničevanju pravic iz javnih sredstev ohranja 8 dohodkovnih razredov. Ko sem
               pregledovala tabelo, po kateri je mogoče primerjati otroški dodatek za otroke do
               konca osnovne šole z otroškim dodatkom za srednješolce, naj se ustavim samo pri tisti
               najslabše stoječi skupini, to se pravi, pri prvem dohodkovnem razredu za tretjega in
               vse naslednje otroke do konca osnovne šole, je otroški dodatek 137 evrov, za
               srednješolca 243 evrov. To se pravi več kot 100 evrov se otroški dodatek poveča. To
               pomeni, da se v otroškem dodatku pokaže tisto, kar je bilo prej kot štipendija. Ko
               sem pregledovala preglednico, moram reči, da sem pravzaprav samo pri enem podatku
               ugotovila, da je novi otroški dodatek za malenkost nižji od prejšnjega oziroma zdaj
               moram biti natančnejša, od prejšnjega ne, ampak razlika med osnovnošolcem in
               srednješolcem je samo v zadnjem dohodkovnem razredu nižja za 58 centov. To je edina
               razlika. Drugače pa se mi zdi, da so potrebe srednješolca z višjim otroškim dodatkom
               ustrezno upoštevane. Dohodkovni razredi se malenkost spremenijo pri dodatkih za
               štipendijo. Res pa je, da je za državno štipendijo, do katere bo lahko prišel širši
               krog upravičencev, treba povedati, da je treba najprej izpolniti vstopni pogoj, se
               pravi pogoj za dodelitev državne štipendije, da potem lahko dobiva štipendist
               dodatke, tako za ocene kot za oddaljenost in druge vrste dodatkov, ki so še na voljo.</p>
               <p>Ne bi soglašala s tistimi, ki pravijo, da je 400 evrov štipendije preveč, če je to
               zvezano s to možnostjo, da lahko poleg državne štipendije upravičenec dobi tudi,
               denimo, Zoisovo štipendijo. Zakaj ne bi mlademu človeku, ki je uspešen, omogočili, da
               si s štipendijo zagotovi dobro osnovo za študij, in morebiti zaradi tega, ker sodi v
               skupino tistih sposobnejših, tudi usmerja svoj študijski interes, morebiti, k
               tistemu, kar menimo, da je pri nas še premalokrat uporabljeno, to je študij v tujini,
               denimo, ker bi zagotovo za študij v tujini posameznik potreboval bistveno več
               denarja. So stvari torej v tem zakonu o štipendijah takšne, da opravičujejo
               zagotovila pripravljavcev zakona, da so zadeve premišljene, da želijo stimulirati
               dobre študente in da želijo spodbujati hitrost študija in da je ustrezno nagrajen
               tudi tisti, ki ga krasi odličnost. Zato razmislek o štipendiji odličnosti verjetno je
               na mestu. In verjetno je na mestu tudi razmislek o tem, da bi bilo pri Zoisovih
               štipendijah treba kakšno stvar popraviti. Zaostrovanje pogojev za vstop v Zoisovo
               štipendijo pa pozdravljam. Moram reči, da se število prejemnikov Zoisove štipendije,
               vsaj kar zadeva dijake, ni vedno uresničilo tudi v pričakovanjih, ki naj bi jih
               prinašala ta sicer naravna nadarjenost, ki se potem ni vedno uresničevala tudi v
               študijski uspešnosti.</p>
               <p>Vprašanje, ki ga je odprl moj poslanski kolega Samo Bevk, koliko se odpirajo
               možnosti za sodelovanje na različnih tekmovanjih in pri vstopanju ali doseganju
               tistih posebnih pogojev, ki jih Zoisova štipendija daje, to pa je zame zelo
               relevantno vprašanje, ker se mi zdi, da če, recimo, različna tekmovanja v znanju še
               odpirajo možnosti za nadarjene, da se ne glede na to, kje bivajo, vanje vključujejo,
               se pa različni športni in kulturni dosežki malo težje uveljavljajo v okoljih, kjer te
               možnosti niso tako dobro razvite, sploh pa kadar prihajajo mladi ljudje iz socialno
               manj spodbudnih okolij.</p>
               <p>Vesela bi bila, če ne bi zakon o štipendiranju doživljal negativnega piara, bi jaz
               temu rekla, kar se zdaj dogaja. In sem nedavno tega slišala neko študentsko izjavo,
               da je zakon o štipendiranju že sprejet. Zakon o štipendiranju je bil potrjen na
               Vladi, danes se v okviru splošne razprave z njim soočamo, in tako, kot je v
               parlamentarni proceduri v navadi, se lahko v nadaljevanju kakšne stvari, ki niso zdaj
               morebiti dosegle splošnega konsenza, še popravijo tako, da bo kakšna od tistih
               pripomb, za katero vlagatelji pripomb menijo, da ni bila doslej dobro upoštevana, še
               izpolnijo.</p>
               <p>Sama bom torej zakon o štipendiranju podprla. Hvala.</p>
            </sp>
            <sp xml:id="SDZ5-Redna-26-2011-03-28.sp387">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Silva Črnugelj.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-28.sp388">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni, gospod minister, sodelavka, lepo
               pozdravljeni, predsednik, kolegica in kolega!</p>
               <p>Naj takoj, uvodoma povem, da bom zakon z veseljem podprla iz več razlogov. Ne le
               zaradi tega, ker dejansko nekako uresničuje vse zastavljene osnovne cilje, in ne samo
               zaradi tega, ker je dejansko v široki javni razpravi, ki je bila vodena znotraj
               civilne družbe, dosegel vse svoje transformacije in mutacije in so vse tiste krivice,
               o katerih so nekateri govorili, zdaj sestavni del členov tega zakona. To se pravi, da
               je zakon daleč prožnejši, da je transparentejši, enostavnejši sistem sledenja,
               racionalno je limitirana najmanjša štipendija, da je štipendija kljub temu, da smo v
               dejansko izrazito kriznem obdobju, povečana. Da je poleg vsega tega dejansko veliko
               narejeno tudi na tem, da bi dodefinirali način štipendiranja Slovencev v zamejstvu in
               po svetu, kar je bil do sedaj velik problem, in tako kot je rekla moja kolegica Majda
               Potrata, nekako se je nekdo z nasprotne strani izrazito s tem hvalil leta 2007, pa
               vendarle ni sistemsko tega področja uredil. Ta zakon to ureja in nenazadnje
               štipendiranje in štipendija Ad futura za mednarodno mobilnost je tudi en del
               segmenta, ki ni bil dovolj jasno urejen oziroma je delal preglavice marsikomu, ki je
               prišel študirati v Slovenijo ali obratno, tistemu, ki je šel na študij v tujino. Ta
               sistem bo seveda toliko bolj omogočal to mobilnost študentov, zlasti če bomo hoteli
               bolonjo na en način uresničiti tako, kot se uresničuje v Evropi, da bodo študentje
               vsaj šest mesecev študirali tudi v drugih državah in tako videli druge sisteme in
               čutili druge načine izobraževanja.</p>
               <p>Seveda sem, kot vedno, mogoče tudi skeptična, zlasti v tistem poglavju 9 in 10, to
               sta poglavji, ki govorita o načinu evidentiranja, o poročanju in nadzoru,
               upravljanju, to so členi 99. oziroma 97., 100., 110. Prejemanje več vrst štipendij,
               in najbolj boleče 10. poglavje, in sicer 102. člen Vrste evidenc, naštevanje in kako
               se stari evidentirajo, kdo je pristojen, kaj vse je treba evidentirati pri vsem tem.
               Tukaj je vrsta podatkov, ki jih bodo morali študentje izpolniti. Niso enostavni, ne
               rečem, da niso potrebni, daleč od tega. Pa vendarle, če lahko pohvalim zakonodajalca,
               da je že ob prvem branju dal dva podzakonska akta, bi verjetno kazalo, da ob drugem
               branju, če hočemo vendarle en dovršen zakon, pripravi tudi ostale obrazce, ki so
               pripadajoči. Mogoče kakšna nesoglasja, ki so med MJU in drugimi ministrstvi, oziroma
               ugotoviti, kako, na kakšen način seveda preprečiti dvojnost, trojnost ali pa
               multipliciranje evidenc, če prihaja do tega. To je seveda moja bolečina, jo pri
               vsakem zakonu mogoče še toliko bolj skbno pregledam. To je tisto, kar nam tudi
               očitajo posamezniki, posameznice, da žal ne znamo odpravljati te administrativne
               ovire in da nismo dovolj prijazni do uporabnika. Eni študentje so bolj vešči in se
               bolj znajdejo, drugi toliko manj, tako da je vendarle treba stvari tako prilagoditi,
               da bodo vsem na en način dovolj dostopne.</p>
               <p>Glede očitkov moje kolegice Alenke Jeraj, ki je žal ni tukaj, da niso bile podporne
               analize, ni res. Če jih je kateri zakon imel, jih je dejansko imel ta, v uvodu tudi
               obrazložitev vsakega člena posamično. Nenazadnje pa še, mislim, ena od podlag je bila
               tudi študija Mladina 2010, za katero vemo, kako nastajala in koliko relevantnih
               podatkov ima.</p>
               <p>Ker je bilo danes toliko govora o Zoisovih štipendijah, bom odgovorila Alenki
               Jerajevi, ki ni prisotna, ki je v svojih trditvah trdila, da je predlagani osnovni
               znesek Zoisove štipendije prenizek, ker je kljub razumevanju, da ta štipendija ni
               namenjena reševanju socialnega položaja, lahko verjamemo, da ni dovolj visoka, da bi
               spodbujala nadarjene študente. In vemo, da je problem ne samo nadarjenih študentov,
               ampak tudi štipendiranje in stimuliranje nadarjenih učencev nasploh velik problem
               našega šolstva. Izkazalo se bo, mislim, da dejansko vlagamo v neke marginalne
               probleme daleč več kot v najbolj nadarjene otroke, v tiste, ki bodo v bodoče na en
               način imeli možnost pridodajati tisto dodano vrednost, o kateri vsi tako radi
               govorimo, to se pravi, v nadarjene študente in dijake, ki šele omogočajo doseganje
               njihove vsaj delne finančne neodvisnosti, kar je njen osnovni cilj – kar ni. Postopno
               zaostrovanje pogojev pridobitve te štipendije je razumljiv proces, saj gre za
               štipendiranje nadarjenih, težko pa je verjeti, da iz leta v leto ožji krog izbranih
               za Zoisove štipendiste zajame vse nadarjene, saj je potrebna prenova sistema
               odkrivanja nadarjenih, ker to je tudi dejansko problem, izboljšati je treba možnosti
               za razvoj te nadarjenosti ter jo tudi drugače evidentirati, izključno preko ostrih
               pogojev za pridobitev ter ohranitev Zoisove štipendije. Seveda, dosti tega bi se še
               dalo odgovoriti, pa vendarle mislim, da je tudi državna sekretarka Kopač Mrakova
               veliko govorila o tem, kaj je namen fundacije in kaj je do sedaj Sklad za razvoj
               kadrov in štipendij opravljal in kakšno funkcijo je imel v preteklosti. Mislim, da je
               najbolj pomembno, da so te krivice odpravljene. Da imamo dodatek za oddaljenost, ker
               smo ugotovili, da so bili dejansko deprivilegirani tisti študentje, ki so bili na
               neki določeni razdalji.</p>
               <p>Jaz bom ta zakon z veseljem podprla. To poglavje o evidencah pa bomo še detajlno
               pogledali. Hvala lepa.</p>
            </sp>
            <sp xml:id="SDZ5-Redna-26-2011-03-28.sp389">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Izčrpali smo listo razpravljavcev, ki so v dvorani. Želi besedo še minister?</p>
               <p>Dr. Ivan Svetlik.</p>
            </sp>
            <sp xml:id="SDZ5-Redna-26-2011-03-28.sp390">

               <speaker>DR. IVAN SVETLIK:</speaker>

               <p>Hvala lepa. Spoštovani gospod predsednik, spoštovani poslanki in poslanca!</p>
               <p>Kljub pozni uri mi dovolite, da se najprej zahvalim vsem, ki ste v razpravi
               sodelovali in dajali predloge, ki jih bomo proučili za nadaljnjo obravnavo in
               pripravo tega zakona. Dobro je, če ste opazili, da gre za nov zakon, za nov koncept,
               kjer se štipendije zdaj nadgrajujejo v en sam steber, v eno piramido, niso več
               medsebojno izključujoče in ne gre za večstebrni sistem. In to je bistvena sprememba v
               konceptu štipendijskega zakona. Gre za sistemsko spremembo in ne zgolj za to, da bi
               lahko obstoječi zakon popravljali.</p>
               <p>Zakaj je pa vseeno ostal zakon na neki točki, za katero danes sami vidimo, da jo bo
               treba še dopolniti. To so Zoisove štipendije. Danes se govori predvsem o dveh
               kriterijih, ki se tukaj upoštevata. Eno je nadarjenost, drugo so dosežki. In
               kombinacija teh dveh tudi daje ustrezen vstop v to shemo Zoisovega štipendiranja.
               Tista, ki vseskozi manjka, je pa razvoj teh sposobnosti, ki jih nadarjeni človek
               prinese v sistem. Na žalost smo ugotovili, kljub dobrin namenom, od začetka priprave
               tega zakona, da izobraževalne inštitucije, ki morajo ponuditi ustrezno okolje, da se
               ta nadarjenost zares razvije nad tisto povprečje, s katerim nekdo že pride v
               institucijo samo, niso pripravljene še za kaj takega. Nadarjeni študentje vstopajo v
               isto okolje, v iste program, na enak način. Razlika v dosežkih potem na koncu
               skorajda ni več opazna. Seveda bi želeli, da bi to merilo prišlo v sistem
               štipendiranja nadarjenih, ampak zato moramo in zato smo si tudi zadali nalogo za delo
               vnaprej, zato moramo seveda pripraviti sistemske spremembe, ki segajo preko tega
               zakona v šolski sistem sam, v srednje šole in seveda tudi na univerze. Predvsem se pa
               morajo te institucije zdaj odzvati in organizirati v tem smislu, da bodo tem
               nadarjenim ljudem zares nudile okolje za razvoj teh potencialov. Zaenkrat, kot
               rečeno, neke posebne dodane vrednosti ta sistem ne daje. Šele potem bomo zares imeli
               tisto, kar vseskozi želimo.</p>
               <p>To, kar je bilo prej rečeno, da bi morali motivirati za področja, ki so bolj
               perspektivna, ki dajejo posamezniku potem tudi možnost za delo, to je na mestu. Zato
               smo tudi uvedli štipendije za deficitarnost. Ni res, da ne vemo, kaj to je. Zavod za
               zaposlovanje – vsak lahko odpre domačo stran – ima zelo jasno opredeljene kriterije,
               po katerih se tudi prepoznava, ali je nek poklic deficitaren ali ne in tudi spisek,
               ki se pač ustrezno menja, tako kot se menjata ponudba in povpraševanje po določenem
               poklicu. Te štipendije bodo šle v navedeni smeri, je pa seveda vprašanje, kakšen bo
               odziv. Trenutno na kadrovske štipendije, ki jih imajo, ni odziva in zato ostajajo
               posebna namenska sredstva dejansko nepodeljena. Očitno je, da se mladina noče
               zavezati k določenim delodajalcem vnaprej, in tudi izgleda, da pač ne želi vstopati v
               poklice, ki niso dovolj atraktivni. Zaradi tega tudi to ostaja, ta denar tako rekoč
               ostaja. V prihodnje mu bomo tudi spreminjali namen, zato da bi ga lahko zares
               podeljevali.</p>
               <p>Število štipendij. Vse te podatke imamo, vse so preštete. Mi smo bili veseli
               podatka, da smo lahko v lanskem letu okoli 10 tisoč več štipendij tudi podelili.</p>
               <p>Kar pa zadeva možnost, da bi z novim zakonom kdo štipendijo izgubil, je pa to že
               tako ali tako v sedanjem sistemu. Državno štipendijo vsako leto preverjamo, ali nekdo
               še izpolnjuje pogoje za dodelitev državne štipendije. S tem se prav nič ne spreminja
               ta zakon, ki ga zdaj predlagamo.</p>
               <p>Posebna debata o dijakih in državnih štipendijah in zakaj jih pravzaprav ne dobijo
               več. Dosti razlogov je bilo že navedenih. Še enkrat bi ponovil, vse druge štipendije
               so dijakom dostopne, razen državne v obliki štipendije, vendar smo že danes večkrat
               slišali, se je ta del državne štipendije, ta socialni del brez subvencij nadomestil v
               celoti z višjim otroškim dodatkom, medtem ko so subvencije za prehrano, prevoz in
               tako naprej tako ali tako v sistem vgrajene na druge načine. Pri tem bi še dodal, da
               smo želeli s to spremembo doseči to, da odrasle, mlade osebe, polnoletne ne dobivajo
               več otroških dodatkov, zato da bi dobili sredstva, ki so jim namenjena, res na svoje
               račune in da bi z njimi kot odgovorne odrasle osebe tudi ravnali, za razliko od
               nepolnoletnih, ki jim ta možnost na ta način ni bila dana. Predvsem pa je tukaj še
               dodaten razlog, namreč to, da smo se želeli izogniti tudi prevelikemu
               administriranju, ker danes je bil pač vsakdo, ki je dobival državno štipendijo in
               otroški dodatek, dvakrat obravnavan na centrih za socialno delo, ki so ti dve dajatvi
               odobravali. Zdaj bomo sistem lahko na tak način tudi poenostavili, kar je tudi ena od
               pomembnih zahtev. Nenazadnje je treba reči, da je postalo srednje šolanje standard za
               vse, tako da je v resnici lahko brez posebnih dodatnih spodbud, zagotavljamo vsem
               šolanje na srednji stopnji.</p>
               <p>Vprašanje ali je 400 evrov preveč ali premalo denarja za nekoga, da lahko s tem
               preživi. Torej, to je najvišja vsota, ki jo nekdo dobi iz javnih sredstev. Ocenjeno
               je, da neko lahko študentsko življenje financira s tem denarjem. Seveda pa tisti, ki
               ima dovolj drugih virov, iz svoje družine, ker ima drugačen socialnoekonomski
               položaj, ne bo nujno prišel s temi sredstvi tako visoko. Še vedno ohranjamo v sistemu
               dohodninske olajšave za študirajoče, za šolajoče in tudi računamo zaradi tega, ne
               samo zaradi zakonske obveznosti, tudi zaradi te materialne ugodnosti, da družina
               svojemu šolajočemu otroku zaradi tega, ker ima to olajšavo, tudi pomaga.</p>
               <p>In še to bi dodal, da glede na ocene, ki smo jih naredili, bi z novim zakonom dobili
               kakšnih 8 tisoč novih štipendij, če se ne bi nič spremenilo, seveda pa nihče ni tako
               informiran ali ne znamo predvidevati, koliko ljudi se bo odločalo za študij in iz
               katerih socialnih slojev, da bi lahko to natančno predvideli. Vsekakor pa je boljše,
               če postavimo jasna merila in kriterije, kot da bi postavili neko vsoto denarja, ki bi
               jo potem razdelili, dokler denar je. Mislim, da je treba pravico do štipendije kot
               pravico skozi jasna merila tudi uveljaviti. Toliko, hvala lepa.</p>
            </sp>
            <sp xml:id="SDZ5-Redna-26-2011-03-28.sp391">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potek, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? Ugotavljam, da ne, zato zaključujem
               razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali jutri, v torek, 29. marca
               2011, v okviru glasovanj. S tem prekinjam to točko dnevnega reda.</p>
               <p>Prekinjam tudi 26. sejo Državnega zbora, ki jo bomo nadaljevali jutri ob 9. uri.
               Hvala lepa in lahko noč. <stage type="time">(SEJA JE BILA PREKINJENA 28. MARCA 2011 OB 21.50.)</stage>
               </p>
            </sp>
         </div>
      </body>
   </text>
</TEI>